{"url": "http://www.focus-news.net/news/2019/06/16/2670592/sport-balgariya-zagubi-ot-italiya-s-13-geyma.html", "text": "Волейбол: Националният тим на България по волейбол за мъже загуби с 1:3 (14:25, 20:25, 25:23, 21:25) от подмладения тим на Италия в третия си мач от уикенда във Варна в Лигата на нациите. Така България записа победа и две загуби в Двореца на културата и спорта след като спечели срещу Австралия, но загуби от Япония и Италия. С това поражение, воденият от Силвано Пранди тим вече е с 3 победи и 6 загуби в турнира, като остава на 12-а позиция. Италианците пък са трети, като постигнаха седма победа, а имат и две загуби. Следващият турнир за националите е в Бразилия от 21 до 23 юни, където България ще играе с домакините, Русия и Германия.", "date": "2019.06.16", "title": "Спорт: България загуби от Италия с 1:3 гейма"}
{"url": "http://www.focus-news.net/news/2019/06/16/2670582/karlos-kontrera-vmro-kontraproduktivno-e-bsp-zanimava-tsyaloto-obshtestvo-sas-sporovete-si.html", "text": "Контрапродуктивно е БСП занимава цялото общество със споровете си. Това каза общинският съветник от ВМРО  \r\nКарлос Контрера в разговор с Илиана Беновска в седмичното обзорно политическо предаване  „Беновска пита“  по  Канал 3  и  Радио К2 . Конгреса на БСП \r\nБеновска покани гостите си Карлос Контрера и Румен Хрисов и обяви темата на разговора им – ГЕРБ печели или губи от коалициите? Тя поясни, че по различни начини и поводи те се намират в отношения с ГЕРБ. „Харесва ли Ви мъжкарското поведение на Корнелия Нинова да иска да се сражава с Борисов? Днес даже заяви на конгреса на БСП знаков израз от Кръстникът: Върнах се!“, попита водещата. Според Контрера поведението на Нинова винаги е било странно и тя е въвела нова мода в обществения живот. Водещата предположи, че те може и да е емоционална. Събеседникът й заяви, че два избора подред се доказва, че опитът да се създава революционна обстановка с експресивно говорене на границата на обидата, не работи. В този смисъл случилото се днес има 2 плана – естественият завършек на този фарс. Беновска попита дали е завършил, а Карлос Контрера отговори, че докрай не е, но след всички помпозни заявки за промяна, защото БСП е известна, че обича да се занимава най-вече със себе си, няма индикация, че тази промяна ще започне да се случва. За него на социалистите ще им е много трудно да се върнат към нормалността. Водещата попита кой би могъл да ги върне и отбеляза, че никой от вътрешната опозиция на БСП не е посмял да вземе думата на конгреса, нито да говори в предаването й. Контрера определи отговора си като трагичен и каза, че никой не би могъл. Според него е контрапродуктивно, че БСП занимава цялото общество със споровете си.  Коалицията ГЕРБ-ОП \r\nБеновска каза, че по-рано в предаването Лиляна Павлова и Теменужка Петкова са заявили, че коалицията ГЕРБ-ОП е стабилна, като Павлова е откроила, че с ВМРО са в стабилни отношения. От друга страна ГЕРБ са направили коалиция със СДС, Обединени Земеделци, Гергьовден и Народен съюз и дори СДС имат европредставител в ЕП. „Струва ми се, че досега не сте се събирали да се обсъжда един такъв триъгълник ГЕРБ-СДС-ОП“, отбеляза тя. Карлос Контрера каза, че в Общинския съвет ВМРО и СДС работят доста добре, а Беновска предложи да вдигне летвата на национално равнище. Според него в настоящата коалиция няма явни сигнали за трусове, но водещата припомни, че Волен Сидеров обвинява ВМРО, че обвиняват Атака, че печелят цигански гласове. Каракачанов е разказал, че Атака му е пращала всеки ден в блока, в който живее екип с оператор да му разглеждат апартамента и стълбището. За Карлос Контрера това не е сериозно поведение и заяви, че ВМРО са далеч от детинството и няма да се обясняват за постъпки и думи на зрели мъже. Той припомни, че по темата Каракачанов е бил категоричен.  \r\nВодещата го попита какво ВМРО ще правят с ОП и коментира, че надали ще се разберат кой да е подкрепен за кмет на Бургас примерно, защото Валери Симеонов ще се кандидатира за там, а Волен Сидеров може да се кандидатира в Ямбол и дори се е заявил и за София. Карлос Контрера каза, че още по време на кампанията са говорили, че след евроизборите трябва да се направи преглед на изпълнението на коалиционното споразумение, но Беновска заяви, че не се случва тази среща. Тя припомни, че е питала Каракачанов дали ще бъде инициатор на тази среща, но той е отговорил отрицателно и е казал, че няма да се занимава повече.  \r\n„Кой ще ви събере? Вие си говорите по студиата – Волен Сидеров на една страна, Валери Симеонов на друга, Красимир Каракачанов от полигона в Ново село.“, попита водещата. Контрера не вижда да се говори по студиата за управленската програма и според него мястото на една такава среща е в парламента. Беновска попита дали това означава, че Волен Сидеров трябва да е домакин и инициатор, а събеседникът й заяви, че са 3 равноправни партии и какво означава домакин. Контрера попита водещата дали не смята за нормално председателят на групата или заместник-председателите да свикват редовни заседания. „Много неща, които аз смятам за нормални, други не ги смятат.“, каза Беновска.  \r\nЗа местните избори Карлос Контрера заяви, че се взимат предвид становищата на местните организации и вероятно в момента този процес тече. На първо място е формат на явяването на ниво община и след това кандидати.  \r\nБеновска го попита дали ще издигат кмет за София различен от Фандъкова. „Със сигурност. Не съществува коалиция ГЕРБ-ВМРО в София“, каза Контрера, а водещата поясни, че не е казала, че съществува, но може да се създаде. За събеседника й на този етап това едва ли е възможно и на този етап не е обсъждано, както предположи и Беновска.  Позицията да се ревизират данъчните и неизплатените задължения към НАП на БНТ, БНР, БТА и НДК \r\nБеновска припомни, че Карлос Контрера е излязъл с интересна позиция да се ревизират данъчните и неизплатените задължения към НАП на БНТ, БНР, БТА и НДК. Той коментира, че те „леко се разсейват“ при плащането на местните си данъци и такса смет. Проблемът е тръгнал от това, че тези медии получават милионна държавна субсидия, а всъщност са далеч от това, което Контрера и Беновска си представят като обществена медия, а в някои от тях откровено се налагат политически тези срещу управленците. Водещата каза, че ще продължат разговора, когато той получи справка а онова, което е поискал. Тя му подари клубната тениска на „Беновска пита“ и каза, че ще се радва да чуе мнението му за книгата й с интервю с Ахмед Доган, която е писана, когато той е бил на 5 години през 1992г. Беновска му даде и българска червена ябълка с пожелание да остане така млад и да развие честността и честта си. От своя страна Контрера й подари книгата „Зелените хълмове на Африка“ от Хемингуей. Така завърши разговорът между Карлос Контрера и Илиана Беновска в седмичното обзорно политическо предаване „Беновска пита“ по Канал 3 и Радио К2 на 16 юни 2019 година.", "date": "2019.06.16", "title": "Карлос Контрера, ВМРО: Контрапродуктивно е БСП занимава цялото общество със споровете си"}
{"url": "http://www.focus-news.net/news/2019/06/16/2670585/nimh-nay-toplo-dnes-e-bilo-v-ruse-34-gradusa.html", "text": "Най-топло днес е било в Русе – 34 градуса. Това съобщиха за  Агенция „Фокус“  от Националния институт по метеорология и хидрология (НИМХ). В Пловдив, Сандански и Свищов температурата е била 33 градуса. Най-много валежи е имало в Силистра – 13 л/кв.м и в Благоевград - 12 л/кв.м. В станциите на НИМХ не са регистрирани градушки.  \r\nТеодора ПАТРОНОВА", "date": "2019.06.16", "title": "НИМХ: Най-топло днес е било в Русе – 34 градуса"}
{"url": "http://www.focus-news.net/news/2019/06/16/2670588/sport-mateo-beretini-specheli-silniya-mezhdunaroden-tenis-turnir-v-shtutgart.html", "text": "Тенис: Италианецът Матео Беретини спечели първа титла на трева в кариерата си. Беретини победи поставения под номер 7 Феликс Оже-Алиасим с 6:4, 7:6 от Канада на финала на турнира в германския град Щутгарт с награден фонд 679 хиляди евро. Това е втора титла за сезона след Будапеща на клей в края на април и общо трета в кариерата му. \r\nКанадецът, който е съперник на Григор Димитров през следващата седмица в първия кръг на турнира в лондонския \"Куинс Клъб\", остана без титла. По-рано през сезона той загуби още два финала на клей в Лион и в Рио де Жанейро.", "date": "2019.06.16", "title": "Спорт: Матео Беретини спечели силния международен тенис турнир в Щутгарт"}
{"url": "http://www.focus-news.net/news/2019/06/16/2670586/veliko-tarnovo-kukleni-predstavleniya-na-otkrita-stsena-v-grada-podgotvya-kuklen-teatar-vesel.html", "text": "Куклени представления на открита сцена в старата столица подготвя куклен театър „Весел“. Това е най-новият проект на културната институция, който се реализира с подкрепата на Община Велико Търново, поясни в ефира на  Радио „Фокус“ – Велико  Търново Веселин Василев, директор на театъра. Международният фестивал „Лято, кукли и приятели 2019“ ще се проведе на откритата сцена край паметника на Асеневци, като ще продължи три месеца. Първото представление ще е на 22 юни, когато театрали от Габрово ще представят постановката „Снежанка“. Последни в програмата са домакините от „Весел” с „Принцесата и граховото зърно”. „Всяка събота от 11.00 часа, в продължение на три месеца великотърновските деца, техните родители и гости на града ще могат безплатно да се насладят на постановки на държавните куклени театри от 9 български града, гостували вече на местна сцена. До този момент участие са потвърдили и Ник Палмър от Англия, който ще се представи с „Куклен цирк”, и театър „Плюс” от Испания. Програмата вече е разпространена в града, а заинтересуваните могат да я намерят и в социалните мрежи“, допълни Веселин Василев. Сред заглавията срещаме още „Снежанка”,  „Червената шапчица”, „Котаракът в чизми”, „Косе босе”, „Трите прасенца” и др. Кукленият фестивал на открито е продължение на идеята за семейните съботи, които се провеждат на сцената на читалище „Искра“ вече 7 години. За този период са играни над 100 заглавия на гостуващи театри и търновския. \r\nВасилев заяви също, че проектите на куклен театър „Весел“ са насочени основно към това да възпитават и социализират децата чрез изкуство. Той даде за пример предстоящия фестивал, който цели да привлече нови ценители на театралното изкуство чрез представления на открито. „В същността си проектът на театър „Весел“ е насочен към социализация и образование чрез театър. Именно разпространението на театрален продукт с адресат детето, е инвестиция, която в бъдеще ще гарантира интерес към театъра. Предвижда се фестивалът да е ежегоден, без състезателен характер“, обясни още Веселин Василев. Той допълни, че подобни мащабни събития, които продължават по няколко месеца, се организират в много европейски държави като Испания, Словения и Чехия. Това, по думите му, дава възможност с по-малко средства да се привлича повече публика. \r\nЛуиза ТРАНЧЕВА", "date": "2019.06.16", "title": "Велико Търново: Куклени представления на открита сцена в града подготвя куклен театър „Весел“"}
{"url": "http://www.focus-news.net/news/2019/06/16/2670589/sport-balgariya-zagubi-ot-italiya-s-13-geyma.html", "text": "Волейбол: България загуби от Италия с 1:3 гейма (25:14, 25:20, 23:25, 25:21). Очаквайте подробности!", "date": "2019.06.16", "title": "Спорт: България загуби от Италия с 1:3 гейма"}
{"url": "http://www.focus-news.net/news/2019/06/16/2670591/", "text": "Борис Джонсън беше представен от празна катедра по време на дебата между кандидатите за лидер на Торите по телевизионния канал BBC в неделя вечерта, след като лидерът в надпреварата за наследник на  Тереза Май отказа да вземе участие, пише британското издание  Huffington Post . \r\nДебатът се нажежи по няколко точки, като участниците спориха за плановете си за Брекзит, а Стюарт обвини съперниците си за \"мачизма\". \r\nНо Джонсън, който е на път да стане министър-председател само след няколко седмици, се изплъзна от събитието. \r\nКришнан Гуру-Мърф, модератор на дебата,откри предаването, като каза на Джонсън, че му остава време да вземе „такси от Северен Лондон“ до мястото. \r\nГоворейки от трибуната, Джереми Хънт  попита: „Къде е Борис? Ако не може да разисква с петима колеги как би могъл да преговаря с ръководителите на 27 държави-членки? \" \r\nЗа разлика от останалите пет кандидати, Джонсън досега не успя да се съгласи да отговори на въпроси от политически репортери в Уестминстър в понеделник. \r\nВсички шестима, включително Джонсън, ще се изправят пред депутатите от Консервативната партия на изборите в парламента в понеделник преди второто гласуване във вторник. Но то ще се проведе зад закрити врати. \r\nКандидатите трябва да осигурят подкрепата на 33 депутати, за да преминат към следващия кръг на гласуване. Всеки, който не успее да достигне този праг, се елиминира от състезанието. \r\nДжонсън се съгласи да вземе участие в дебата на Би Би Си във вторник вечерта, след като бройката на съперниците му намалее.  Юлиян Марков", "date": "2019.06.16", "title": "Huffington Post: Борис Джонсън отказа да участва в телевизионния дебат между кандидатите за лидер на Торите"}
{"url": "http://www.focus-news.net/news/2019/06/16/2670571/", "text": "Бойни спортове: Девет състезатели ще представят България на Световно първенство по карате в Братислава тази седмица. Шампионатът на света, с рекорден брой участници (2300 състезатели от 40 държави от 5 континента) ще се проведе от 20 до 23 юни, а българите заминават на 19 юни с пълен отбор и амбиции за медали. В Братислава ще участват Калоян Ангелов, Александър Недев, Любомир Арсов, Габриела Томова, Тони Дончев, Мартин Паунов, Виктория Козарева, Алекс Йосифов и Виктория Стоянова.", "date": "2019.06.16", "title": "Спорт: Девет състезатели от България заминават за Световното първенство по карате"}
{"url": "http://www.focus-news.net/news/2019/06/16/2670572/prof-mihail-konstantinov-pametta-na-mashinite-e-iztrita-na-vtoriya-den-sled-evroizborite.html", "text": "Паметта на машините е изтрита на втория ден след евроизборите. Това каза проф. Михаил Константинов, математик и директор на Информационно обслужване, в разговор с Илиана Беновска в седмичното обзорно политическо предаване  „Беновска пита“  по  Канал 3  и  Радио К2 . Конгреса на БСП \r\nИлиана Беновска посрещна госта си проф. Михаил Константинов в студиото и за да си проличи, че предаването не е на запис, го попита за случилото се днес на конгреса на БСП, по време на който Корнелия Нинова образно си е скъсала оставката и остава начело на БСП. Гостът й си призна, че не разбира много от тази партия \r\n„Не сте ли бил член на БСП?“, попита Беновска и след отрицателния отговор на събеседника й, който поясни, че не е подавал молба за членство нито е бил сътрудник на Държавна сигурност. Водещата каза същото за себе си, а проф. Михаил Константинов допълни, че не са много такива на тяхната възраст. Той припомни, че на времето е имало пиеса „Много шум за нищо“ на Шекспир и при БСП е точно същото – много шум за нищо и им пожела: „да са живи и здрави, да си действат хората“. \r\nБеновска попита дали не се получава така, че от тук нататък Корнелия е обезглавила БСП, „направо я уби“ и според нея няма да спечелят местни избори, защото резултатите в организацията им са плачевни. „Тя не се ли отделя по този начин така тихичко и на пръсти от желанието си да стане министър-председател и стовари цялата власт на Борисов?“, попита водещата. Гостът й каза, че съдейки по евроизборите, от БСП са прави, че имат успех, защото от 4 евромандата скачат на 5 и гласовете им са с около 50 хиляди повече. Проф. Михаил Константинов посясни, че това е така, защото през 2014 година са имали катастрофално нисък резултат, който е най-ниския в цялата им следизборна история. Той предположи, че в този смисъл през есента може би ще отбележат успехи.  \r\nПроф. Михаил Константинов припомни, че местните избори ще бъдат на 27 октомври и предвиди, че вторият тур ще бъде на 3 ноември. Водещата попита дали това не е съвпадение с изборите за Плевнелиев, когато първият тур е бил пак на тази дата, но каза да не правят „цифромания“. Гостът каза, че през 2015 година ГЕРБ е взел много кметове и общински съветници, което той определи като най-големия успех на местни избори на партията. „Сега ще има отстъпление. Този връх трудно се задържа.“, каза проф. Михаил Константинов. Той предположи, че ще се повтори историята от евроизборите и БСП ще имат по-добър резултат в сравнение с 2015 година. „Мислите ли? На какво основание?“, попита Беновска, а събеседникът й отговори, че БСП нямат нито един голям кмет от 28 кмета. Водещата припомни, че сега са били в Ямбол, а в Плевен са почти на ръба с ГЕРБ. Проф. Михаил Константинов заяви, че това показва, че БСП вече ще вземат някои от големите кметове и е време според него да ги вземат.  Нужни ли са машини на изборите? \r\nВодещата предложи да оставят пророчествата за по-нататък и зададе темата на разговора, която е много чувствителна – нужни ли са машините на изборите, без да квалифицира кои избори. Тя каза, че миналата седмица е връчила на министъра на правосъдието Данаил Кирилов двата доклада на проф. Константинов за несъответствието на данни при провеждането на машинното гласуване по време на изборите за ЕП 2019. Беновска е разбрала, че тази седмица ще има среща в Народното събрание на Правната комисия, ЦИК и ИО по тази тема за машинното гласуване.  Беновска помоли събеседника си да анализира случващото се по понятен начин, защото мантрата машини създава впечатление, че много свободно и без цензура може да се гласува. \r\nПроф. Михаил Константинов беше категоричен, че не са нужни машини. Първият му аргумент е, че в Европа няма такова нещо като изключи Белгия, където половината страна гласува с машини. Водещата допълни и за Казахстан, който не е в Европа, но се гласува машинно. Проф. Константинов заяви, че в някои страни п света има някакъв вид машинно гласуване и даде пример с Индия, защото са неграмотни и само натискат копчета с картинки. Там във всеки щат се избират известен брой мажоритарни кандидати и в съответния изборен район машината е настроена. Затова има 20 кандидата със снимки и чрез тях се гласува. \r\nБеновска попита проф. Михаил Константинов за доклада. „Сравнителният анализ показва, че машини не са нужни. Фактическият анализ показва, че нещо страшно се случва там. В 40% от машинните протоколи има грешка.“, заяви гостът. Водещата помоли да е по ясен и проф. Михаил Константинов обясни, че машинният протокол съдържа например, че за партията Х е гласувал един човек, но има две преференции. Той попита как е възможно това. „Какъв е Вашият анализ? Това някаква манипулация ли е?“, попита Беновска, а професорът заяви, че никакъв анализ не може да направи, защото машините са ги прибрали и са изтрили паметта им. Стана ясно, че не е имало срок на съхранение на паметите и на втория ден са били изтрити. Проф. Михаил Константинов каза, че не знае дали има пропуск, защото така е бил сключен договорът. „Значи следите не остават?“, попита Беновска. Проф. Михаил Константинов каза, че грешките, които те са констатирали са касаели няколко хиляди гласа. Един евромандат струва 115 хиляди гласа и затова гостът каза, че грешка от няколко хиляди гласа не води до голяма промяна. Проф. Михаил Константинов се поправи, че теглото на евромандата е 115 хиляди гласа, за да не си помислят хората, че такава е цената. Това се получава като всички гласове се разделят на 17. Той отново повтори, че констатираните от тях грешки не биха довели до промяна на резултата, ако не са били направени.  Въздействие на машинното гласуване върху местните избори \r\n„След като не е имало въздействие върху избора защо сте такъв пророк, че на местните избори това ще се случи? Обяснете го, аз знам отговора, но го обяснете.“, попита Беновска. Проф. Михаил Константинов поясни, че местните избори са 265 вида, защото има толкова общини в България. Там първо има малки общински съвети от 11 души и теглото на 1 съветник може да бъде няколко десетки гласа, под 100. Тогава грешка от 1 глас може да се окаже фатална за това дали човекът става или не става съветник.  \r\n„Онова, което деликатно наричате грешка може и да е манипулация“, отбеляза водещата и обясни, че в доклада на госта си и в докладите на ЦИК е видяла, че в общини, в които е очевидно, че населението е над 50-60-70 години и очевидно не е виждало телефон и компютър, а може и да не може да чете и пише, са гласували 60% с машини и нито една бюлетина не е сбъркана. Проф. Михаил Константинов допълни, че в едно селище са 100% тези гласували с машини, но нищо не могат да кажат освен че резултатът е забавен. Той продължи да обяснява за местните избори и каза, че кметовете на малки населени места отново ще бъдат избирани с малки разлики, където няколко неправилно отчетени гласа ще изберат неправилния кмет и това ще доведе до скандали и срив на доверието в изборния процес.  \r\nБеновска попита как при това бързо изтриване на паметта на машините може да се докаже дали са манипулирани машините и кой е гласувал. Гостът й отговори, че теоретично може да се бърка в кутиите с отрязъците и да се броят те, но след като паметта е изтрита не е ясно какво общо имат отрязъците с гласуването. Проф. Михаил Константинов каза, че малки общински съвети и кметства са много чувствителни към няколко гласа. Също така има и кметове на големи общини, между които разликите на миналите избори са били няколко стотин гласа. Беновска даде пример с Плевен. Събеседникът й каза, че там се очакват сблъсъци и близки резултати и не може да се бърка. „При местните избори грешките трябва да са нулеви.“, допълни проф. Михаил Константинов Подходящо ли е машинното гласуване? \r\nБеновска го попита какво е неговото очакване и стана ясно, че според проф. Михаил Константинов този вид гласуване не е подходящ. Той каза, че разбира защо Германия са го махнали след три гласувания и там е вървяло сравнително добре и въпреки това е имало неща, заради които са го махнали. В Холандия и Ирландия са махнали 100% машинно гласуване. В Холандия са го махнали по 2 причини – няма тайна на вота и може да се манипулира чуждия вот. Проф. Михаил Константинов каза, че в София на 27 октомври ще има 5 вида избори – кмет на голяма община, на район, на населено място, гласуване за общински съвет и преференции за общински съвет. Той заяви, че поне 50 партии ще се запишат да участват и листите ще бъдат със 61 позиции и ще има към 5000 имена само за общинския съвет. За всяко от тези гласувания трябва да се въртят по 2-3 екрана на машините, което е възможно да се направи от добре обучен човек, но по-слабо обучените ще имат проблеми. Той повтори, че ще има огромна чувствителност на изборния резултат към малки промени при местните избори. Ако общинската комисия я направят 60 души трябва да направят приемането на изборните материали на 3 места от секционните избирателни комисии, каза проф. Михаил Константинов и припомни скандала на миналите местни избори в Арена Армеец. Той каза, че са връщали софийски комисии 40 пъти за разлика от малките комисии от провинцията, където всичко им е точно. „Няма как да не се достигне до огромно количество грешки“, смята гостът. По негова оценка машинният протокол ще бъде дълъг 10 метра и в тази връзка Беновска попита как ще се чете. Той каза, че може да се накъса на парчета, но това не е работа. „Искам да кажа на нашите депутати: помислете какво правите! Защото това, което беше в Арена Армеец 3 дена закъснение, даже 4, ще ви се види като детска песен сега.“, предупреди проф. Михаил Константинов.  \r\n„Бил ли сте камбаната на министър-председателя Борисов? Информиран ли е?“, попита Беновска. Събеседникът й потвърди, но каза, че лично не е пращал материалите до него, защото има кой да му ги предаде. „Не се съмнявам, че ръководството на ГЕРБ е наясно.“, заяви проф. Михаил Константинов, а Беновска каза, че тя пък лично ги е предала на министъра на правосъдието Данаил Кирилов, който е казал, че по негова инициатива се организира този четвъртък среща между ЦИК, ИО и Правна комисия. „Мен ме е страх, че това само ще остане на ниво кръгли маси.“, заяви водещата. Проф. Михаил Константинов каза, че отговорността за изборите е на управляващите и затова те „да си опичат акъла“. Беновска обобщи, че Информационно обслужване е свършило своята работа, анализирало е и е направило доклад и попита дали трябва да има постоянни секционни и районни избирателни комисии както е предложила председателката на ЦИК.  „Секционни трудно ще се постигне да са постоянни. Може само председателите да са постоянни.“, заяви проф. Михаил Константинов и даде пример, че това може да бъде човек с опит, който да се знае кой е за няколко последователни комисии и да бъде приет от обществото, както е в Гърция. Там се избират най-добрите юристи в околността.  Послание към Борисов \r\nБеновска го попита дали казва: „Г-н Борисов, махнете машините от избирателния процес!“ и проф. Михаил Константинов потвърди. Той каза, че може да се взимат палиативни мерки и да се облага с 2-3 години процесът, но това не решава проблема. Гостът даде за пример какво е направила Европа и всяка една държава е обяснила защо го е направила. „За местните избори ни чака много тежка катастрофа, ако тези дефекти, които видяхме тук не се проявят, а те няма как да не се проявят, защото поради такива дефекти то е махнато в цяла Европа този вид гласуване.“, каза проф. Михаил Константинов, а Беновска коментира, че това ще натежи на везните. Той каза, че не вижда какво повече трябва да се направи, а водещата заяви, че според нея трябва паметта на машините да не се трие така. Събеседникът й не пожела да говори за това как изглежда това, защото няма доказателства, но обясни, че след като не са наши машините, собствениците ги прибират. Беновска каза поне да ни оставят паметта, но стана ясно, че тя е вградена , а не само външна. „Почнете ли да вкарвате и изкарвате разни неща от компютъра вече считайте, че информацията е потенциално компрометирана.“, каза проф. Михаил Константинов.  \r\nБеновска попита: „Страх ли Ви е, че Борисов може да се притесни от протестите на организациите, които са най—големите защитници на машините, които ще увлекат бившите умни и красиви след себе си и ще почнат да висят всеки ден пред Министерски съвет?“, а събеседникът й отговори, че който се страхува от мечки, не влиза в гората, а в случая мечките отдавна са ясни и трябва да се влезе в гората. Професорът подчерта, че трябва да се помни, че има национален интерес и правилото е – България над всичко, партийните интереси на заден план. Така завърши разговорът между проф. Михаил Константинов и Илиана Беновска в седмичното обзорно политическо предаване „Беновска пита“ по Канал 3 и Радио К2 на 16 юни 2019 година.", "date": "2019.06.16", "title": "Проф. Михаил Константинов: Паметта на машините е изтрита на втория ден след евроизборите"}
{"url": "http://www.focus-news.net/news/2019/06/16/2670573/kyustendil-konkurs-za-risunka-moeto-rodno-selo-se-organizira-v-selo-yahinovo.html", "text": "Конкурс за рисунка „Моето родно село” се организира в село Яхиново. Това съобщиха за  Радио „Фокус” – Кюстендил  от читалище „Пробуда”. В конкурса, посветен на населеното място, могат да се включат всички деца от селото. Самият конкурс се организира от читалището и от кметство село Яхиново. Желаещите да участват могат да занесат своите рисунки в кметството или в библиотеката към читалището до 10 август. Победителите ще бъдат излъчени от компетентно жури. Резултатите ще станат ясни на 17 август, когато е и празника на селото. Авторите на отличените творби ще получат предметни награди. \r\nВенцеслав ИЛЧЕВ", "date": "2019.06.16", "title": "Кюстендил: Конкурс за рисунка „Моето родно село” се организира в село Яхиново"}
{"url": "http://www.focus-news.net/news/2019/06/16/2670574/komsomolskaya-pravda-realnost-li-sa-amerikanskite-kiberataki-sreshtu-ruskata-elektroenergiyna-sistema.html", "text": "Реалност ли са американските кибератаки срещу руската електроенергийна система, коментира руското издание  „Комсомолская правда“ .  \r\nАмерикански журналисти отново поставиха Белия дом в неловко положение. Този път те не съобщават за митичните „руски хакери“, за които твърдяха, че са помогнали на президента Доналд Тръмп да спечели изборите преди три години, а за съвсем реални операции на Пентагона срещу Москва. \"Съединените щати засилват интернет атаките срещу руските енергийни системи\", пише един от най-влиятелните отвъдморски вестници, The New York Times(NYT). \r\nТова може да се нарече юбилеен отчет. Точно преди 10 години, през юни 2009 г., беше създадена специална структура за такива задачи - Кибернетичното командване на въоръжените сили на САЩ. Сега под негово командване са повече от шест хиляди щикове и саби - в смисъл бойни хакери. \r\nНо самият Тръмп не беше доволен от подобни триумфални доклади. \"Това е акт на предателство от страна на някога велик вестник, а самата история е също толкова невярна\", пише той в своя „Туитър“. Кой е прав: президентът или репортерите? Политическият анализатор и експертът по кибертехнология, експерт на Уралския информационен и аналитичен център Михаил Фрибен отговори на въпросите на КП. 1. Ако Тръмп отрече всичко, има ли за какво да се безпокоим? \r\nВъпросът е, че тази критиката му бе отправена по странен начин. Тръмп да нарече журналистите \"лъжци\", \"глупаци\" или \"писачи на фалшиви новини\" (както обикновено прави), не би имало причина за безпокойство. Но магнатът подчерта, че журналистите от NYT са „врагове на народа и предатели“. Той дори ги заплашваше с определени „последствия“. А какво е предателство? Например, разкриването на военни тайни. По този начин президентът по невнимание го остави да се изплъзне: кибератаките върху руските енергийни системи са реалност. 2. Могат ли действително да причинят вреди? \r\nНай-важните обекти, ядрени или водноелектрически централи, са надеждно защитени. Техните контролни центрове, като правило, дори не разполагат с интернет връзка и е изключително трудно да се пречупи такава „цифрова крепост“ отвън. Но на ниво разпределителни мрежи, които доставят топлина и светлина на апартаменти и фабрики, ситуацията е много по-тъжна. Много от тези мрежи принадлежат на частни компании и често те не искат да харчат пари за „прекомерни“, от тяхна гледна точка, мерки за киберсигурност. 3. Каква е крайната цел на атаките? \r\nАко един мегаполис остане без електричество, хаосът ще започне след няколко часа. Което може успешно да се използва за разпалване на граждански протести, например \"цветна революция\". Но дори и това не е важно. Защо NYT публикува скандална статия в момента? \r\nТози вестник се контролира от опонентите на Тръмп. Срещата на върха на Г-20 ще се състои в Осака на 28-29 юни, където е възможна нова среща между президентите на Русия и САЩ. Но е трудно да погледнете в очите на партньора си, когато най-големият ви вестник докладва за вашите специални операции срещу него. Затова противниците на помирението между двете страни използват всяка възможност, включително и настоящите подхвърляния в медиите, за да подкопаят руско-американските отношения.  Юлиян Марков", "date": "2019.06.16", "title": "„Комсомолская Правда: Реалност ли са американските кибератаки срещу руската електроенергийна система"}
{"url": "http://www.focus-news.net/news/2019/06/16/2670590/the-times-of-israel-izraelskiyat-premier-otkri-selishte-na-imeto-na-tramp-na-golanskite-vazvisheniya.html", "text": "Кабинетът на министър-председателя Бенямин Нетаняху се събра в едно малко селище в неделя, за да одобри официално и обяви откриването на нова общност, наречена на президента на САЩ Доналд Тръмп, пише израелското англоезично издание  The Тimes of Israel . \r\nТова стана малко повече от два месеца след като лидерът на САЩ призна суверенитета на Израел над стратегическото плато, което Израел завладя от Сирия през Шестдневната война от 1967 г. и по-късно анексира, в ход, който не е признат от широката международна общност. През 2017 г. Тръмп призна Ерусалим за столица на Израел и премести американското посолство в града в друг ход, който предизвика смущение в световната общност. \r\nПосланикът на САЩ в Израел Дейвид Фридман и представители на регионалния съвет на Голан присъстваха на церемонията за откриване новата общност на „Рамат Тръмп“, която ще бъде известна на английски като „Тръмп Хайтс“. \r\nИзраел се надява, че общността, построена за пръв път под различно име през 80-те години на миналия век, ще привлече вълна от хора, които в момента са само 10 жители. \r\nГоворейки на церемонията за откриването на голяма табела, носеща името на общността на иврит и английски, Нетаняху заяви пред събраните официални лица, че \"това е крайъгълен камък в историята на Голан\". \r\n\"Президентът Тръмп е много голям приятел на страната, приятел, който е правил неща за страната, които не са направени в миналото и би трябвало да бъдат направени  в името на справедливостта и истината.\" \r\n„Голан винаги ще бъде неразделна част от Израел“,- продължи той. \r\nНетаняху също така спомена опасенията на Израел за усилията на Иран да установи постоянно военно присъствие в съседна Сирия и чийто режим помага да се сложи край на кървавата гражданска война, която продължава повече от седем години. \r\n\"Ние непрекъснато ще работим срещу Иран и неговите пълномощници от „Хизбула“, за да се закрепят военно в Сирия,\" каза той за ливанската терористична група. \r\n\"Всички знаем какво се случва през последното десетилетие отвъд границата\", каза Нетаняху. - Ако не бяхме тук, иранските милиции ще бъдат тук. Никога няма да позволим това да се случи.\" \r\nПрез последните няколко години Израел извърши десетки въздушни удари срещу ирански цели в Сирия. \r\nНетаняху призова международната общност да подкрепи САЩ в тяхната позиция срещу иранската агресия в региона. Напрежението между САЩ и Иран ескалира, след като Тръмп изтегли миналата година САЩ от ядрената сделка и отново наложи санкции срещу Иран, както и неотдавнашна атака срещу петролни танкери в Персийския залив, за която Вашингтон обвинява Иран. \r\nАмериканският посланик Фридман отбеляза в своите думи, че последната общност в Израел, кръстена на американски президент, е Кфар Труман през 1949 г., за да почете президента на САЩ Хари Труман. \r\n„Искам да ви благодаря за изключителния жест, който вие и държавата Израел правите пред президента на Съединените щати“, каза Фридман. \"Заслужено е, но е много ценно и ние очакваме с нетърпение да работим с Вас и с правителството на Израел, за да продължим да укрепваме неразривния съюз между САЩ и Израел.\" \r\nВсеки, който е посетил Голанските възвишения… веднага осъзнава, че това е невероятно важна територия за Държавата Израел. Малко неща са по-важни за сигурността на Израел, отколкото суверенитета над Голанските възвишения, ”добави той.  Юлиян Марков", "date": "2019.06.16", "title": "The Times of Israel: Израелският премиер откри селище на името на Тръмп на Голанските възвишения"}
{"url": "http://www.focus-news.net/news/2019/06/16/2670373/predstoyashti-sabitiya-v-stranata-za-16-yuni-agentsiya-fokus.html", "text": "*** \r\nОт 11.15 часа президентът Румен Радев ще посети село Труд за юбилейното тържество на храма „Света Троица“.  В храма ще бъде отслужена празнична света литургия. Църквата е създадена от майстор Минчо Богданов Стари през 1869 г. и в този ден се отбелязват 150 години от построяването й.  \r\n*** \r\nОт 08.00 часа в Литературен клуб „Перото” ще се проведе официално награждаване на отличените деца, участвали в литературния конкурс „Искри”. \r\n*** \r\nОт 09.00 часа с изпит по математика II и със събеседване за специалност „Графичен дизайн“ продължава втората кандидатстудентска сесия на Софийския университет за учебната 2019/2020 г. От 14.00 часа започват изпитите по испански и руски език. \r\n*** \r\nОт 09.30 часа Мелнишкият епископ Герасим ще отслужи архиерейска света литургия в  \r\nПатриаршеската катедрала „Св. Александър Невски“ за Петдесетница. \r\n*** \r\nОт 10.00 часа в зала 1 на НДК ще се проведе заседанието на 49-я Конгрес на БСП.  \r\n*** \r\nОт 10.00 часа в зали 3, 3.1, 3.2 и 10 на НДК ще бъдат демонстрирани йога практики по повод Международния ден на йогата. \r\n*** \r\nОт 20.00 часа в зала „Арена Армеец“ ще започне концерт на метъл групата Menowar.  \r\n*** \r\nОт 20.00 часа в кино клуб Кабана (до НДК) ще започне концерт на Хилда Казасян и джаз музикантите Живко Петров, Михаил Йосифов, Христо Йоцов и Димитър Карамфилов. Събитието е част от програмата на второто издание на фестивала SoFest. \r\n*** \r\nВ 11.00 часа в ресторант ''Стори'' ще се проведе официален кастинг за малки Мис и Мистър Асеновград и Мис Асеновград, които са част от националните конкурси за малки Мис и Мистър България и Мис България. \r\n*** \r\nОт 10.00 до 17.00 часа в Туристически комплекс „Остров Св. Анастасия“ ще се проведе Биле Фест – фестивал на билките \r\n*** \r\nОт 10.00 до 19.00 часа в Експоцентър „Флора“ ще бъде отбелязан Международния ден на йогата.  \r\n*** \r\nОт 11.00 часа в Експоцентър „Флора“ ще се проведе Концерт - матине „От Франция с любов“ на солистите на Държавна опера – Бургас. \r\n*** \r\nОстров Света Анастасия ще посреща гости с фолклорни ритуали за здраве и плодородие в първото издание на „Биле фест“ - фестивал, посветен на билките. \r\n*** \r\nОт 19.00 часа в Експо център „Флора“ ще гостува американският автор на бестселъри Ерик Уайнър. \r\n*** \r\nОт 12.30 часа в зала „Европа“ на Фестивален и конгресен център ще започне дискусионен форум на тема „Агресия, хуманност, кино“, който се провежда в рамките на 18-ия Международен фестивал на червенокръстките и здравни филми. \r\n*** \r\nОт 09.30 часа в НЧ „Просвета - 1906“ ще започне третият общински песенен фестивал на старата градска песен на Пенсионерските клубове „Пеем, за да не стареем“. \r\n*** \r\nОт 10.00 часа на площад „Свобода“ ще се проведе детски панаир. \r\n*** \r\nОт 10.00 часа в двора на Комплекса за социални услуги за деца и семейства Сдружение „Бъдеще за децата” организира празник по повод Деня на бащата. \r\n*** \r\nОт 11.00 часа в парк „Огоста“ ще започне международна киноложка изложба за всички породи CICIB. \r\n*** \r\nОт 11.00 часа на игрището под стената на язовир „Огоста“ ще се проведе открит турнир.    \r\n*** \r\nОт 19.30 часа на пл. „Жеравна“ ще бъде открит 13-ия международен фолклорен фестивал „Монтана’ 2019. \r\n*** \r\nОт 09.00 часа Константийският епископ Яков ще оглави Архиерейска света Литургия в катедралния  храм „Св. Богородица“ за Петдесетница. \r\n*** \r\nОт 10.30 часа на открита сцена пред НЧ „Пробуда - 1922 г.” ще започне вторият фолклорен фестивал „На мегдано у Драгичево”. \r\n*** \r\nОт 17.00 часа на площада в селото ще започне празничната програма по повод деня на селото. \r\n*** \r\nОт 11.00 часа в Изследователски център „Тракарт“ (ул. „Княз Александър I“ 25) ще бъдат представени книгите  „Тетралогия на сенките“ от Мария Грипе (Швеция) с преводачката Ева Кънева и „Достатъчно е, че те има“ от Малгожата Гутовска-Адамчик (Полша) с преводачката Милена Милева. Събитието е част от програмата на фестивала „Пловдив чете“. \r\n*** \r\nОт 16.00 часа в Изследователски център „Тракарт“ (ул. „Княз Александър I“ 25) ще се проведе среща с Невена Митрополитска и нейния втори роман „Дарът“. Събитието е част от програмата на фестивала „Пловдив чете“. \r\n*** \r\nОт 17.30 часа в Изследователски център „Тракарт“ (ул. „Княз Александър I“ 25) Дружество на писателите – Пловдив и „Младият Пловдив чете“ организират дискусия на тема „За употребата на думите“. Събитието е част от програмата на фестивала „Пловдив чете“. \r\n*** \r\nОт 18.30 часа в Изследователски център „Тракарт“ (ул. „Княз Александър I“ 25) ще се проведе лекция на Тодор Терзиев на тема „Успешни утре!“. Събитието е част от програмата на фестивала „Пловдив чете“.  \r\n*** \r\nОт 18.30 часа в Художествената галерия ще бъде представен филмът „Колекция Bauhaus: BAUHAUS СЦЕНОГРАФИЯ & ТАНЦ“. Събитието е част от програмата за отбелязването на 100 години от основаването на една от най-значимите художествени школи на 20. век - Баухаус. \r\n*** \r\nОт 09.00 часа в храм „Св. великомъченица Неделя“ Архимандрит Висарион ще отслужи света литургия за Петдесетница. От 11.30 часа ще бъде отслужен  празничен водосвет, а след това ще има благословена трапеза. \r\n*** \r\nОт 11.00 часа на площада в село Казанка ще започне тържественото отбелязване на празника на населеното място. \r\n*** \r\nОт 11.30 часа на площада в село Лясково ще започне тържественото отбелязване на празника на населеното място. \r\n*** \r\nОт 19.00 часа в парк „Пети октомври“ ще се проведе общоградската инициатива „Хора за хората“. \r\n***   \r\nОт 10.00 часа в селото ще започне Празник на охлюва „Охльо – Бохльо, покажи си рогцата ….“  и празник на селото.  \r\n*** \r\nОт 20.00 часа пред сградата на Община Ямбол ще се състои концерт с участието на Стефан Вълдобрев и „Обичайните заподозрени“ и Джипси Кингс“ по повод празника на града.", "date": "2019.06.16", "title": "Предстоящи събития в страната за 16 юни (Агенция „Фокус“)"}
{"url": "http://www.focus-news.net/news/2019/06/16/2670374/pregled-na-osnovnite-temi-v-svetovniya-pechat-agentsiya-fokus.html", "text": "Кризата около атакуваните танкери в Оманския залив, зачестили кибератаки срещу руската енергопреносна система и тайните връзки между Израел и Абу Даби са сред темите на световния печат. \r\n*** Нападенията в четвъртък срещу два танкера близо до Ормузкия пролив, включително един собственост на японска фирма, доведоха до буря от спекулации срещу извършителите и техния мотив, тъй като инцидентите съвпаднаха със среща между премиера Шиндзо Абе и иранския върховен лидер Аятолах Али Хаменей, пише японското англоезично издание  The Japan Times . \r\nНякои предполагат, че атаките вероятно целят изпращането на някакво предупреждение към Токио. Япония работи за облекчаване на напрежението между Иран и администрацията на президента на САЩ Доналд Тръмп, което ескалира след оттеглянето на Вашингтон миналата година от ядрената сделка през 2015 г., подписана между Иран и шест големи държави, включително Съединените щати. \r\nВ своето издание в сряда ирански вестник с консервативни схващания поздрави Абе, който пристигна в Техеран същия ден, за да започне внимателно наблюдаваното посещение, със заглавие на английски и персийски, което очевидно се отнася до САЩ. Заглавието \"Как можеш да вярваш на военен престъпник, г-н Абе?\", бе отпечатано на фона на снимката на ядрен облак с форма на гъба, припомняйки атомните бомбардировки в САЩ на японските градове Хирошима и Нагасаки през август 1945 година. \r\nПосланието очевидно предполага, че има чувство на недоверие към Абе сред иранските консервативни среди, които имат силни антиамерикански  настроения. \r\nВ телефонно интервю Меир Хаведанфар, ирански експерт, базиран в Израел, заяви, че Техеран е отговорен за атаките на танкерите. \r\nАко Техеран знае, че един от танкерите е свързан с Япония, това означава, че атаките показват, че иранският режим смята Абе за представител на американския президент Доналд Тръмп и не се доверява на японския лидер, според експерта. \r\nНо може и да се приеме за нелогично нападенията да са извършени от консервативни хардлайнери, защото това може да навреди на имиджа на върховния лидер, твърдят анализатори. \r\nАко Иран не е отговорен за нападенията, може би е участвала трета страна, която желае да вбие в клин между Иран и Япония, които традиционно са имали топли връзки, с цел да призове Токио да се дистанцира от Техеран, коментираха анализатори. \r\n*** Пет неща, които трябва да знаем за атаките срещу танкери в Оманския залив, пише американският вестник  The Hill .  \r\nРазлични истории се появяват за нападение над два петролни танкера, след като администрацията на Тръмп обвини Иран за инцидента. Централното командване на САЩ публикува видеозапис, в който се казва, че иранците премахват магнитна мина от един от танкерите като доказателство в подкрепа на твърденията на САЩ срещу Иран. Експертите продължават да разискват дали видеото наистина доказва претенцията на САЩ. А собственикът на японския танкер в американския видеозапис оспори ключов аспект на американския разказ. \r\nЕто пет неща, които трябва да знаете за атаката Какво се случи в Оманския залив \r\nДокато повечето американци все още спяха рано в четвъртък сутринта, се появиха съобщения за нападения на два петролни танкера в Оманския залив. \r\nСпоред хронология, подадена от Централното командване на САЩ, американският флот е получил две обаждания за бедствие, едно в 6:12 часа местно време от норвежкия танкер „Фронт Алтаир“ и друго в 7 часа сутринта местно време от японския танкер  „Кокука“. \r\nСнимки и видеоклипове от „Алтаир“ се появиха бързо и се разпространяваха онлайн. \r\nУправляващият ракетният разрушител „Бейнбридж“ беше в района и отговори, като пристигна в 11:05 ч. местно време и взе целия екипаж от 21 души от японския танкер, съобщи Централното командване. \r\nИнцидентът стана на фона на засиленото напрежение между Съединените щати и Иран, след като американските военни изпратиха повече сили в региона в отговор на неуточнени заплахи от Иран. \r\nТой също така стана седмици след подобни атаки срещу четири петролни танкера край бреговете на Обединените арабски емирства. Американски официални лица вече казаха, че тези атаки са причинени от ирански мини – магнитни военни мини. Съединените щати обвиняват Иран \r\nЧасове след атаката в четвъртък държавният секретар Майк Помпео публично обвини Иран, като каза, че \"оценката на правителството на САЩ е, че Ислямска република Иран е отговорна\". \r\nПомпеo тогава не представи никакви доказателства в подкрепа на твърдението си, а иранският външен министър Джавад Зариф отрече участието на Иран, като заяви, че САЩ „хвърли“ обвинението, без „фактически или косвени доказателства“. \r\nНо късно в четвъртък вечерта, Централното командване публикува видео и снимки, за които каза, че подкрепят твърдението. \r\nДвете снимки показват японския танкер от различни ъгли с дупка в корпуса, както и предмет, който стърчи от корпуса. Дупката е обозначена с \"повреда\", докато обектът е обозначен като \"вероятно мина\". \r\nВидеото междувременно показва малък кораб, която се приближава към японския кораб, а след това екипажът на лодката, която премахва предмета от страната на танкера. Централното командване описва плавателния съд на видеото като патрулен кораб от клас „Гасти“ на Ислямска революционна гвардия, който „премахва неексплодиралата мина”. \r\nВ интервю за \"Fox and Friends\" в петък сутринта Тръмп цитира видеото като обвинява Иран, предполагайки, че Иран се опитва да прикрие участието си. \r\n„Иран го направи и вие знаете, че те са го направили, защото сте видели лодката“ каза Тръмп. „Предполагам, че една от мините не е експлодира и вероятно би насочила следите към Иран и вие видяхте лодката през нощта, опитвайки се да вземе мината и успешно извади мината от лодката и това беше показано и това беше тяхната лодка, това бяха те и те не искаха доказателствата да останат.“ Външни анализатори и съюзниците имат съмнения \r\nВидеото на Централното командване не направи много, за да потуши дебата за случилото се. \r\n„Доказателствата, представени от САЩ досега, не са нито ясни, нито убедителни. Това, което е необходимо, е безпристрастно международно разследване, ”заяви в имейл директорът за Иран в Международната кризисна група Али Ваез. \r\nАнализ, изготвен от Центъра за стратегически и международни изследвания Джон Алтерман, отбелязва, че Помпео не е характеризирал нивото на доверие в оценката си, което е стандарт за разузнаването, въпреки че е бивш директор на ЦРУ. \r\n„Предполагам, че има и други доказателства, които не са били оповестени публично и са били споделени със съюзниците“, пише Алтерман. „И не знам за каквито и да било противоречиви доказателства срещу оценката, която секретарят Помпео изложи вчера, но съм учуден колко много скептицизъм чувам от бивши висши държавни служители от САЩ и от чужбина. \r\n„Белингкет“, самостоятелна разследваща група, заяви, че малката лодка, показана във видеото на Централното командване, съответства на тип плавателен съд, за който се знае, че се използва от Иранската революционна гвардия. \r\nНо те заявяват, че не може да провери дали обектът е бил мина, нито пък кой го е поставил там. \r\n„Трябва да се подчертае, че нямаме представа каква е мотивацията да се премахне обектът, нещо, което в момента може да се спекулира само с наличните доказателства”, добавиха от  „Белингкет“ в социалната мрежа „Туитър“ \r\nМного американски съюзници също не се присъединиха към приписването на нападението на Иран. Германия, по-специално, заяви, че видеото на Централното командване не е достатъчно, за да докаже вината на Иран. \r\n„Видеото не е достатъчно. Можем да разберем това, което се показва, разбира се, но за да направим окончателна оценка, това не е достатъчно за мен ”, заяви германският външен министър Хайко Маас пред репортери в Осло. \r\nВъпреки това Обединеното кралство подкрепи САЩ в петък. \r\n„Почти сигурно е, че клон на иранската армия - Ислямската революционна гвардия, нападна двата танкера на 13 юни. Никой друг държавен или недържавен участник не би могъл да е отговорен за това“, заяви в изявление външното министерство на Великобритания. Японският собственик на танкерa противоречи на САЩ \r\nЗа да добави още към объркването, операторът на японския танкер противоречи на ключова част от американския разказ в петък. \r\nГоворейки на пресконференция в Токио, президентът на \"Кокука Сангйо Ко\" Ютака Катада каза, че на борда на кораба са съобщили за \"летящи обекти\" точно преди атаката. \r\nТой каза, че вярва, че тези обекти може да са били снаряди. \r\n„Не мисля, че е имало бомба със закъснител или предмет, прикрепен към кораба“,  каза той. \r\nС други думи, той не смята, че щетата на танкера е причинена от мина. \r\nЦентралното командване не заявява изрично, че щетите върху японския кораб са причинени от мина, но това беше основното предложение.  А в случаите на майските атаки с танкери, американски чиновници изрично заявиха, че са използвани ирански мини. Критиците предупреждават, че рискът от война нараства \r\nНезависимо от това дали Иран действително е извършил нападението, рискът от война между САЩ и Иран ескалира след инцидента, предупреждават някои експерти и конгресмени. \r\nСенаторът Бърни Сандърс, предупреди в петък, че войната с Иран ще бъде „неизбежна катастрофа“. \r\n\"Атаките на петролни танкери в Оманския залив са неприемливи и трябва да бъдат щателно разследвани\", каза Сандърс в изявление. \"Но този инцидент не трябва да се използва като претекст за война с Иран, война, която би била неминуема катастрофа за Съединените щати, Иран, региона и света.\" \r\nВаез заяви, че инцидентът в четвъртък не изглежда да е „casus belli“ - латинска фраза означава акт, който провокира война. Но, добави той, ситуацията става по-опасна с всеки инцидент. \r\n\"Реалността е, че чрез своята враждебна политика към Иран администрацията на Тръмп създаде среда, узряла за неволен конфликт\", каза той. \"Но всеки цикъл на ескалация води двете страни до ръба на катастрофална конфронтация, която лесно може да предизвика регионална война.\" \r\nВ изявлението си от четвъртък Централното командване заяви, че не търси война, но подчерта, че САЩ ще се защитават. \r\n\"Съединените щати не търсят нов конфликт в Близкия изток\", каза говорителят на Централното командване капитан Бил Урбал. \"Но ние ще защитаваме нашите интереси.\" \r\n*** През изминалата година американските разузнавателни агенции са станали много по-активни, отколкото преди, опитвайки се да вкарат злонамерен софтуер в руската електропреносна мрежа, пише авторитетният американски вестник  The New York Times . \r\nСпоред източници - бивши и настоящи служители, става дума за програми, чрез които САЩ могат да събират информация за руската електроенергийна система, а също и, вероятно, да изключват някои от нейните елементи. \"Тези действия са предприeмат много по-агресивно през изминалата година,\" цитират в публикацията думите на един от източниците. \"Ние правим това в мащаб, за който не сме мислили преди няколко години.\" Според вестника Вашингтон цели да изпрати предупреждения на Владимир Путин за това как настоящата администрация на Тръмп използва новите възможности в киберпространството. \r\nКакто е посочено в материала, Съединените щати от 2012 г. се опитват да съберат информация за руската енергийна система, но сега \"стратегията се е променила в посока на нападателни действия\". \"Целта е да се отправи предупреждение, както и при сериозен конфликт САЩ да бъдат в състояние да извършват кибератаки \", отбелязва вестникът. \r\nСпоред изданието защитниците на подобна агресивна стратегия, заявяват, че тя е закъсняла след като в продължение на години е имало предупреждения, че Русия може да саботира американски централи, газопроводи и петролопроводи, както и водоснабдителни мрежи при евентуален бъдещ конфликт. \r\n\"Ключовият въпрос, на който не може да се отговори без достъп до класифицирана информация за операцията, е колко дълбоко са успели САЩ да проникнат в руската система. Само тогава става ясно дали ще бъде възможно да се потопи Русия в тъмнина или да ограничи възможностите на нейните въоръжени сили. На този въпрос не може да се отговори, докато кодът не бъде активиран ”, се посочва в публикацията. Изданието отбелязва, че тези действия на американската страна \"също са изпълнени със сериозна опасност от предизвикване на ескалация в ескалиращата студена война между Вашингтон и Москва\" в киберпространството. \r\nКакто става ясно от публикацията, тези атаки се извършват по-специално от американското кибер-командване. Преди това то е получило разрешение от Конгреса и президентската администрация на Доналд Тръмп да бъде по-активен в киберпространството. \r\nВ същото време източниците на публикацията в президентската администрацията отбелязват, че според тях на Тръмп не е предоставена подробна информация за опитите за въвеждане на злонамерен софтуер в руската електрическа мрежа. Както е посочено в материала, американските военни и разузнавачи се опасяват, че американският президент може да нареди да се прекратят тези стъпки или да ги обсъди с представители на други държави. \r\nСпоред публикацията, Съединените щати все още не са се опитвали да изключват някакви елементи на електрическата мрежа. Според вестника Кибер-командването вече е работило по план за създаване на проблеми с електрозахранването в Иран в случай на конфликт между Техеран и Вашингтон. \r\n*** Неотдавнашана публикация в The New York Times само загатна за връзките между Израел и Абу Даби, която повдигна завесата на тайния свят на отношенията между Израел и ОАЕ. Заедно с предишни истории, статията хвърля светлина върху степента, дълбочината и характера на тайните отношения между Израел и Абу Даби. Но също така предоставя по-широка перспектива за специалните развиващи се отношения между Израел и други сунитски държави, коментира израелското англоезично издание  The Jerusalem Post . \r\nВ статията се твърди, че през последния четвърт век 58-годишният престолонаследник Мохамед бин-Зайед (известен в медиите като МБЗ) е превърнал малкото си феодално владение в доминираща сила в Близкия изток, но също така и като източник на нестабилност в региона. \r\nОсновата за сътрудничеството между Израел и Абу Даби произтича от две групи общи интереси: едната е враждебността към Иран, а втората е омразата и страха от движението „Мюсюлмански братя“. \r\nЗа да постигне целите си, МБЗ през годините е купувал оръжия и друго военно оборудване на стойност стотици милиарди долари, главно от САЩ, но и от Израел. \r\nНеговият баща, неграмотният шейх Халифа, е в лошо здравословно състояние, но официално все още е владетел на страната, носещ титлата президент на ОАЕ. Той бе назначил на сина си наставник - радикален ислямистки проповедник, който се опитал да му промие мозъка с войнствени представи. \r\nМладият МБЗ отхвърля проповедите на учителя, които го травматизират. Вместо това той придобива западно образование и развива нескончаема омраза към „Мюсюлмански братя“. Тези чувства оправдават неговата дипломатическа и военна политика и участието му в създаването на регионални съюзи. \r\nТой е твърд съперник на Катар и Турция, чиито лидери подкрепят клоновете на „Мююсилмански братя“ в целия арабски свят. Но той е приятел на Бахрейн, Египет, Йордания и в по-малка степен Саудитска Арабия, а всички те се противопоставят на „Мюсюлмански братя“. \r\nЕгипетският президент Абдел Фатах ал-Сиси, който е силен противник на „Хамас“, което представлява палестинско крило на египетския клон на „Мюсюлмански братя“, смята МБЗ за силен съюзник. В този смисъл същото се отнася и за Израел, въпреки че израелската политика, както е разработена от премиера Бенямин Нетаняху по отношение на Хамас, не е твърдо съперничество, а нещо по-сложно. \r\nЗа Нетаняху \"Хамас\" е нещо като „вриятел“ - комбинация от враг, но и приятел. Това е така, защото „Хамас“, които контролират Газа и предизвикват палестинската власт и Организацията за освобождение на Палестина (ООП), несъзнателно изпълняват крайната цел на Нетаняху: да подкопае палестинските национални стремежи и по този начин „да убие“ идеята за две държави, Израел и Палестина в Газа и Западния бряг.", "date": "2019.06.16", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/06/16/2670375/pregled-na-osnovnite-temi-v-britanskiya-pechat-agentsiya-fokus.html", "text": "Кризата след нападенията срещу танкери в Оманския залив и терористична заплаха за туристите в Барселона са сред основните теми на британския печат. \r\n*** Иран се държи твърдо в битките с Тръмп, пише британският вестник  The Guardian . \r\nПрез по-голямата част от тази година в Иран са се вкоренили две убеждения: опитите на САЩ да задуши икономиката му не могат да бъдат толерирани и Доналд Тръмп няма намерение да води война. \r\nИранските лидери, далеч от увяхването под дулата на оръжията на глобалната свръхсила, дадоха знак за намерение да защитават своите интереси, като увреждат тези на техните врагове. Гневът на Иран към САЩ и предполагаемата му роля в атаките срещу шест танкера във водите на Персийския залив през последните пет седмици не произлизат от нищото. Наложените от САЩ санкции оказаха огромно влияние върху иранската икономика и намаляха способността му да обслужва дългосрочни ангажименти в целия регион - в частност в Сирия и Ливан. \r\nДостъпът на Техеран до пазарите на петрол е прекратен от санкционен режим, който се оказа по-целенасочен и всеобхватен от всякога. В същото време враговете в Персийския залив продават петрол на бившите му клиенти. Да се остави това без внимание, би било сигнал на слабост, казват регионални служители, запознати с иранското ръководство. \r\nКакво да направите по въпроса е обект на интензивен дебат в Техеран и обсъждане със съюзниците, включително „Хизбула“ в Ливан - дълго време острие на иранската външната политика, за това как да се реагира на променливите обществени позиции на Тръмп; часове след като в петък ни пишеше, че нито една от страните не е готова за сделка, американският лидер заяви: „Искаме да ги върнем на масата“. \r\nПроменящите се възгледи вероятно ще подкрепят още една гледна точка в Иран, че Тръмп е далеч от проницателния преговарящ, какъвто се вижда сам себе си. Повече продавач на килими, отколкото Кисинджър, той изглежда не е наясно с влиянието на Иран, по отношение на неговата бездействаща ядрена програма, незапознат с неговата култура и стоящ несигурно на краката си, когато напрежението между двете страни ескалира. \r\nНалице е почти нулев шанс за среща в стил Ким  между Тръмп и върховния лидер на Иран Али Хаменей, и евентуално,  дори и в много малко вероятния случай да се проведе такава среща, той ще си тръгне с по-малко, отколкото е от Сингапур. \r\nИранските власти заявиха на доверените лица в Ирак, че считат Тръмп за въплъщение на американските недостатъци; лидер, който няма нито търпение, нито перспектива, за да позволи сключването на сделки. Техеран посочи, че ако освобождаването от санкции не продължи след 8 юли, то вече няма да се придържа към ключови части на ядрената сделка, включително към забраните за обогатяване на уран. Няма да допуска проверки на ядрената му програма, връщайки назад всички постижения на политиката на Барак Обама. \r\nПостиженията на Иран в региона през последните 16 години бяха сериозни - факт, който до голяма степен се дължи на неуспехите в САЩ, най-важната от които беше да предадат центъра на арабския свят под влиянието на Иран. Въпреки цената, която надминава трилион долара, едва ли има знак, че \"освободен\" Ирак дори иска стратегически отношения с Вашингтон. \r\nВъпреки че несъмнено е подложен на стрес от санкции, Техеран все още има карти за игра и лидери, които знаят как да държат козовете. Неговият залог е, че Тръмп не знае с кого се занимава или по чии правила играе. \r\n*** Специални сили на Кралския флот се отправиха към Персийския залив, пише британският вестник  The Times . \r\nВ топлите сини води на Ормузския проток няма място за грешки. Водните пътища, които са широки само две мили, са пълни с танкери, пренасящи суров петрол от Персийския залив покрай непримирими врагове: Иран от една страна и Обединените арабски емирства от друга. \r\nСмъртоносен удар от всяка от страните може да бъде катастрофален. Оказва се, че това е оценката на Кралския флот, който ще изпрати 100 кралски морски пехотинци, за да защитават британските кораби, тъй като атаките срещу петролни танкери се увеличават, което води до опасения от война с Иран. \r\nТази седмица САЩ обвиниха Техеран за нападения срещу два танкера в Оманския залив, при подхода към Ормузкия проток. Анализаторите и дипломатите се страхуват от цикъл на насилието, което трудно ще бъде спряно. \r\nМорските пехотинци, базирани близо до Плимут, ще формират сили за бързо реагиране, наречени \"Специална целева група\". Тя ще оперира от военноморските кораби, патрулиращи региона от британската военноморска база в Бахрейн, която заработи миналата година. Специалната група ще защитава корабите на Кралския флот и британските търговски кораби от малки плавателни съдове, мини и противокорабни ракети. \r\nВсеки конфликт в това тясно водно пространство, колкото и да е ограничен, може да има висока цена. Една трета от световните доставки на суров петрол минават през пролива. \r\nКлючов момент в настоящата криза се оказа публикуването на видеозапис, който изглежда показва, че иранците премахват мина от един от повредените танкери. Но остават много въпроси. Операторът на един от танкерите заяви, че е бил ударен с „летящ обект“, а не с мина. \r\nЗад конфронтацията се крие оттеглянето на Америка от ядрената сделка с Иран през 2015 г. и подновяването на санкциите, които удрят иранската икономика, предизвиквайки призиви в Техеран за отмъщение. \r\nДипломатите, които работят за спасяването на ядрената сделка, заявиха, че Техеран се опитва да покаже на Америка и на нейните съюзници, че няма да бъде поставен в ъгъла - и може да започне самостоятелна кампания за \"максимален натиск\". ОАЕ и Саудитска Арабия, два от най-ожесточените врагове на Иран, се опитват да намалят ескалацията. \r\nВ петък Джереми Хънт, министърът на външните работи на Великобритания, заяви, че според него оценката на американското разузнаване, че Иран е в основата на атаките на танкерите в залива в четвъртък, е \"правилна\", но Великобритания прави собствено разследване. \r\n*** Службите предупреждават британците  за възможна атака срещу катедралата в Барселона, пише британският вестник  Daily Star . \r\nИспанската полиция се мобилизира за охраната на туристически горещи точки в опит да предостави допълнителна степен на защита на фона на заплахите от „Ислямска държава“. \r\nОще 40 хиляди полицаи са разположени в горещи туристически точки като част от операция \"Лято\", стартирана от испанското вътрешно министерство. Те ще бъдат позиционирани в ключови туристически обекти, включително гари, хотели, ресторанти и плажове до края на пиковия сезон. \r\nЦелта на операция \"Лято\" е да \"предприеме адекватни действия за получаване на информация с цел предотвратяване на терористични актове\", като същевременно \"засили мерките за сигурност на събития и места, които ще привлекат голям брой хора\".  В същото време полицията е повишила нивото на риск от тероризъм до ниво „четири“ от пет възможни. \r\nБританското външно министерство предупреди, че терористичните атаки в Испания са \"вероятни\". В предупреждението се казва: „Терористите вероятно ще се опитат да извършат нападения в Испания. \r\n„Атаките могат да бъдат безразборни, включително на места, посещавани от чужденци. Испанските власти предприемат мерки за защита на посетителите, но трябва да бъдете бдителни и да следвате указанията на местните власти.\" \r\nДжихадистаката групировка „Ал-Мунтасир“ е отправила три заплахи за Барселона през изминалия месец чрез различни акаунти в социалната мрежа „Туитър“, се съобщава от британското външно министерство. \r\nЗа последната заплаха джихадистите са използвали снимка на емблематичната катедрала Саграда Фамилия в Барселона. Местната каталунска полиция е публикувала изявление с молба към обществеността да споделя в социалните медии, къде са разположени анти-терористични контролни пунктове. \r\n„Ал-Мунтасир“ са издали заплахи и за други части на Испания, включително за северната баска провинция. \r\nВ изявление на каталунската полиция се казва: \"Ще видите увеличаване на контрола на събитията и полицейските патрули, използващи големи оръжия.\" \r\nБарселона беше обект на терористично нападение през август 2017 г., при което са убити общо 16 души и са ранени 130 души, когато камион се вряза в пешеходна улица.", "date": "2019.06.16", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/06/16/2670376/seriya-ot-patni-intsidenti-belyaza-sabotniya-den-obzor.html", "text": "Серия от пътни инциденти беляза съботния ден. Традиционно с настъпването на летния сезон движението по пътищата в страната и в посока граничните пунктове се увеличава. Рано тази сутрин в столицата жена загина, след като бе блъсната от автомобил на кръстовището на бул. „Сливница“ и бул. „Христо Ботев“ в посока Сточна гара.  \r\nПоредица от катастрофи станаха на едно от най-натоварените трасета – АМ „Тракия“. В ранните часове на деня два автомобила катастрофираха при виадукта край Вакарел в посока Бургас. Инцидентът затрудни движението в района, като трафикът на място се регулираше от екипи на „Пътна полиция“. По-късно в участъка между 164 и 160 км на магистралата в посока София станаха още три катастрофи, които се разминаха без тежко пострадали. От 8.30 часа камион се блъсна в мантинелата при 157 км в посока София, a малко след това в същата посока станаха още две леки пътнотранспортни произшествия през няколко километра един от друг. Няма данни за пострадали при инцидентите, но те предизвикаха километрично задръстване в района.  \r\nОпашки от автомобили се образуваха по обяд и на слизане от АМ „Хемус“ край Ябланица – причината бе челен сблъсък между лек автомобил и полицейски патрул при пътен възел „Коритна“. При инцидента пострадаха петима души, от които двама починаха - 68-годишният водач на лекия автомобил и 66-годишна жена, пътувала с него. Мъжът почина на път за болницата, а жената - в болничното заведение. Тримата полицаи от патрулката бяха транспортирани във ВМА. Единият от тях на 40-години е с опасност за живота след инцидента. Другите двама са с по- леки травми. \r\nДвама души пострадаха при катастрофа между три автомобила на стария път Бургас-Айтос в отсечката между кръстовището за Българово и кръстовището за село Съдиево. Ранените - мъж и жена, са настанени в УМБАЛ-Бургас без опасност за живота. Заради инцидента пътят бе затворен за кратко, като екипи на „Пътна полиция“ пренасочваха движението от Бургас в посока Айтос през магистралната отсечка на „Тракия“, а обратно от Айтос към Бургас автомобилите бяха пропускани бавно, за да не нарушат местопроизшествието. \r\nОколо 10.30 часа в полицейското управление в Момчилград е подаден сигнал за загинал велосипедист на пътя между Кърджали и ГКПП „Маказа“. 37-годишният мъж е намерен мъртъв в канавката. Полицията търси съдействие от гражданите, които имат информация за инцидента да се обадят на телефон 112 или в най-близкото РУ на МВР при гарантирана анонимност. Поради извършването на оглед на местопроизшествието движението в района временно се отклоняваше в едната пътна лента.Заради засиления трафик към граничния пункт от ГД „Гранична полиция“ препоръчаха на пътуващите за Гърция да ползват алтернативни маршрути през ГКПП „Златоград“, „Ивайловград“ и „Илинденци“. \r\nМъж пострада при катастрофа на пътя между Велико Търново и Горна Оряховица при Арбанаси. Шофьорът е изгубил контрол над превозното средство \r\nи е излязъл от пътното платно. Вследствие на инцидента е с фрактура на ръката, но е без опасност за живота.  \r\nКатастрофа между два автомобила затрудни движението по пътя Пазарджик-Белово преди село Звъничево. Заради натоварения трафик се образува колона от автомобили от изхода на Пазарджик до село Звъничево. \r\n23- годишна жена загина при тежка катастрофа на столичния булевард \"Възкресение\". Пострадалата беше транспортирана към противошокова зала на УМБАЛСМ „Н.И.Пирогов“ в тежко състояние. Екип на Спешна помощ е минал покрай мястото на инцидента в момента, в който автомобилът на жената се е забил в стълб. Медиците подават сигнал да се изпрати друга линейка с реанимационен екип, защото инцидентът е много тежък. Наблизо е имало голяма линейка, която е отишла веднага.", "date": "2019.06.16", "title": "Серия от пътни инциденти беляза съботния ден (ОБЗОР)"}
{"url": "http://www.focus-news.net/news/2019/06/16/2670377/gdbop-otricha-problemite-s-interneta-da-sa-zaradi-aktsiyata-im-sreshtu-kabelnite-pirati-obzor.html", "text": "След акцията на ГДБОП в четвъртък е спряно пиратското разпространение на телевизия в Сандански, Петрич, Бургас, Кърджали, Гоце Делчев, Дупница и Кюстендил. Това стана ясно на брифинг в ГДБОП. На брифинга присъстваха представители на КРС и началникът на отдел „Киберпрестъпност“ към ГДБОП комисар Явор Колев, който подчерта, че целта на ГДБОП е да изсветли бизнеса с разпространение на телевизионни програми. Колев изрази надежда България да не бъде сочена като страна, неспазваща правата върху интелектуалната собственост. „В Гоце Делчев, Дупница и Кюстендил се твърди, че разпространената интернет услуга е била спряна. Не са изземани устройства, които имат отношение към осигуряване на свързаност на потребителите. Разбирам притеснението на гражданите, за това че са останали без телевизионни програми, но предвид обстоятелството, че това е извършвано от оператори, които не са имали уредени авторски права, е престъпление по смисъла на НК“, каза комисар Явор Колев. Той уточни, че интернет има в градовете Петрич, Сандански, Бургас и Кърджали. По думите му са иззети множество технически средства, чрез които телевизионен сигнал се е разпространявал до потребителите в съответните градове. Колев допусна, че това може би се използва за нагнетяване на общественото недоволство, за да бъде обърнати настроенията в полза на „кабелните пирати“. \r\nТакива опити заподозря и министърът на вътрешните работи Младен Маринов, който коментира темата във Варна. „За съжаление, има опити за настройване на обществеността срещу действията на полицията и прокуратурата по време на акцията срещу кабелните оператори“, каза той. Според него е имало обвинения, че едва ли не вследствие на акцията е спряна доставката на интернет. \"Нашите действия са насочени само към апаратурата и техниката, която позволява излъчване на телевизионни програми, без да има необходимия лиценз. По отношение на доставката на интернет това си и решение на самите оператори и гражданите трябва да потърсят тях\", заяви вътрешният министър. \"Ние, българите, не сме свикнали да ценим авторските права, но това е бъдещето и мисля, че гражданите, когато купуват дадена услуга, трябва да мислят и за това дали тя е законно предоставена. Защото много малко се замисляме за това нещо\", коментира Маринов. Той добави, че целта на акцията не е била да изненада фирмите, а превенция по отношение на всички тези, които не се насочват към спазване на закона и затова тя ще продължи. Според Младен Маринов пиратството нарушава много сериозно имиджа на страната в световен мащаб и води до сериозни щети на бюджета. \"Заради операторите, които не плащат данъци и лицензии, няма постъпления в бюджета, а услугата гражданите си я плащат\", каза още той. \r\nДиректорът на Дирекция „Контрол“ в КРС Тинка Капитанова изтъкна, че комисията няма правомощия по отношение на съдържанието на електронните съобщения.  \r\nДеница КИТАНОВА", "date": "2019.06.16", "title": "ГДБОП отрича проблемите с интернета да са заради акцията им срещу \"кабелните пирати\" (ОБЗОР)"}
{"url": "http://www.focus-news.net/news/2019/06/16/2670378/pregled-na-mezhdunarodnite-novini-do-6-chasa-agentsiya-fokus.html", "text": "Молдовският министър-председател Майя Санду поиска оставките на членовете на Конституционния съд (КС), който от 7 до 9 юни взе редица решения, които предизвикаха политическа криза в страната. Тя каза това след като съдиите в събота отмениха всички тези решения само за пет минути, предава  TACC . \r\n\"Конституционният съд трябва да взема решения в съответствие с разпоредбите на конституцията, a не въз основа на решенията и поведението на политическите играчи в страната. Настоявам съдиите от Конституционния съд незабавно да подадат оставка, ако имат поне една капка чест и уважение към конституцията и гражданите на тази страна\", написа Санду на своята страница в социалната мрежа „Фейсбук“. \r\nСъдиите отмениха решенията си по искане на президента Игор Додон. Сред тях е постановление за нелегитимността на парламента, незаконосъобразността на одобрението му на правителството на Санду и избирането на председателя на законодателния орган Зинаида Гречани. Съдиите също отстраниха временно Додон от президентския пост, така че изпълняващият длъжността премиер и член на Демократическата партия на Молдова (ДПМ) Павел Филип да подпише указ за разпускане на парламента на негово място. Додон определи тези стъпки, като опит да се узурпира властта и отмени указите на Филип, а парламентът поиска от Венецианската комисия на Съвета на Европа да оцени действията на Конституционния съд. \r\n*** Службите предупреждават британците  за възможна атака срещу катедралата в Барселона, пише британският вестник  Daily Star . \r\nИспанската полиция се мобилизира за охраната на туристически горещи точки в опит да предостави допълнителна степен на защита на фона на заплахите от „Ислямска държава“. \r\nОще 40 хиляди полицаи са разположени в горещи туристически точки като част от операция \"Лято\", стартирана от испанското вътрешно министерство. Те ще бъдат позиционирани в ключови туристически обекти, включително гари, хотели, ресторанти и плажове до края на пиковия сезон. \r\nЦелта на операция \"Лято\" е да \"предприеме адекватни действия за получаване на информация с цел предотвратяване на терористични актове\", като същевременно \"засили мерките за сигурност на събития и места, които ще привлекат голям брой хора\".  В същото време полицията е повишила нивото на риск от тероризъм до ниво „четири“ от пет възможни. \r\nБританското външно министерство предупреди, че терористичните атаки в Испания са \"вероятни\". В предупреждението се казва: „Терористите вероятно ще се опитат да извършат нападения в Испания. \r\n„Атаките могат да бъдат безразборни, включително на места, посещавани от чужденци. Испанските власти предприемат мерки за защита на посетителите, но трябва да бъдете бдителни и да следвате указанията на местните власти.\" \r\nДжихадистаката групировка „Ал-Мунтасир“ е отправила три заплахи за Барселона през изминалия месец чрез различни акаунти в социалната мрежа „Туитър“, се съобщава от британското външно министерство. \r\nЗа последната заплаха джихадистите са използвали снимка на емблематичната катедрала Саграда Фамилия в Барселона. Местната каталунска полиция е публикувала изявление с молба към обществеността да споделя в социалните медии, къде са разположени анти-терористични контролни пунктове. \r\n„Ал-Мунтасир“ са издали заплахи и за други части на Испания, включително за северната баска провинция. \r\nВ изявление на каталунската полиция се казва: \"Ще видите увеличаване на контрола на събитията и полицейските патрули, използващи големи оръжия.\" \r\nБарселона беше обект на терористично нападение през август 2017 г., при което са убити общо 16 души и са ранени 130 души, когато камион се вряза в пешеходна улица. \r\n*** Действащият кмет на Барселона Ада Колау бе преизбрана в събота, побеждавайки каталунски сепаратист, който водеше в общинските избори, след като постигна споразумение със социалистите и получи неочаквана подкрепа от бившия френски премиер Мануел Валс, предава  AFP .  \r\nСтотици поддръжници на независимостта запълниха площада пред кметството, тъй като гласуването се проведе на учредителна сесия, на която присъства и Жоаким Форн, бивш регионален вътрешен министър на Каталуния, който е в затвора и е съден за неуспешния опит за отцепване през 2017 година. \r\nФорн, който бе избран за съветник на общинските избори на 26 май, бе допуснат временно да напусне затвора, за да присъства на заседанието. \r\nКолау загуби последните местни избори от Ернест Марагал, ветеран политик, чиято партия иска Каталуния - североизточният район, управляван от сепаратистите - да бъде независима от останалата част на Испания. \r\nТой спечели 10 места от 41 в градския съвет, както и Колау. Марагал я победи с по-малко от 5000 гласа. \r\nАко бе получил необходимата подкрепа, за да получи абсолютно мнозинство от 21 места в градския съвет, той би станал първият сепаратистки кмет на Барселона в съвременната испанска история. \r\nГласуването бе анонимно, но Колау беше постигнала споразумение със Социалистическата партия, за да я подкрепи. \r\nМануел Валс, който е израснал в Париж с баща от Каталуня и майка от швейцарско-италиански кантон, също е дал  подкрепата на своите съветници за Колау, въпреки че я критикува по време на кампанията, за да не попадне Барселона в ръцете на каталунските сепаратисти. \r\n*** Не повече от 7 хиляди души взеха участие в демонстрациите на \"жълти жилетки\" във Франция, от които 950 - в Париж. Това съобщи в събота телевизионният канал BFMTV, като се позовава на Министерство на вътрешните работи на Франция, цитиран от  TACC .  \r\nМиналата събота 10,3 хиляди души излязоха по улиците на страната. Регионът на столицата преди седмица събра 1 100 участници. Така днешният, 31-ви пореден национален протестен ден на \"жълтите жилетки\", е най-малочисления в историята на движението. \r\n*** През изминалата година американските разузнавателни агенции са станали много по-активни, отколкото преди, опитвайки се да вкарат злонамерен софтуер в руската електропреносна мрежа, пише авторитетният американски вестник  The New York Times . \r\nСпоред източници - бивши и настоящи служители, става дума за програми, чрез които САЩ могат да събират информация за руската електроенергийна система, а също и, вероятно, да изключват някои от нейните елементи. \"Тези действия са предприeмат много по-агресивно през изминалата година,\" цитират в публикацията думите на един от източниците. \"Ние правим това в мащаб, за който не сме мислили преди няколко години.\" Според вестника Вашингтон цели да изпрати предупреждения на Владимир Путин за това как настоящата администрация на Тръмп използва новите възможности в киберпространството. \r\nКакто е посочено в материала, Съединените щати от 2012 г. се опитват да съберат информация за руската енергийна система, но сега \"стратегията се е променила в посока на нападателни действия\". \"Целта е да се отправи предупреждение, както и при сериозен конфликт САЩ да бъдат в състояние да извършват кибератаки \", отбелязва вестникът. \r\nСпоред изданието защитниците на подобна агресивна стратегия, заявяват, че тя е закъсняла след като в продължение на години е имало предупреждения, че Русия може да саботира американски централи, газопроводи и петролопроводи, както и водоснабдителни мрежи при евентуален бъдещ конфликт. \r\n\"Ключовият въпрос, на който не може да се отговори без достъп до класифицирана информация за операцията, е колко дълбоко са успели САЩ да проникнат в руската система. Само тогава става ясно дали ще бъде възможно да се потопи Русия в тъмнина или да ограничи възможностите на нейните въоръжени сили. На този въпрос не може да се отговори, докато кодът не бъде активиран ”, се посочва в публикацията. Изданието отбелязва, че тези действия на американската страна \"също са изпълнени със сериозна опасност от предизвикване на ескалация в ескалиращата студена война между Вашингтон и Москва\" в киберпространството. \r\nКакто става ясно от публикацията, тези атаки се извършват по-специално от американското кибер-командване. Преди това то е получило разрешение от Конгреса и президентската администрация на Доналд Тръмп да бъде по-активен в киберпространството. \r\nВ същото време източниците на публикацията в президентската администрацията отбелязват, че според тях на Тръмп не е предоставена подробна информация за опитите за въвеждане на злонамерен софтуер в руската електрическа мрежа. Както е посочено в материала, американските военни и разузнавачи се опасяват, че американският президент може да нареди да се прекратят тези стъпки или да ги обсъди с представители на други държави. \r\nСпоред публикацията, Съединените щати все още не са се опитвали да изключват някакви елементи на електрическата мрежа. Според вестника Кибер-командването вече е работило по план за създаване на проблеми с електрозахранването в Иран в случай на конфликт между Техеран и Вашингтон. \r\n*** Специални сили на Кралския флот се отправиха към Персийския залив, пише британският вестник  The Times . \r\nВ топлите сини води на Ормузския проток няма място за грешки. Водните пътища, които са широки само две мили, са пълни с танкери, пренасящи суров петрол от Персийския залив покрай непримирими врагове: Иран от една страна и Обединените арабски емирства от друга. \r\nСмъртоносен удар от всяка от страните може да бъде катастрофален. Оказва се, че това е оценката на Кралския флот, който ще изпрати 100 кралски морски пехотинци, за да защитават британските кораби, тъй като атаките срещу петролни танкери се увеличават, което води до опасения от война с Иран. \r\nТази седмица САЩ обвиниха Техеран за нападения срещу два танкера в Оманския залив, при подхода към Ормузкия проток. Анализаторите и дипломатите се страхуват от цикъл на насилието, което трудно ще бъде спряно. \r\nМорските пехотинци, базирани близо до Плимут, ще формират сили за бързо реагиране, наречени \"Специална целева група\". Тя ще оперира от военноморските кораби, патрулиращи региона от британската военноморска база в Бахрейн, която заработи миналата година. Специалната група ще защитава корабите на Кралския флот и британските търговски кораби от малки плавателни съдове, мини и противокорабни ракети. \r\nВсеки конфликт в това тясно водно пространство, колкото и да е ограничен, може да има висока цена. Една трета от световните доставки на суров петрол минават през пролива. \r\nКлючов момент в настоящата криза се оказа публикуването на видеозапис, който изглежда показва, че иранците премахват мина от един от повредените танкери. Но остават много въпроси. Операторът на един от танкерите заяви, че е бил ударен с „летящ обект“, а не с мина. \r\nЗад конфронтацията се крие оттеглянето на Америка от ядрената сделка с Иран през 2015 г. и подновяването на санкциите, които удрят иранската икономика, предизвиквайки призиви в Техеран за отмъщение. \r\nДипломатите, които работят за спасяването на ядрената сделка, заявиха, че Техеран се опитва да покаже на Америка и на нейните съюзници, че няма да бъде поставен в ъгъла - и може да започне самостоятелна кампания за \"максимален натиск\". ОАЕ и Саудитска Арабия, два от най-ожесточените врагове на Иран, се опитват да намалят ескалацията. \r\nВ петък Джереми Хънт, министърът на външните работи на Великобритания, заяви, че според него оценката на американското разузнаване, че Иран е в основата на атаките на танкерите в залива в четвъртък, е \"правилна\", но Великобритания прави собствено разследване.", "date": "2019.06.16", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/06/16/2670380/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-dunav-most-vidin.html", "text": "На българо-румънската граница на ГКПП \"Дунав мост - Видин\", трафикът е интензивен на  изход за товарни автомобили. Това съобщиха от Главна дирекция \"Гранична полиция\". Информацията за трафика е към 6.00 ч.  \r\nНа останалите гранични пунктове трафикът е нормален.", "date": "2019.06.16", "title": "ГД \"Гранична полиция\": Интензивен е трафикът за товарни автомобили на изход при ГКПП \"Дунав мост - Видин\""}
{"url": "http://www.focus-news.net/news/2019/06/16/2670379/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка:  \r\nПрез нощта ще бъде предимно ясно, в повечето райони и тихо. На 16.06.2019 г. ще бъде предимно слънчево и горещо, но около и след обяд на много места в страната ще се развива купеста и купесто-дъждовна облачност. Ще има краткотрайни валежи и гръмотевици. Не са изключени и градушки. Ще духа слаб, в източните райони до умерен североизточен вятър. Максимални температури между 29° и 34°, в София около 29°. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЗа периода от 1 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\n- в петък от 18 ч. до 20 ч. само в посока от София до Пловдив; \r\n- в неделя от 16 ч. до 20 ч. само в посока от Бургас до София. \r\nАМ „Струма“: \r\n- в събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\n- в неделя от 16 ч. до 20 ч. само в посока от Свиленград до АМ „Тракия“. \r\nСъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n-\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n-\tпът I-1 Благоевград – ГКПП „Кулата“; \r\n-\tпът I-5 Русе – Велико Търново; \r\n-\tпът I-9 Варна – Бургас; \r\n-\tпът II-99 Бургас – Царево. \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път на София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 30.06.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Пазарджик: \r\nОграничава се скоростта на движение от км 88+264 до км 89+700 на 90 км/ч в двете посоки поради ремонтни дейности в средна разделителна ивица. Срок до 21.06.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nДвижението при км 224+500 посока Бургас се осъществява с повишено внимание поради възстановяване на откос. Аварийната лента е стеснена. Участъкът е сигнализиран с пътни знаци. Срок до 17.06. 2019 г. \r\nОбласт Бургас: \r\nДвижението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nАМ „Хемус“:  \r\nОбласт София: \r\nДвижението от км 0+790 до км 3+170 в посока Варна е ограничено поради ремонтни дейности по дилатационни фуги на стоманобетонен мост над река „Лесновска“ при км 3+040. Движението се извършва двупосочно в платното посока София. Срок до 18.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 28.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.06.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 28.06.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 28.06.2019 г.; \r\nОбласт Шумен: \r\nДвижението в участъка Белокопитово – Шумен от км 340+110 до км 342+200 посока Варна се ограничава в изпреварващата и активната лента поради ремонт на дилатационна фуга. Движението се осъществява в аварийната лента и се регулира с пътни знаци. Срок до 18.06.2019. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\nПроходи:  \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Плевен: \r\nДвижението в участъка Обнова – Долни Дъбник от км 55+000 до км 106+000 се осъществява в едно платно поради частични ремонтни дейности на асфалтовата настилка. Срок до 17.06.2019 г.; \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г.; \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Велико Търново: \r\nДвижението в района на Велико Търново при южен пътен възел се осъществява с повишено внимание поради полагане на хоризонтална маркировка. Участъкът е сигнализиран с пътни знаци и регулировчици. Срок до 17.06.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Велико Търново: \r\nДвижението в района на Велико Търново при южен пътен възел се осъществява с повишено внимание поради полагане на хоризонтална маркировка. Участъкът е сигнализиран с пътни знаци и регулировчици. Срок до 17.06.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Сливен: \r\nДвижението в района на гр. Сливен от км 388+389 до км 392+393 се осъществява с повишено внимание поради изрязване на храсти. Участъкът е сигнализиран с пътни знаци. Срок до 17.06.2019 г.; \r\nДвижение в участъка на пътен възел за язовир Жребчево от км 355+371 до км 360+107 се осъществява в едната лента поради частични ремонтни дейности на асфалтовата настилка. Участъка е сигнализиран с пътни знаци. Срок до 20.06.2019 г.; \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 30.06.2019 г. \r\nОбласт Ямбол: \r\nДвижението в участъка Козарево – Елхово от км 260+500 до км 282+700 се осъществява в една лента поради ремонти дейности на ограничителни системи. Движението се регулира с пътни знаци. Срок до 17.06.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Балчик – Каварна от км 56+000 до км 57+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 21.06.2019г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 21.06.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 28.06.2019 г. Състояние на републиканската пътна мрежа:  \r\nРемонтни дейности и временна организация на движението (ВОД): \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходюен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; \r\nПът II-99: Движението по път II-99 Крайморие – Созопол от км 00+000 до км 20+774 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 21.06.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-539: Движението по път III-539 Средец – Айтос в участъка Трояново – Айтос от км 27+000 до км 44+000 се осъществява с повишено  внимание поради извършване на частични ремонтни дейности. Движението се осъществява в едната лента на определени участъци. Участъкът е сигнализиран с пътни знаци. Срок: до 21.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – Каблешково от км 14+100 до км 52+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 28.06.2019 г.; \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nПът III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Аксаково – Изворско от км 7+000 до км 10+000 се осъществява с повишено внимание поради ремонтни дейности на асфалтова настилка. Участъкът е сигнализиран с пътни знаци. Срок до 18.06.2019 г.; \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок до 20.06.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Скалско – Геша от км 25+728 до км 26+000 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 17.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-6001: Движението по път III-6001 с. Долно село – с. Бобешино от км 8+000 до км 10+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 19.06.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 20.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 20.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 24.06.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 Ковачица – Козлодуй от км 57+747 до км 78+820 се осъществява в една лента поради ремонтни дейности на асфалтовата настилка. Движението се регулира с пътни знаци и от сигналисти на място. Срок до 01.07.2019 г. \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 20.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 28.06.2019 г.; \r\nПът II-37: Движението по път II-37  Картела – Широка поляна от км 175+000 до км 200+000 се извършва с повишено внимание поради почистване на пътното платно от пясък и др. Срок 17.06.2019 г.; \r\nПът III-843: Движението по път III-843 с. Побит камък – с. Сърница се осъществява с повишено внимание поради профилиране на банкети. Срок до 17.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Перник при 23 км се осъществява в дясната лента посока гр. Трън, поради извършване на сондажни дейности. Участъка е сигнализиран с пътни знаци. Водачите на МПС да се движат с повишено внимание и съобразена скорост. Срок 16.06.2019 г. \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът III-6041: Движението по път III-6041 Касилаг – Кондофрей при км 2+350 се осъществява в една лента поради ремонт на тръбен водосток. Движението се регулира с пътни знаци. Водачите на МПС да се движат с повишено внимание и съобразена скорост. Срок до 21.06.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Оряхово – Гулянци в участъка Милковица – Сомовит от км 196+000 до км 206+000 е регулирано в една лента поради земни изкопни ремонтни дейности. Срок до 20.06.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 30.06.2019 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 17.06.2019 г.; \r\nПът II-52: Движението по път II-52 Пиргово – Мечка – Новград от км 0+000 до км 15+000 се осъществява с повишено внимание поради ремонтни дейности на асфалтовата настилка и полагане на хоризонтална маркировка по пътните платна. Участъкът е сигнализиран временно с пътни знаци. Въведено е ограничение на скоростта до 40 км/ч. Движението се регулира от сигналисти. Срок до 17.06.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 Русе – Силистра от км 33+200 до км 115+432 от началото на Област Силистра до разклон за с. Калипетрово се осъществява с повишено внимание поради косене на тревните площи. Създадена е ВОБД с предупредителни пътни знаци и регулировчици. Срок до 17.06.2019 г.; \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-218: Движението по път ІІІ-218 с. Проф.Иширково – Дулово от км 0+000 до км 31+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; \r\nПът ІІІ-235: Движението по път ІІІ-235 Окорш – Паисиево от км 0+000 до км 12+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; \r\nПът ІІІ-2307: Движението по път ІІІ-2307 Руйно – Правда– Главиница от км 6+200 до км 28+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-53: Движение по път II-53 с. Стара река – гр. Сливен от км 75+000 до км 117+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът II-55: Движението по път II-55 Нова Загора – Радево от км 92+000 до км 93+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nПът II-55: Движението по път II-55 Млекарево – Радецки в чертите на с. Новоселец от км 111+000 до км 111+100 се осъществява в едната лента поради ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019 г.; \r\nПът III-555: Движението по път III-555 Полско Пъдарево – Графитово от км 0+500 до 8+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино при км 8+100 се осъществява с повишено внимание в свободната лента, съобразно създадената организация на движение, поради ремонт на подпорни стени. Срок до 23.06.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 21.06.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Драгоман – Мало Малово от км 11+500 до км 20+800 се осъществява поетапно в една лента поради ремонтни дейности на асфалтовата настилка. Движението се осъществява в свободната лента. Срок до 21.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 23.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nПът ІІ-73: Движението в участъка Ивански – Смядово от км 15+000 до км 23+000 се осъществява с повишено внимание поради ръчно косене. Движението се регулира с пътни знаци. Срок до 19.06.2019 г. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Голям Манастир – Генерал Тошево от км 23+200 до км 26+700 се осъществява в една лента поради ремонти дейности на ограничителни системи. Движението се регулира с пътни знаци. Срок до 17.06.2019 г.; \r\nПът III-7602: Движението по път III-7602 Голям Манастир – Генерал Инзово от км 13+200 до км 30+400 се осъществява в една лента поради ремонти дейности на ограничителни системи. Движението се регулира с пътни знаци. Срок до 17.06.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.06.16", "title": "Актуална пътна обстановка"}
{"url": "http://www.focus-news.net/news/2019/06/16/2670584/nansi-pelosi-nyamame-apetit-da-voyuvame-s-iran.html", "text": "Председателят на американския Конгрес  Ненси Пелоси заяви в интервю, че \"ние нямаме никакъв апетит да воюваме с Иран\" в условията на засилено напрежение с близкоизточната държава, цитира думите й американският вестник  The Hill . \r\n\"Ние нямаме абсолютно никакъв апетит за война, или да бъдем провокативни, за да създаваме ситуации, които могат да предизвикат реакции, където могат да бъдат допуснати грешки\", каза тя пред CNN. \r\nТя също така постави под въпрос мотивацията „да бъдем провокативни с иранците“. \r\n\"Каква е тяхната мотивация да бъдат провокативни с иранците? Защо президентът обърна гръб на иранското ядрено споразумение?\" - каза тя. \"Каква е логиката, освен проблемът, че  е била договорена от президента Обама?\" \r\n\"Имаше толкова много експерти по националната сигурност, независимо дали са посланици, генерали, адмирали и всички останали, подкрепящи споразумението\", добави тя. \r\nНапрежението между Вашингтон и Техеран ескалира миналата седмица, когато администрацията на Тръмп обвини Иран за нападение над два петролни танкера в Оманския залив. Иранският външен министър Джавад Зариф отрече участието на страната. \r\nОтношенията между САЩ и Иран се влошават, откакто миналата година президентът Тръмп изтегли американската страна от ядрената сделка с Иран.  Юлиян Марков", "date": "2019.06.16", "title": "Нанси Пелоси: Нямаме апетит да воюваме с Иран"}
{"url": "http://www.focus-news.net/news/2019/06/16/2670382/predstoyashti-mezhdunarodni-sabitiya-za-16-yuni-agentsiya-fokus.html", "text": "***  Голям протест срещу вече оттегления закон за екстрадиция в Китай \r\n***  Визита на сирийския външен министър \r\n***  Телевизионен дебат между кандидатите за лидер на Консервативната партия  \r\n***  Телевизионен дебат между кандидатите за кмет \r\n***  Втори тур на частични местни избори \r\n***  Визита на Матео Салвини \r\n***  Съпругата на Бенямин Нетаняху ще признае за злоупотреба с държавни средства \r\n***  Президентски и парламентарни избори", "date": "2019.06.16", "title": "Предстоящи международни събития за 16 юни ( Агенция „Фокус“)"}
{"url": "http://www.focus-news.net/news/2019/06/16/2670381/predstoyashti-sabitiya-v-stranata-za-16-yuni-agentsiya-fokus.html", "text": "*** \r\nОт 11.15 часа президентът Румен Радев ще посети село Труд за юбилейното тържество на храма „Света Троица“.  В храма ще бъде отслужена празнична света литургия. Църквата е създадена от майстор Минчо Богданов Стари през 1869 г. и в този ден се отбелязват 150 години от построяването й.  \r\n*** \r\nОт 08.00 часа в Литературен клуб „Перото” ще се проведе официално награждаване на отличените деца, участвали в литературния конкурс „Искри”. \r\n*** \r\nОт 09.00 часа с изпит по математика II и със събеседване за специалност „Графичен дизайн“ продължава втората кандидатстудентска сесия на Софийския университет за учебната 2019/2020 г. От 14.00 часа започват изпитите по испански и руски език. \r\n*** \r\nОт 09.30 часа Мелнишкият епископ Герасим ще отслужи архиерейска света литургия в  \r\nПатриаршеската катедрала „Св. Александър Невски“ за Петдесетница. \r\n*** \r\nОт 10.00 часа в зала 1 на НДК ще се проведе заседанието на 49-я Конгрес на БСП.  \r\n*** \r\nОт 10.00 часа в зали 3, 3.1, 3.2 и 10 на НДК ще бъдат демонстрирани йога практики по повод Международния ден на йогата. \r\n*** \r\nОт 20.00 часа в зала „Арена Армеец“ ще започне концерт на метъл групата Menowar.  \r\n*** \r\nОт 20.00 часа в кино клуб Кабана (до НДК) ще започне концерт на Хилда Казасян и джаз музикантите Живко Петров, Михаил Йосифов, Христо Йоцов и Димитър Карамфилов. Събитието е част от програмата на второто издание на фестивала SoFest. \r\n*** \r\nВ 11.00 часа в ресторант ''Стори'' ще се проведе официален кастинг за малки Мис и Мистър Асеновград и Мис Асеновград, които са част от националните конкурси за малки Мис и Мистър България и Мис България. \r\n*** \r\nОт 10.00 до 17.00 часа в Туристически комплекс „Остров Св. Анастасия“ ще се проведе Биле Фест – фестивал на билките \r\n*** \r\nОт 10.00 до 19.00 часа в Експоцентър „Флора“ ще бъде отбелязан Международния ден на йогата.  \r\n*** \r\nОт 11.00 часа в Експоцентър „Флора“ ще се проведе Концерт - матине „От Франция с любов“ на солистите на Държавна опера – Бургас. \r\n*** \r\nОстров Света Анастасия ще посреща гости с фолклорни ритуали за здраве и плодородие в първото издание на „Биле фест“ - фестивал, посветен на билките. \r\n*** \r\nОт 19.00 часа в Експо център „Флора“ ще гостува американският автор на бестселъри Ерик Уайнър. \r\n*** \r\nОт 12.30 часа в зала „Европа“ на Фестивален и конгресен център ще започне дискусионен форум на тема „Агресия, хуманност, кино“, който се провежда в рамките на 18-ия Международен фестивал на червенокръстките и здравни филми. \r\n*** \r\nОт 09.30 часа в НЧ „Просвета - 1906“ ще започне третият общински песенен фестивал на старата градска песен на Пенсионерските клубове „Пеем, за да не стареем“. \r\n*** \r\nОт 10.00 часа на площад „Свобода“ ще се проведе детски панаир. \r\n*** \r\nОт 10.00 часа в двора на Комплекса за социални услуги за деца и семейства Сдружение „Бъдеще за децата” организира празник по повод Деня на бащата. \r\n*** \r\nОт 11.00 часа в парк „Огоста“ ще започне международна киноложка изложба за всички породи CICIB. \r\n*** \r\nОт 11.00 часа на игрището под стената на язовир „Огоста“ ще се проведе открит турнир.    \r\n*** \r\nОт 19.30 часа на пл. „Жеравна“ ще бъде открит 13-ия международен фолклорен фестивал „Монтана’ 2019. \r\n*** \r\nОт 09.00 часа Константийският епископ Яков ще оглави Архиерейска света Литургия в катедралния  храм „Св. Богородица“ за Петдесетница. \r\n*** \r\nОт 10.30 часа на открита сцена пред НЧ „Пробуда - 1922 г.” ще започне вторият фолклорен фестивал „На мегдано у Драгичево”. \r\n*** \r\nОт 17.00 часа на площада в селото ще започне празничната програма по повод деня на селото. \r\n*** \r\nОт 11.00 часа в Изследователски център „Тракарт“ (ул. „Княз Александър I“ 25) ще бъдат представени книгите  „Тетралогия на сенките“ от Мария Грипе (Швеция) с преводачката Ева Кънева и „Достатъчно е, че те има“ от Малгожата Гутовска-Адамчик (Полша) с преводачката Милена Милева. Събитието е част от програмата на фестивала „Пловдив чете“. \r\n*** \r\nОт 16.00 часа в Изследователски център „Тракарт“ (ул. „Княз Александър I“ 25) ще се проведе среща с Невена Митрополитска и нейния втори роман „Дарът“. Събитието е част от програмата на фестивала „Пловдив чете“. \r\n*** \r\nОт 17.30 часа в Изследователски център „Тракарт“ (ул. „Княз Александър I“ 25) Дружество на писателите – Пловдив и „Младият Пловдив чете“ организират дискусия на тема „За употребата на думите“. Събитието е част от програмата на фестивала „Пловдив чете“. \r\n*** \r\nОт 18.30 часа в Изследователски център „Тракарт“ (ул. „Княз Александър I“ 25) ще се проведе лекция на Тодор Терзиев на тема „Успешни утре!“. Събитието е част от програмата на фестивала „Пловдив чете“.  \r\n*** \r\nОт 18.30 часа в Художествената галерия ще бъде представен филмът „Колекция Bauhaus: BAUHAUS СЦЕНОГРАФИЯ & ТАНЦ“. Събитието е част от програмата за отбелязването на 100 години от основаването на една от най-значимите художествени школи на 20. век - Баухаус. \r\n*** \r\nОт 09.00 часа в храм „Св. великомъченица Неделя“ Архимандрит Висарион ще отслужи света литургия за Петдесетница. От 11.30 часа ще бъде отслужен  празничен водосвет, а след това ще има благословена трапеза. \r\n*** \r\nОт 11.00 часа на площада в село Казанка ще започне тържественото отбелязване на празника на населеното място. \r\n*** \r\nОт 11.30 часа на площада в село Лясково ще започне тържественото отбелязване на празника на населеното място. \r\n*** \r\nОт 19.00 часа в парк „Пети октомври“ ще се проведе общоградската инициатива „Хора за хората“. \r\n***   \r\nОт 10.00 часа в селото ще започне Празник на охлюва „Охльо – Бохльо, покажи си рогцата ….“  и празник на селото.  \r\n*** \r\nОт 20.00 часа пред сградата на Община Ямбол ще се състои концерт с участието на Стефан Вълдобрев и „Обичайните заподозрени“ и Джипси Кингс“ по повод празника на града.", "date": "2019.06.16", "title": "Предстоящи събития в страната за 16 юни (Агенция „Фокус“)"}
{"url": "http://www.focus-news.net/news/2019/06/16/2670385/sofiya-vavezhda-se-vremenna-organizatsiya-na-dvizhenieto-za-otbelyazvane-denya-na-bashtata.html", "text": "Въвежда се временна организация на движението за отбелязване Деня на бащата. Това съобщиха от пресцентъра на  Столична община . От 08.00 до 14.00 часа се забранява престоят и паркирането на пътни превозни средства на пл. „Св. Александър Невски” между ул. „11-ти август” и ул. „Дунав”.", "date": "2019.06.16", "title": "София: Въвежда се временна организация на движението за отбелязване Деня на бащата"}
{"url": "http://www.focus-news.net/news/2019/06/16/2670383/nimh-vremeto-shte-e-slanchevo-i-goreshto-maksimalnite-temperaturi-shte-sa-mezhdu-29-i-34.html", "text": "Днес ще бъде предимно слънчево и горещо, но около и след обяд на много места в страната ще се развива купеста и купесто-дъждовна облачност. Ще има краткотрайни валежи и гръмотевици. Не са изключени и градушки. Ще духа слаб, в източните райони до умерен североизточен вятър. Максимални температури между 29° и 34°, в София около 29°. Това съобщи за  Агенция \"Фокус\"  дежурният синоптик Георги Цеков от  Националния институт по метеорология и хидрология (НИМХ) . Атмосферното налягане ще бъде близко до средното за юни. През деня слабо ще се понижи. Над Черноморието ще бъде слънчево, след обяд с купеста облачност, но само на отделни места ще превали и прегърми. Ще духа до умерен североизточен вятър. Максимални температури на въздуха: 27-29°. Температурата на морската вода е 23-25°, само на север от н. Калиакра е около 21°. Вълнението на морето ще бъде 2-3 бала. Над планините ще около и след обяд ще се развива купеста и купесто-дъждовна облачност и ще има краткотрайни валежи с гръмотевици. Ще духа до умерен североизточен вятър. Максимална температура на височина 1200 метра около 23°, на 2000 метра – около 16°.", "date": "2019.06.16", "title": "НИМХ: Времето ще е слънчево и горещо - максималните температури ще са между 29° и 34°"}
{"url": "http://www.focus-news.net/news/2019/06/16/2670570/a1-on-makedoniya-ot-ohrid-davat-signal-che-nyama-da-ima-predsrochni-izbori.html", "text": "От заседанието на Централния съвет на СДСМ, което се провежда в Охрид дават сигнал, че няма да има предсрочни избори, пише македонският електронен портал  A1 On . \r\nНа работното заседание ще бъде обсъдена политическата ситуация в страната, както и положителния доклад на ЕС и обещанието и гаранциите, дадени от Германия, че Бундестагът през септември ще даде положителен сигнал, т.е. дата за преговори. \r\nСъщо така ще се обсъди новите организационни методи в СДСМ, от централното ниво до общински организации. По искане на председателя на партията Зоран Заев всички председатели на общинските организации бяха освободени, както и шестимата заместник-председатели на партията и генералния секретар Александър Кирацовски. За сега е известен само новият генерален секретар, а това е министърът на земеделието Люпчо Николовски. \r\nСДСМ обяви, че след промените в партията ще има промени в централната и местната власт.  Юлиян Марков", "date": "2019.06.16", "title": "А1 On (Македония): От Охрид дават сигнал, че няма да има предсрочни избори"}
{"url": "http://www.focus-news.net/news/2019/06/16/2670384/prezidentat-rumen-radev-shte-poseti-selo-trud-za-yubileynoto-tarzhestvo-na-hrama-sveta-troitsa.html", "text": "Президентът Румен Радев ще посети село Труд (област Пловдив). Това съобщиха от  прессекретариата на държавния глава . \r\nВ 11.15 часа президентът ще пристигне в храма „Света Троица“, където ще бъде отслужена празнична света литургия. Църквата е създадена от майстор Минчо Богданов Стари през 1869 г. и в този ден се отбелязват 150 години от построяването й.", "date": "2019.06.16", "title": "Президентът Румен Радев ще посети село Труд за юбилейното тържество на храма „Света Троица“"}
{"url": "http://www.focus-news.net/news/2019/06/16/2670386/burgas-prodalzhava-festivalat-bile-fest.html", "text": "Бургас. Остров Света Анастасия ще посреща гости с фолклорни ритуали за здраве и плодородие в първото издание на \"Биле фест\" - фестивал, посветен на билките. Това съобщиха от  община Бургас . Той започна вчера и продължава и днес.  \r\nПовече от 50 участници ще се представят в събитието с билки и здравословни храни, лечебни екстракти и мехлеми, като ще покажат и автентичните начини за приготвянето им. В допълнение посетителите ще се запознаят с народни ритуали и илачи. Съпътстващата художествена програма ще възкреси силата на празника Еньовден, отбелязван по нашите земи от древността. Билкови отвари ще забъркат специалисти от близо и далеч. От островната пещ ще бъде изваден топъл хляб, замесен с квас, билки и зеленчуци. Кримският чай - билка, която расте на Света Анастасия, ще има своето запазено място в програмата. Козметика с билкови продукти и морски водорасли ще бъде представена на гостите лично от производителите. На острова ще могат да се закупят свежи билки за разсад, красиви сувенири и бижута с билки, цветя и български шевици. \r\nЗа да е истински празнично и българско настроението по време на \"Биле фест\", ансамбъл \"Странджа\" ще заплени публиката с фолклорни танци и песни, както и с ревю на народни носии и традиционни български облекла от миналото. В островния музей ще бъде подредена изложба на странджански шевици. Посетителите ще чуят и мелодии на флейта в изпълнение на възпитаници на НУМСИ \"Панчо Владигеров\". \r\nНай-малките гости на острова ще се забавляват в творчески работилници за сапуни и сувенири от ароматни билки. \r\nВ кухнята на ресторант \"100 години назад\" подготвят специално меню със супа от коприва, лапад и слез. Мидите ще са с дафинов лист и пресен девесил, а пилешкото с пресни картофки ще е подправено с мащерка, риган, и босилек. Екипът на острова ще представи медената лимонада с кримски чай и свежа мента като хита на лято 2019. Очаквайте още много изненади.  Кораб \"Анастасия\" ще пътува с часове на тръгване: \r\n10.00, 11.30, 13.30, 15.00 и 17.00.  \r\nНеобходима е предварителна резервация на телефон 0882004124 или е-mail: reservations@gotoburgas.com.", "date": "2019.06.16", "title": "Бургас: Продължава фестивалът \"Биле фест\""}
{"url": "http://www.focus-news.net/news/2019/06/16/2670587/sakam-da-kazham-makedoniya-predstoi-rekonstruktsiya-na-pravitelstvoto-do-kraya-na-yuni.html", "text": "До края на юни ще бъдат сменени общо 8 министри, както толкова заместници и 20 директори на публични компании, съобщи днес премиерът и лидер на СДСМ Зоран Заев на заседанието на Централния съвет на партията в Охрид, пише македонското електронно издание  “Сакам да кажам“ . \r\nДнес Заев потвърди, че няма да има предсрочни парламентарни избори, но ще има реконструкция на правителството. Имена на министри обаче не бяха коментирани. До края на седмицата, каза той, ще се знае кои министри ще бъдат заменени и кои ще бъдат предложени на тяхно място, така че депутатите да могат да се запознаят с техните биографии и да гласуват за структурните и персоналните промени. \r\nЗаев каза още, че сред 20-те директори на публични предприятия, които ще бъдат сменени има директори от коалиционните партньори. \r\nНа днешното заседание не бяха избрани заместник-председатели.   Юлиян Марков", "date": "2019.06.16", "title": "„Сакам да кажам“ (Македония): Предстои реконструкция на правителството до края на юни"}
{"url": "http://www.focus-news.net/news/2019/06/16/2670389/yambol-stefan-valdobrev-i-obichaynite-zapodozreni-shte-iznesat-kontsert-za-praznika-na-grada.html", "text": "Стефан Вълдобрев и „Обичайните заподозрени\" са поредната българска група, която ще изнесе концерт в Ямбол за празника на града. Това съобщиха от пресцентъра на  Общината . Концертът ще се състои на площада пред Общината малко преди на сцената да се качат звездите от „Джипси Кингс“, които ще дадат и кулминацията на събитието. Началото е в 20.00 часа, а входът е свободен. \r\n„Приятели, елате да се видим и да празнуваме заедно“, призовава в специално обръщение Стефан Вълдобев. „Обичайните заподозрени\" са в състав: рок-легендата Иван Лечев, виртуозът на ударните Стоян Янкулов – Стунджи, басистът Веселин Веселинов - Еко и китарната звезда Мирослав Иванов. \r\nПубликата ще чуе безапелационните хитове „По-полека“, „Холивуд“, „Рай“, „Към“, „Едно“, „Тази песен не е за любов“, „Фойерверк“, „Аз ли съм или не съм“, „Бряг с цвят най-зелен“, „Сняг над Сахара“, „Хромозоми“, „Обичам те, мила“ и много други.  \r\nЖителите и гостите на града ще имат възможността да изкарат невероятен рок купон с тях, месец преди старта на новото им лятно турне. Този път то включва мащабни концерти само в пет български града - София, Бургас, Варна, Созопол и Пловдив.", "date": "2019.06.16", "title": "Ямбол: Стефан Вълдобрев и „Обичайните заподозрени\" ще изнесат концерт за празника на града"}
{"url": "http://www.focus-news.net/news/2019/06/16/2670391/shumen-praznik-na-ohlyuva-shte-se-provede-v-selo-alvanovo.html", "text": "Празник на охлюва ще се проведе в село Алваново. Тазгодишното издание е под наслов „Охльо – Бохльо, покажи си рогцата ….“, каза пред  Радио „Фокус“- Шумен  Емилия Маринова, секретар на читалище „Йордан Миндов – 1892“.  Алвановци го съчетават и с празника на селото, който отбелязват традиционно на Петдесетница. Общоселското тържество ще започне от 10.00 часа в неделя. В храма „Св. Троица“ ще бъде отслуженo тържествено богослужение. Цветя ще бъдат поднесени на паметните плочи на загиналите във войните жители на селото. Във фоайето на читалището ще бъде подредена кулинарна изложба. Ще бъдат представени различни ястия, както и тестени изделия във формата на охлюв. „В Алваново се приготвят много гозби с улешки- яхния от охлюви с черупките, правят ги с ориз, панирани, приготвят дроб сърма, мусака с охлюви и др.“, каза Емилия Маринова. За отличените на първо, второ и трето място в отделните категории са предвидени награди – керамични фигури на охлюв и грамоти. Прaзникът ще продължи с концертна програма, с участието на индивидуални изпълнители и на гости от Велики Преслав- Детски танцов състав „Весело хорце“ и Детска формация „Болярче“. \r\nИвелина ИВАНОВА", "date": "2019.06.16", "title": "Шумен: Празник на охлюва ще се проведе в село Алваново"}
{"url": "http://www.focus-news.net/news/2019/06/16/2670390/dobrich-prodalzhava-detskiyat-panair-v-grada.html", "text": "Продължава детският панаир, организиран със съдействието на Община Добрич, предаде кореспондентът на  Радио „Фокус” – Варна . Малки и големи деца ще се забавляват в ателиета. Ще бъдат организирани занимателни игри - забавна физика и химия, забавна математика, рисунка на асфалт, пиксел арт, търсачи на съкровища, музикално ателие, плъсти, енкаустика (восъчни рисунки), ебру (рисунки във вода), детски играчки, мода, глобус, стенопис, детска архитектурна работилница, урбанистична игра, грънчарско ателие, цветя от салфетки, стъклопис, макиаж и други занимания. Организатор е „Изиарт“. Ателиетата ще бъдат отворени за малчуганите в часовете от 10.00 до 18.00 и ще бъдат разположени на площад „Свобода“.  \r\nЖулиета НИКОЛОВА", "date": "2019.06.16", "title": "Добрич: Продължава детският панаир в града"}
{"url": "http://www.focus-news.net/news/2019/06/16/2670388/plovdiv-mitropolit-nikolay-shte-oglavi-arhiereyska-sveta-liturgiya-v-hram-sv-troitsa-v-selo-trud.html", "text": "Митрополит Николай ще оглави архиерейска света Литургия в храм „Св. Троица“ в село Труд, предаде репортер на  Агенция \"Фокус\" .  Литургията е с начален час 9.00 ч и е по повод Петдесетница.  \r\nНикола ПЕТКОВ", "date": "2019.06.16", "title": "Пловдив: Митрополит Николай ще оглави архиерейска света Литургия в храм „Св. Троица“ в село Труд"}
{"url": "http://www.focus-news.net/news/2019/06/16/2670393/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-bogoroditsa.html", "text": "На големия християнски празник Петдесетница, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия в катедралния  храм \"Св. Богородица\", град Пазарджик на Пловдивска епархия, предаде репортер на  Агенция \"Фокус\" . Начало: 9.00 часа.  \r\nНикола ПЕТКОВ", "date": "2019.06.16", "title": "Пазарджик: Константийският епископ Яков ще оглави архиерейска света Литургия в катедралния храм \"Св. Богородица\""}
{"url": "http://www.focus-news.net/news/2019/06/16/2670392/denyat-16-yuni-v-svetovnata-istoriya.html", "text": "За първи път на този ден през 1949 г. е демонстриран електрически локомотив с газово-турбинно задвижване в Ери, щата Пенсилвания. През 1956 г. английската телекомпания Би Би Си провежда първото в света телевизионно предаване с подводница, намираща се в открито море. Първият в света Музей на джаза е открит в Ню Йорк през 1972 г. През 1985 г. Германия, Франция, Белгия, Холандия и Люксембург сключват в Шенген споразумение относно премахване на контрола по общите граници. Споразумението съдържа две части: първата част - краткосрочни мерки, насочени към облекчаване на контрола по границите и широка програма за компенсационни мерки, необходими за пълното премахване на контрола по границите.  2017 г.  \r\nПри две едновременни нападения близо до Портата на Дамаск в Ерусалим, една израелска полицайка е намушкана фатално; тримата палестински нападатели са застреляни. 2017 г.  \r\nРуското министерство на отбраната твърди, че лидера на ИДИЛ Абу Бакр ал-Багдади е убит при въздушен удар на юг от Ракка на 28 май, и в момента търси потвърждение. 2017 г.  \r\nСенатът на САЩ прие с огромно мнозинство законопроект за засилване на санкциите срещу Русия и срещу Иран.  2017 г.  \r\nДжибутинският външен министър Махамуд Али Юсуф обвинява Еритрея, че заема спорните острови Джумейра и полуостров Рас Джумейра, след като катарските мироопазващи сили се оттеглиха от района. 2017 г.  \r\nПрезидентът на САЩ Доналд Тръмп обяви нови ограничения за пътуванията и бизнеса с Куба, заменяйки политиките на Кубинското размразяване, прилагани по време на мандата на президента Барак Обама. 2017 г.  \r\nБившият германски канцлер Хелмут Кол умира на 87-годишна възраст. \r\nПрез 1982 г. става канцлер на Западна Германия – от 1 октомври 1982 до 27 октомври 1998.  \r\nКато канцлер Хелмут Кол се ангажира решително с европейската интеграция и по-специално с френско-германското сътрудничество. По негово време се случва политическото обединение на Германия, а по-късно пак под негово ръководство Германия подписва Маастрихтския договор. \r\n16-годишният мандат на Кол като канцлер е най-продължителният от времето на Ото фон Бисмарк.  \r\nПрез 1988г. Хелмут Кол получава международната награда „Карл Велики“ заедно с президента на Франция Франсоа Митеран. \r\nХелмут Кол е вторият човек, след Жан Моне, който е обявен от европейските държавни глави за „Почетен гражданин на Европа“ за приноса му към обединяването и сътрудничеството между европейските държави. 2014 г.  \r\nГрад Тал Афар в Ирак е завзет от бойци на „Ислямска държава в Ирак и Леванта“. 2014 г.  \r\nУкрайна минава на режим предплащане на газа от Русия поради хронично неплащане. 2013 г.  \r\nКонституционният съд на Кувейт взима решение за разпускане на парламента и провеждане на нови парламентарни избори. 2012 г.  \r\nВисшият военен съвет на Египет разпуска парламента на страната. 2012 г.  \r\nВоенните наблюдатели на ООН в Сирия прекратяват мисията си поради ескалация на напрежението. 2011 г.  \r\nЗа лидер на „Ал-Каида“ е избран египтянина Айман ал Зауахири. 2006 г.  \r\nИталианската полиция задържа престолонаследникът на италианския трон Виктор Емануил Савойски, в обвинение за \"пране на пари\". 1989 г.  \r\nВ Унгария се състои публично погребение на екзекутирания през 1958 г. бивш министър –председател Имре Наги. На 16 юни 1989 г. сградите са покрити с черен плат, църковните камбани не престават да бият. Почитта на обявеният за национален герой бивш премиер е почетена с едноминутно мълчание в цялата страна. Ковчегът му е поставен на стълбите пред Изложбената зала на площада на героите, където са ситуирани и други пет ковчега – четири на негови съмишленици и един празен, символизиращ неизвестния революционер. \r\nБившият унгарски премиер Имре Наги е екзекутиран на 16 юни 1958 г. заради дейността си в антисъветското въстание през 1956 г. Имре Наги е роден през 1896 г. Работи от десет годишна възраст. До Първата световна война ( 1914 г. –1918 г.) работи като механик. По време на Първата световна война е ранен и е взет за заложник от руската армия. След Октомврийската революция ( 1917 г.) в Русия получава руско гражданство и се присъединява към Червената армия. Възприема комунистическите политически убеждения. През 1923 г. Наги се завръща в Унгария и тайно сформира Комунистическа партия. Арестуван е през 1927 г. Впоследствие успява да избяга от затвора и да замине за Москва, където остава до 1944 г., когато в хода на Втората световна война руски военни части достигат Будапеща. На 4 април 1945 г. Унгария е освободена от съветската армия. На 1 февруари е провъзгласена за република. Имре Наги е министър на земеделието при формирането на първия комунистически управленски кабинет. През 1955 г. той е принуден да напусне и е изключен от партията. През октомври 1956 г. Наги е избран за министър-председател. През 1956 г. в Унгария се провеждат протести срещу комунистическото влияние на Съветския съюз в страната. През ноември съветските военни части потушават протестите и Наги е арестуван заради обещанията му, че ще осигури свободни избори в страната и преустановяване на съветското присъствие в Унгария. След арестуването му е отведен в Румъния. През 1957 г. е върнат в Будапеща и е екзекутиран през 1958 г. 1985 г.  \r\nГермания, Франция, Белгия, Холандия и Люксембург сключват в Шенген споразумение относно премахване на контрола по общите граници. Споразумението съдържа две части: първата част - краткосрочни мерки, насочени към облекчаване на контрола по границите. Основното положение в нея е, че леките коли, преминаващи през общите граници, се контролират избирателно, вместо да преминават през продължителни проверки, и че по възможност тези проверки се извършват съвместно от представители на двете страни. Втората част на споразумението съдържа една широка програма за компенсационни мерки, необходими за пълното премахване на контрола по границите. 1982 г.  \r\nВъглищната индустрия в Южен Уелс замръзва, след като 24 000 работници-миньори обявяват стачка в подкрепа на протестите на здравните работници, борещи се с консервативното управление за 12 % увеличение на работните заплати. Според организаторите повече от 15 000 души минават по улиците на Кардиф, като създават най-голямата проява на подкрепа за работниците, виждана до този момент. Някои от стачкуващите миньори се присъединяват към кордоните около болниците, организирани от здравните работници. Дейността на уелските здравни заведения е сведена до функциониране само на спешните отделения. Протестите са подкрепени и от множество профсъюзи и други работнически обединения. Емлин Уилиямс, лидер на миньорската федерация, се обръща към основното протестно движение в Кардиф, за да изрази солидарността на миньорите със здравните работници. 1972 г.  \r\nВ Ню Йорк е открит първият в света музей на джаза. \r\nМузеят на джаза в Ню Йорк притежава над 25 000 артикула в експозиициите си. Основан от Хауърд Фишер през 1972 г. той е затворен 5 години по-късно поради неразбирателство между Фишер и неговите съдружници. По-късно е основан Джаз музеят във Харлем, а дотогава единствената по-значителна джаз колекция е изложена в Щатския музей на Луизиана. 1963 г.  \r\nПървата жена-космонавт Валентина Терешкова извършва полет с руския кораб „Восток 6”, с продължителност 2 денонощия, 22 часа и 50 минути.  1960 г.  \r\nЗапочва работа първият в Израел ядрен реактор. 1956 г.  \r\nАнглийската телекомпания Би Би Си провежда първото в света телевизионно предаване с подводница, намираща се в открито море. 1954 г.  \r\nАнглия приема тайно решение за създаване на собствена водородна бомба. 1951 г.  \r\nКомисията по атомна енергетика на САЩ взема решение за разработване на водородна бомба. 1949 г.  \r\nЗа първи път е демонстриран електрически локомотив с газово-турбинно задвижване в Ери, американския щат Пенсилвания. Първите разработки на този вид локомотив датират от 20-те години на ХХ век, но основното им развитие става през 50-те и 60-те години. Задвижването на електрическия мотор става чрез въртенето на оста на турбината, която е свързана с мотора посредством трансмисия. Локомотивите с газова турбина са мощни, но същевременно и доста шумни. Основното им приложение е за теглене на малки пътнически влакове. След нефтената криза от 70-те и последвалото повишаване в цените на продуктите на нефтената индустрия, локомотивите с газова турбина стават неикономични, което е и причината за извеждането на голяма част от тях от употреба. 1931 г.  \r\nАвстрийското правителство на Ото Ендер пада. \r\nОто Ендер (1875 – 1960 г.) става австрийски канцлер през ранните години на Голямата Депресия. През 20-те години на миналия век е губернатор на австрийската провинция Ворарлберг на швейцарската граница, а след Първата световна война опитва неуспешно да води преговори за анексирането на провинцията от Швейцарската Конфедерация. Въпреки факта, че е лидер на дясна паравоенна групировка, неговите политически пристрастия са считани за демократични и антифашистки. Ендер е назначен за канцлер на Австрия през декември 1930 г. и ръководи страната през следващите 6 месеца на икономическа депресия, белязани най-ярко от фалита на Кредитанщалта, най-важната австрийска банкова къща. По-късно като министър без портфейл в кабинета на Енгелберт Долфюс, Ендер ръководи изготвянето на нова федерална авторитарна конституция през 1933-1934 г. В периода от 1934 до 1938 г. оглавява Австрийския върховен счетоводен борд. Вкаран в затвора от нацистите след Аншлуса (австрийското присъединяване към Германия от 1938 г.), по-късно е преместен в Дахау, Германия, и е освободен след съюзническата победа от 1945 г. 1923 г.  \r\nМакедонското студентско дружество „Вардар” започва да отбелязва Ден на Македония. \r\nДенят на Македония се отбелязва за пръв път на празника на Свети Дух в памет на загиналите в борба за освобождението на Македония Любомир Весов и Илия Кушев. Празникът се отбелязва за пръв път през 1923 г. от членовете на студентското дружество \"Вардар\" по предложение на Иван Михайлов. От 1926 г. на Свети Дух се почита за свободата на паметта на всички паднали Македония. В периода 1944 – 2007 г. тази традиция е прекъсната. \r\nМакедонско студентско дружество „Вардар” е културно-просветна организация на студенти от Вардарска и Егейска (Беломорска) Македония. Основано е през 1920 г. със задача да работи за всестранно издигане на студентите от Македония под сръбска и гръцка власт в културно-просветно и обществено-политическо отношение, да развива културно-просветна и обществено-политическа дейност и да се бори за постигането на автономията на двете поробени области. Някои негови дейци се включват в освободителната борба срещу сръбската и гръцката власт в Македония. Дружеството установява тесни контакти с Българския национален студентски съюз при СУ \"Св. Климент Охридски\" и неговите клонове вън от България. Издава поредица от книги, брошури и друга книжнина, посветени на македонския въпрос. Дружеството е разтурено след държавния преврат от 19 май 1934 г. \r\nЛюбомир Илиев Весов е роден на 30 август 1892 г. Той е поет, деец на македоно-одринското революционно движение. Роден е в София. Става член на ВМОРО още като ученик и известно време е четник в Македония. През Първата световна война 1914–1918 е назначен за комендант на Крушево. След войната завършва право в СУ \"Св. Климент Охридски\". През 1922 г. минава нелегално във Вардарска Македония. На път за Битоля при с. Острилци попада на сръбска полиция. Започва престрелка и за да не попадне жив в ръцете и той се самоубива. 1903 г.  \r\nОснована е автомобилната компания “Форд Мотор”. \r\nФорд мотор Къмпани е основана през 1903 г. Хенри Форд е вицепрезидент и главен инженер на компанията, притежавайки 25,5 % от акциите. \r\nПървият автомобил, произведен от компанията е продаден на 23 юли 1903 г. Хенри Форд става собственик и президент на Форд Мотор Къмпани през 1906 г. \r\nС Модел Т, представен през 1908 г., Хенри Форд осъществява мечтата си да създаде надежден и ефективен автомобил, който не е скъп. \r\nПрез 1919 г. Хенри Форд и неговия син Едсел изкупуват всички акции на компанията и стават нейни собственици. \r\nЕдсел наследява баща си на президентския пост и остава на него до смъртта си през 1943 г. След това Хенри Форд отново се връща като президент на Форд Мотор Къмпани. \r\nПрез септември 1945 г. Хенри Форд се оттегля от поста президент на Форд Мотор Къмпани за втори път. На неговото място застава неговия внук Хенри Форд II. \r\nПрез май 1946 г. Хенри Форд получава признание за своя огромен принос към автомобилната индустрия. Американският петролен институт удостоява Хенри Форд със златен медал за забележителен принос. 1903 г.  \r\nИзобретателят на Пепси Кола, Кейлъб Брадхам, патентова името на световноизвестната напитка. Той измисля формулата й още през лятото на 1893 г., но в началото тя се нарича просто “Brad’s Drink”. През 1898 г. я преименува на “Пеп Кола” – име, което той закупува от фалирал свой конкурент за сумата от 100 долара. Окончателното име обаче се превръща в търговска марка през 1903 г. Логото е измислено и нарисувано от художник, съсед на Брадхам. 1826 г.  \r\nИздаден е султански ферман, с който се оповестява разпускането на еничарския корпус в Османската империя. Корпусът е ликвидиран в резултат на взетото от султан Махмуд II решение на 29 май 1826 г. да се създаде редовна турска армия. 1815 г.  \r\nСъстои се битката при Лигни – последната победа във военната кариера на Наполеон Бонапарт. Планът му за 100-дневната му кампания след излизането му от заточение на остров Елба предполага справяне поотделно с двете вражески армии преди те да се срещнат и обединят. Въпросът коя армия да бъде нападната първа е решен поради напредването на пруската армия в Лигни. \r\nПрусите са добре укрепени отвъд река и имат гарнизони в близките села, но Бонапарт планира атака по фланговете под командата на генерал Д`Ерлон, която заедно с фронтален щурм цели да приклещи вражеските части и да ги унищожи. Първоначално битката е в полза на Наполеон, но след тежки сражения, когато пруската армия е на ръба на разгрома, генерал Майкъл Ней отменя заповедите на генерал Д`Ерлон, което забавя пристигането му и проваля шансовете за последна решаваща флангова атака. Изпращането на имперската гвардия окончателно разгромява прусите, които успяват да избягат, докато командващият ги генерал Блюшер повежда отчаяна атака с кавалерията за да спаси армията си. \r\nРавносметката от битката са 25 000 жертви за Прусия, за разлика от 11 000-те на Наполеон. Въпреки това пруските части успяват да отстъпят, за да се присъединят към британските, които побеждават генерал Ней в битката при Катр Бра. Два дни по-късно се провежда съдбовната битка при Ватерлоо. 1567 г.  \r\nМери Стюарт, кралица на Шотландия, е затворена в замъка Локлевън. Тя управлява Шотландия в периода от 1542 до 1567 г. и е част от френското владетелско семейство през 1559-1560 г. Единствено дете на Джеймс V Шотландски, чиято смърт скоро след раждането й носи короната. Мери Стюарт е изпратена във Франция, където е отгледана в двора на Анри ІІ. През 1558 г. е омъжена за Франсис, сина на френския крал. Същата година след убийството на английската кралица Мери I Тюдор на трона се възкачва Елизабет І. \r\nОвдовяла на 18-годишна възраст, Мери Стюарт се връща в Шотландия през 1561 г. Католичка в протестантска държава, тя е възприемана като чужда кралица с чужда религия. Проблемите започват с втория й брак за граф Дарнли през 1565 г. Враговете й твърдят, че е започнала връзка с граф Ботуел, планирайки с него убийството на Дарнли. През февруари 1567 г. къщата, където Дарнли живее, е взривена, а последният умира от задушаване. Месеци по-късно кралица Мери се омъжва за граф Ботуел. Аристокрацията се бунтува, и като резултат Ботуел е заточен, а Мери е детронирана. Мери Стюарт търси убежище в Англия. Елизабет I Тюдор успява да я държи затворничка в продължение на 18 години. Опитвайки да се освободи Мери Стюарт постепенно преминава към кроежи на заговори. През 1586 г. един от заговорите й е разкрит-този за убийството на Елизабет. Въпреки че самата Мери е кралица, тя бива изправена пред английския съд и е осъдена на смърт. Мери Стюарт е екзекутирана през 1587 г. чрез обезглавяване, на 44-годишна възраст. На тази дата са родени:  1934 г.  \r\nРоден е Уилям Шарп - американски икономист. Той получава образованието си в Калифорнийския университет, Лос Анджелис. От 1970 г. е професор по икономика в Станфордския университет. Автор е на модела за цените на капиталовите активи, с помощта на който прави проучвания върху портфейлните рискове при техните систематизирани или несистематизирани елементи. През 1990 г. съвместно с Маркович и Милър получава Нобелова награда за икономика. 1894 г.  \r\nРоден е Фьодор Иванович Толбухин - руски военачалник, маршал на СССР. В армията служи от 1914 г., през 1915 г. завършва школа за прапоршчици. Участва в Първата световна война като командир на рота и батальон. Постъпва в Червената армия през август 1918 г. По време на Гражданската война на Западния фронт е помощник-началник и началник-щаб на дивизия и корпус. От 1938 г. е началник-щаб на Задкавказкия военен окръг. По време на Великата Отечествена война (1941-1945 г.) е началник-щаб на Задкавказкия (август - декември 1941 г.), Кавказкия (декември 1941 - януари 1942 г.) и Кримския (януари - март 1941 г.) фронт, зам.-командващ войските на Сталинградския военен окръг (май - юли 1942 г.), командващ войските на 57 и 68 армии на Сталинградския и Северозападния фронт (юли 1942 - март 1943 г.). Войски под негово командване участват в Сталинградската битка, в освобождението на Украйна и Крим, в Яш-Кишиневската операция, във военната интервенция в Румъния, България, Югославия, Унгария и Австрия. От януари 1947 г. е командващ войските на Задкавказкия военен окръг. Депутат е във Върховния съвет на СССР по време на II конгрес. Получава много руски и чужди военни и държавни отличия. От 1949 г. до 1990 г. неговото име носи българският град Добрич. Умира на 17 октомври 1949 г. в Москва. 1867 г.  \r\nРоден е Константин Дмитриевич Балмонт - руски поет. Той е един от ранните представители на руския символизъм. Емигрант във Франция от 1920 г. Превежда и изучава български народни песни (Сборник \"Златен сноп на българската поезия\"), древноегипетска, старогръцка., чешка, полска и литововска. поезия. На тази дата умират: 1999 г.  \r\nУмира Марио Солдати - италиански писател и режисьор. Получава театрално образование в Италия и САЩ. Сценарист е от 1931 г., а режисьор от 1938 г. - “Княгиня Тараканова” (1938 г.). От края на 40-те до средата на 50-те год. следва традициите на неореализма. Снима до края на 50-те години: “Малкият старинен свят” (1941 г.), “Нищетата на г-н Траве” (1945 г.), “Евгения Гранде” (1946 г.), “Даниел Кортис” (1947 г.), “Бягство във Франция” (1948 г.), “О’кей, Нерон!” (1952 г.), “Провинциалистката” (1953 г.), “Жената от реката” (1955 г.), “Война и мир” (1956 г., съвместно с Кинг Видор), “Под небето на Прованс” (1959 г.), “Поликарпо, банковият служител” (1959), “Кой чете” (1960 г.). От 60-те години се отдава на литературна дейност. В средата на 30-те години излизат сборник с разкази “Бягство в Италия”, “Изповед”, “Оранжевият плик”, “Писма от Капри” (награда “Стрега”). Романът му “Актьорът” получава наградата “Кампило” (1970 г.). През 1985 г. - романът “Архитектът” (1985 г.), а през 1987 г. - избрани произведения под заглавие “Дяволско внушение”. Марио Солдати е не само известен прозаик, но и литературен критик, журналист, кинорежисьор (заснема повече от 40 филма). 1970 г.  \r\nУмира Сидни Чапман – английски математик, физик и геофизик; член на Лондонското Кралско дружество (1919 г.). Роден е в Елкс, Ланкъширна на 29 януари 1888 г. През 1907 г. завършва Манчестърския, а през 1911 г. Кеймбриджкия университет. В периода 1919 г. -1924 г. е преподавател в Манчестърския университет, след което преподава в Имперския колеж в Лондон, а от 1946 г. до 1953 г. и в Оксфордския университет. Сидни Чапман е президент на Лондонското математическо дружество (1929 г. -1931 г.), на Кралското метеорологично дружество (1932 г. -1934 г.), на Международната метеорологична асоциация (1936 г.-1948 г.). Научните му трудове са в областта на кинетичната теория на газовете и земния магнетизъм; изследва йоносферата и горните атмосферни слоеве, атмосферното електричество. Има разработки и в областта на математиката. През 1930 г. предлага първата фотохимична теория за образуването на озона, а през 1931 г. - теорията за образуването на електронни слоеве в йоносферата. Разработва теорията за непрекъснато изпусканите слънчеви корпускулярни потоци и на нейна основа предлага теорията за геомагнитните бури и полярните сияния (теория на Чапмън - Фераро, 1931г. -1932 г.). Изследва влиянието на рентгеновото излъчване на полярното сияние върху йонизацията на долните слоеве от йоносферата, което води до поглъщане на радиовълни. През 1957 г. анализира слънчевата корона и разглежда влиянието на корпускулярното излъчване на Слънцето върху топлинния режим на земната атмосфера. Има голям принос за развитието на кинетичната теория на газовете. Предсказва (независимо от швед. учен Д. Енсколг) и експериментално открива термодифузията в газове (заедно с П. Дътсън). 1878 г.  \r\nУмира Кроуфърт Лонг – американски лекар хирург. Той работи в областта на анестезията (обезболяването) при хирургически операции и е първия, който през 1842 г. използва етер като упойка при хирургическа операция, т. е. 4 години преди Т. Мортън и Дж. Уорън, но публикува резултатите си много по-късно от тях (1849 г.). Затова за откриватели на анестезията се смятат Мортън и Уорън. 1874 г.  \r\nУмира Илия Гарашанин - сръбски общественик, политик и държавник. Той е роден на 16 януари 1812 г. в с. Гараши, Крагуевацка нахия. С помощта на Княз Милош става полковник в новосъздадената редовна сръбска войска. Помага на А. Карагеоргиевич да бъде избран за крал на Сърбия през 1842 г. В периода 1843-1852 г. и 1858-1859 г. е министър на вътрешните работи. Работи и като министър на външните работи (1852-1853 г., 1861-1867 г.). Бори се срещу австрофилската политика на А. Карагеоргиевич и търси подкрепата на Франция, Русия и на Високата порта. При завръщането на княз Милош на престола прокарва идеята за война срещу Турция, организира пропаганда на целия Балканския полуостров, влиза в тайни преговори за съюз с гръцкото правителство и работи усилено за вдигане на въстание от всички славяни, които се намират под турско иго, с цел да постигне тяхното освобождение и да създаде една голяма славянска държава под егидата на Сърбия. Намира подкрепа на идеите си сред някои политици в Русия и Австрия. Поддържа връзки с българската Добродетелна дружба в Букурещ и с Г. С. Раковски. В политиката си се проявява като враг на идеята за национална независимост на България и проповядва и реализира на практика идеите на великосръбския шовинизъм. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.16", "title": "Денят 16 юни в световната история"}
{"url": "http://www.focus-news.net/news/2019/06/16/2670395/v-spetsializiranata-prokuratura-shte-se-provede-brifing-za-organizirana-prestapna-grupa-za-nezakonno-proizvodstvo-i-razprostranenie-na-tyutyunevi-izdeliya.html", "text": "От 11.00 часа, в сградата на „Черковна“ 90 в София, ще бъде даден брифинг по повод привличането към наказателна отговорност на 11 лица, сред които служител в МВР, за участие в организирана престъпна група за незаконно производство и разпространение в цялата страна на тютюневи изделия (акцизни стоки без бандерол). Това съобщиха от пресцентъра на  Специализираната прокуратура . В брифинга ще участват наблюдаващите делото прокурори, ръководители на ГДБОП и Дирекция „Вътрешна сигурност“ на МВР.", "date": "2019.06.16", "title": "В Специализираната прокуратура ще се проведе брифинг за организирана престъпна група за незаконно производство и разпространение на тютюневи изделия"}
{"url": "http://www.focus-news.net/news/2019/06/16/2670394/sport-kolumbiya-pobedi-arzhentina-s-20-na-kopa-amerika.html", "text": "Националният отбор на Аржентина започна по най-лоши възможен начин участието си на Копа Америка. Възпитаниците на Лионел Скалони допуснаха загуба с 0:2 от Колумбия в първия си мач от група “В”. Роджър Мартинес откри резултата с красив гол в 71-ата минута, а Дуван Сапата довърши съперника в 86-ата минута и донесе първи три точки на своя тим в турнира. Това е първа победа на Колумбия над Аржентина от 2007 година насам.", "date": "2019.06.16", "title": "Спорт: Колумбия победи Аржентина с 2:0 на Копа Америка"}
{"url": "http://www.focus-news.net/news/2019/06/16/2670387/petoto-zasedanie-na-49-tiya-kongres-na-bsp-shte-razgleda-ostavkata-na-lidera-na-partiyata-korneliya-ninova.html", "text": "Петото заседание на 49-тия конгрес на БСП ще се проведе в зала 1 на НДК от 10.00 ч. То бе свикано с решение на Националния съвет на партията от 28 май 2019 г. Петата сесията на най-висшия партиен форум  се свиква по искане на лидера на БСП Корнелия Нинова, която пое цялата отговорност за резултатите от евровота и подаде оставка като председател на партията. Съгласно Устава на БСП  конгресът е органът, който може да констатира оставката й. Именно това е една от точките в дневния ред на заседанието. Друга важна точка е стартиране на процедура за пряк избор на лидер на БСП. Основният партиен документ предвижда председателят на БСП да се избира чрез пряк вътрешнопартиен избор по ред и условия, определени от Националния съвет на партията. Вотът  за лидерското място се счита за редовен, ако в него са участвали повече от половината от членовете на БСП. Прекият избор на председател на партията бе една от промените в Устава, които инициира самата Корнелия Нинова още след като оглави БСП. Междувременно седмиците преди свикване на конгреса редица структури на партията от цялата страна подкрепиха Корнелия Нинова и изразиха несъгласие с нейната оставка. Сред тях са организациите на БСП в Стара Загора, Пазарджик и редица други. Най-висшият партиен орган ще се занимае с Политически доклад на Националния съвет на БСП „За резултатите от преминалите избори за членове на Европейския парламент и готовността на БСП за предстоящите местни избори“. Ориентировъчната програма предвижда да се проведат и разисквания по доклада.  \r\nДеница КИТАНОВА", "date": "2019.06.16", "title": "Петото заседание на 49-тия конгрес на БСП ще разгледа оставката на лидера на партията Корнелия Нинова"}
{"url": "http://www.focus-news.net/news/2019/06/16/2670397/stara-zagora-sdruzhenie-badeshte-za-detsata-organizira-praznik-na-bashtata-v-kazanlak.html", "text": "По повод Деня на бащата Сдружение „Бъдеще за децата” организира в Казанлък празник, в който бащите и дядовците могат да станат супер героите на деня, каза за  Радио „Фокус”  директорът на сдружението Мария Гинева. Тя поясни, че празникът ще се проведе от 10.00 часа. Бащи и дядовци ще имат възможност да творят, да майсторят и да играят заедно с децата в двора на Комплекса за социални услуги за деца и семейства. \r\nОт сдружението са се погрижили и за по-заетите бащи, които няма да могат да се включат на място в забавлението, като им отправят онлайн предизвикателство - да изпратят снимка как заедно с детето си работят в градината, помагат в къщи или майсторят нещо. Всички снимки ще бъдат публикувани на „Фейсбук” страницата на сдружение „Бъдеще за децата”.  \r\nСлавяна ГАЙДАРОВА", "date": "2019.06.16", "title": "Стара Загора: Сдружение „Бъдеще за децата” организира празник на бащата в Казанлък"}
{"url": "http://www.focus-news.net/news/2019/06/16/2670398/sofiya-vavezhda-se-vremenna-organizatsiya-na-dvizhenieto-zaradi-kontsert-v-zala-arena-armeets.html", "text": "Въвежда се временна организация на движението на концерт на 16 юни в зала „Арена Армеец”. Това съобщиха от пресцентъра на  Столична община . От 19.00 до 23.00 часа се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов” между бул. „Шипченски проход” и „Площад на авиацията”, без да се засягат спирките на масов градски транспорт.", "date": "2019.06.16", "title": "София: Въвежда се временна организация на движението заради концерт  в зала „Арена Армеец”"}
{"url": "http://www.focus-news.net/news/2019/06/16/2670396/blagoevgrad-kilometrichna-opashka-ot-leki-i-tovarni-avtomobili-se-e-obrazuvala-na-gkpp-kulata.html", "text": "Километрична опашка от леки и товарни автомобили се е образувала на ГКПП “Кулата”, предаде репортер на  Радио “Фокус” - Пирин . Автомобилите се предвижват изключителни бавно на 1 километър от граничния пункт и в двете платна в посока Гърция. Струпването на автомобили се увеличава и през различни интервали от време се налага да спират.  \r\nДенис НИКИФОРОВ", "date": "2019.06.16", "title": "Благоевград: Километрична опашка от леки и товарни автомобили се е образувала на ГКПП “Кулата”"}
{"url": "http://www.focus-news.net/news/2019/06/16/2670402/denyat-16-yuni-v-balgarskata-istoriya.html", "text": "На 16 юни 1913 година България обявява война на Сърбия и Гърция по нареждане на цар Фердинанд I. Българските войски навлизат във Вардарска и Беломорска Македония. Междусъюзническата война, известна още и като Втора балканска война, е между България и бившите й съюзници от Балканския съюз - Сърбия, Гърция и Черна гора. Тя приключва след като на 28 юли 1913 г. е подписан Букурещкият мирен договор, по силата на който Сърбия получава Вардарска Македония, Гърция - Южна и Беломорска Македония, Румъния - Южна Добруджа, а България получава Пиринска Македония и Западна Тракия. Губи Източна Тракия според Цариградския договор, подписан между България и Турция на 16 септември 1913 г.   книжовникът Марко Балабанов, офицерът, политик и деец на национално-освободителната борба на българите в Македония и Одринско Константин Атанасов Паница.  2016 г.  \r\nПрезидентът на Република България, присъжда орден „Стара планина“ с лента, на  г-н Йоахим Гаук, федерален президент на Федерална република Германия, „за изключително големите му заслуги за развитието и задълбочаването на българо-германските отношения“. 2016 г.  \r\nПрезидентът на Република България, присъжда орден „Стара планина“, първа степен на г-н Андраш Клейн, извънреден и пълномощен посланик на Унгария в Република България, „за изключително големите му заслуги за задълбочаването и развитието на българо-унгарските отношения“. 1981 г.  \r\nОсмото НС започва работа. За председател на Държавния съвет е избран Тодор Живков, за министър-председател Гриша Филипов, за председател на Народното събрание - Станко Тодоров. За първи заместник-председател на Държавния съвет е избран Петър Танчев, а за заместник-председатели - Георги Атанасов, Георги Джагаров, Митко Григоров, Пеко Таков и Ярослав Радев. От 400-те мандата в Народното събрание 217 са за БКП, 99 за БЗНС и 30 за безпартийни (22 от тях - за ДКМС). В парламента има 87 жени. Мандатът му продължава до 21 март 1986 г. 1967 г.  \r\nПубликуван е Закон за защита на природата. Същия ден е публикуван и друг закон – за преустройство на Комитета по културата и изкуството. 1956 г.  \r\nПодписано е споразумение по гранични въпроси между България и Югославия. 1938 г.  \r\nУчредява се организацията \"Българска орда\" с националистически и дори расистки идеи. Начело на организацията е Димитър Съсълов. Неин орган е сп. \"Известия на Българската орда\" (от 1939 г.). \r\n\"Българска орда\" е ултранационалистическа и расистка организация. Функционира от 1937 г. Официалното й учредяване е на 16 юни 1938 г. В редовете й влизат ограничен кръг висши запасни военни чинове и дейци на българската интелигенция. Дейността на организацията е насочена към възстановяване на прабългарските традиции в българското общество. \"Българска орда\" проповядва идеята за господство на България не само на Балканския полуостров, но и в Европа. Организацията съществува до септември 1944 г. 1903 г.  \r\nИзпратена е нота от българския кабинет до Русия, Франция и Австро-Унгария, с която се настоява да бъде оказано съдействие за българите в Европейска Турция чрез въвеждане на автономия. На тази дата са родени: 1947 г.  \r\nРоден е Кирил Крумов Кадийски – български поет, преводач, издател. През 1971 г. завършва руска филология в СУ “Софийския университет”. В периода 1972 г.-1977 г. работи като редактор в Радио София, в периода 1979-1991 г. е в издателство “Народна култура”. Той е основател, от 1991 г. и собственик на ИК “Нов Златорог”. През 1975 г. е поетическият му дебют. Участва със стихотворни преводи в различни антологии. Има преведени стихотворения на руски, полски унгарски език. Автор е на съчиненията “Небесни концерти” (1979 г.), “Гърне с опашка” (1982 г.), “Ездач на мраморни коне” (1983 г.), “Пясъчно време” (1987 г.), “Ламентации. 9 стихотворения” (1988 г.), “Сме ли съдени?” (1989 г.), “Преди да възкръснеш” (1990 г.), “Стихове” (Париж, 1991 г., на френски език), “Между двойна бездна” (1991 г.), ““Перо от феникс” и други стихотворения” (1991), “Господни делници” (1992 г.), “О кой” (1994 г.), “Поезия” (1995 г.). 1937 г.  \r\nРоден е Симеон Борисов Сакскобургготски, Симеон II. Той е български политик, бивш цар на България (08.1943-15.09.1946 г.). Син е на цар Борис III и царица Йоанна. Начално образование получава в София. Завършва “Виктория Колидж” в Александрия, Египет (1946-1951 г.); Френския лицей в Мадрид (1951-1957 г.). Учи една година в частната военна академия “Вали Фордж”, Уейн, Пенсилвания (1958-1959 г.), получава звание “младши лейтенант”; завършва бизнесадминистрация и право в Мадрид (1964 г. ). Член е на бордовете на европейски, арабски и африкански компании. Президент е на филиала на френския електрически консорциум “Томсън” в Испания. През 1997 г. се пенсионира. Получава българско гражданство през 1996 г. На 17 юни 2001 г. оглавената от Симеон II коалиция НДСВ (Национално движение “Симеон Втори”) печели парламентарните избори в България с 42,74%. На 24 юли 2001 г. Симеон II полага клетва пред републиканската конституция, става министър-председател на 48-то правителство на Република България. От 2002 г. е лидер на политическа партия НДСВ. Симеон Сакскобургготски получава Награда “Икономическа личност на 2001” от гръцката бизнесобщност. 1925 г.  \r\nРоден е Банчо Рафаилов Банов - български писател, драматург, поет, преводач. Автор е на басни, стихотворения, разкази, съавтор на киносценарии (\"Бъди щастлива, Ани\", \"Князът\" и др.). Превежда от руски и гръцки език. Автор е на съчиненията: \"Басни\" (1955 г., 1961 г., 1964 г.), \"Смешно огледало\" (1969 г.), \"Третото ухо на заека\" (1971 г.), \"Сто и една басни\" (1985 г.) и др. Умира в София на 11 декември 1993 г. 1925 г.  \r\nРоден е Георги Иванов Парцалев - български драматичен и филмов актьор. През 1950 г. завършва медицина в СУ “Св. Климент Охридски”. Артист е в Държавно сатиричния театър от създаването му. Изявява се в многостранни нюанси на комедийния жанр. Роли: Осип (\"Ревизор\" от Н. В. Гогол), Вражалец (\"Вражалец\" от С. Л. Костов), Хаджи Смион (\"Чичовци\" от И. Вазов) и др. В киното дебютира през 1958 г. в образа на Полянски от филма \"Любимец 13\". Запомнящи се персонажи: Методи Рашков (\"Сиромашко лято\", 1973 г.; награда за най-добра мъжка роля на международния кинофестивал \"Готвалдов\", Прага,1974 г.), Димо (\"Роялът\", 1978 г.) и др. Многобройни изяви в телевизията; в естрадата и др.Умира на 31 октомври 1989 г. 1924 г.  \r\nРоден е Димитър Евстатиев Статков - български литературовед, емигрант. През 1963 г. завършва немска филология и философия в СУ “Св. Климент Охридски”. В периода 1950 г.-1952 г. работи в завод “Кл. Ворошилов”, през 1952-1956 г. и 1965-1966 г. е в издателство “Народна култура”, в периода 1959-1965 г. е в редакцията на “Българска енциклопедия”. През 1966 г. емигрира в Германия (бивша ФРГ). От 1966 г. до 1969 г. е редактор в “Дойче веле”, а през 1969-1989 г. преподава български език и литература в университета в Бохум. Следва немска филология, философия и източноевропейска история в Бонския университет, където защитава докторска дисертация на тема “Поетичният свят на Николаус Ленау” (1971 г.). Удостоен е с международна Хердерова награда за преводаческа дейност (основно за “Фауст”, 1966 г.). Автор е на повече от 100 рецензии, научни и енциклопедични статии, публикувани в немски, австрийски, швейцарски и български издания. Превежда активно от немски, английски, руски на български и от български на немски език (Чудомир). Най-голямото му постижение в областта на превода е “Фауст” от Гьоте (1958 г., с бележки). \r\nАвтор е на съчиненията “Имената на времето” (1988 г.), “Разказвачът на “модерните времена” (1990 г.). Умира на 13 март 2002 г. в Бохум, Германия. 1882 г.  \r\nРоден е Борис Спиридонов Стоманяков - съветски политик, българин по произход. През периода 1893-1899 г. учи в кадетския корпус във Воронеж. През 1904 г. завършва електроинженерство в Лиеж, Белгия. От 1902 г. е член на РСДРП. Служи в българската армия като електроинженер през Балканската война. В периода 1918-1920 г. е търговски представител в Нидерландия, след което и в Берлин. През 1934-1938 г. е заместник комисар на външните работи на СССР. През 1938 г. е арестуван. Умира в затвора на 16 юли 1941 г. През 1989 г. е реабилитиран посмъртно. На тази дата умират: 1921 г.  \r\nУмира Марко Димитриев Балабанов - български книжовник, общественик, политик, професор (от 1888 г.). \r\nТой е роден е на 14 март 1837 г. в Клисура. Преподавател е по римски, византийски и каноническо право, гръцки език и гръцка литература; член на БАН. Завършва богословско училище в Цариград и право в Атина и Париж. Редактира сп. \"Читалище\" (1870 г. -1871 г.), в-к \"Век\" (1874 г.-1876 г.) и др. Марко Балабанов е автор на много трудове в \"Периодическо списание\", \"Сборник за народни умотворения\" и др. (печатани под името Димитров). Член е на Народно-църковния събор през 1871 г. По време на турските кланета в България през 1876 г. е натоварен със задачата да моли за намесата на Великите сили. Член е на Учредителното събрание. Министър е на външните работи в първия български кабинет. Философските и социологическите му съчинения са издадени в сборник през 1986 г. Марко Балабанов е автор на трудовете \"Страници от политическото ни възраждане\" (1904 г.), \"Гаврил Кръстевич\" (1914 г.). 1890 г.  \r\nУмира Константин Атанасов Паница - български офицер и политик, деец на национално-освободителната борба на българите в Македония и Одринско. Той е роден на 12 март 1857 г. в град Търново. Участва в Априлското въстание, Руско-турската война. Член е на БТЦРК, под ръководството на който се извършва Съединението (1885 г.). През Сръбско-българската война командва отряд доброволци и пръв навлиза в Сърбия. Константин Паница играе важна политическа роля при абдикацията на Александър I Батенберг. Възглавява заговор срещу него и Стефан Стамболов, но е арестуван и осъден на смърт от военен съд. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.16", "title": "Денят 16 юни в българската история"}
{"url": "http://www.focus-news.net/news/2019/06/16/2670401/pravoslavnata-tsarkva-chestva-edin-ot-nay-golemite-hristiyanski-praznitsi-petdesetnitsa.html", "text": "Православната църква чества днес един от най-големите християнски празници – Петдесетница. Денят се счита за рожден ден на Христовата църква. По този повод във всички епархии на Българската православна църква се отслужва Света Божествена Литургия.  \r\nПразникът прославя явяването на Светия дух върху апостолите на 50-я ден след Възкресението (след Великден).  Той се явил във вид на огнени езици и ги обдарил с благодатните дарове. Тогава апостол Петър произнася първата християнска проповед в Сионската горница, в която прославил величието на Исус Христос. В този ден над 3 хил. души приемат християнството и създават първата християнска общност.   \r\nПразникът се нарича Петдесетница, защото това събитие е станало в деня на старозаветния празник Петдесетница, който отбелязвали петдесет дни след юдейската Пасха. Руската православна Църква го нарича Ден на светата Троица.", "date": "2019.06.16", "title": "Православната църква чества един от най-големите християнски празници – Петдесетница"}
{"url": "http://www.focus-news.net/news/2019/06/16/2670404/burgas-amerikanskiyat-avtor-na-bestselari-erik-uaynar-gostuva-v-ekspo-tsentar-flora.html", "text": "Американският автор на бестселъри Ерик Уайнър гостува в Бургас от 19.00 часа в Експо център „Флора“. Това съобщиха от пресцентъра на  общината . Той ще представи книгата си „География на блаженството“, включена в списъка на бестселърите за всички времена на „Ню Йорк Таймс“, както и другите две негови заглавия – „Човек търси Бог“ и „География на гения“. Освен срещата си с Ерик Уайнър бургаската публика ще има възможност да чуе за пръв път на живо и любимата му българска етно джаз група – „Outhentic“ /Аутентик/ – младите български музиканти, които жънат успехи по света с модерния прочит на нашата народна музика. Групата е сформирана през 2012 година, основана е от Живко Василев (кавал, пиано) и Райна Василева (вокал, перкусии). „Outhentic“ представлява съчетание между думите: „out“ и „authentic“, което преведено на български език означава „извън автентичното“ и препратка към техния индивидуален стил. През 2016 година, групата реализира първия си самостоятелен албум, в който взимат участие гост-изпълнители от различни краища на света. Той е със заглавие YesToday. В процеса на утвърждаване на стила си, формацията има възможността, да колаборира с изключителни, световноизвестни музиканти и групи като: номинирания за „Грами“ басист – Хуан Гарсия-Херерос, Стоян Янкулов , Иън Стивънсън, Сучет Малхотра, Банда Дел Падре и др. \r\nВ биография на групата, влизат участия на различни български международни сцени: Участие в дванадесетото издание на „Европейската нощ на музеите“ 2016 (Сливен), „Мини Джаз Фест“ 2017(Велико Търново), Гластънбъри Фестивал 2017 (Англия), Jazz Forum Stara Zagora 2018 и др. \r\nКнигите на Ерик Уайнър се радват на огромна популярност, преведени са на повече от 30 езика и почти във всяка държава на света. Редица гимназии и университети са включили книгите му в своите учебни програми. Бил е репортер в повече от 30 държави, от Ирак до Индонезия, като е отразявал повечето основни международни събития от последно време. Носител на няколко награди за журналистика. Той е бивш кореспондент на Националното обществено радио на САЩ и на Ню Йорк Таймс. Носител е на няколко награди за журналистика, включително „Angel Award“ за отразяване на ислямските въпроси в Азия, на „Borders Original Voices Award“, и е финалист за наградата „Barnes & Noble Discover“. Той е част от екипа, спечелил наградата „Peabody“ за журналистическите си разследвания на тютюневата индустрия в САЩ. Ерик пише редовна колона за BBC Travel. Публикува редовно и в Los Angeles Times, Washington Post,  New Republic, Slate, Foreign Policy, The New York Times Magazine, включен е в антологията „Best American Travel Writing“, води и сутрешно предаване в Националното радио на САЩ.", "date": "2019.06.16", "title": "Бургас: Американският автор на бестселъри Ерик Уайнър гостува в Експо център „Флора\""}
{"url": "http://www.focus-news.net/news/2019/06/16/2670403/sofiya-na-petdesetnitsa-v-patriarsheskata-katedrala-sv-aleksandar-nevski-shte-bade-otsluzhena-arhiereyska-sveta-liturgiya.html", "text": "На Петдесетница в Патриаршеската катедрала \"Св. Александър Невски\" ще бъде отслужена архиерейска света литургия, предаде репортер на  Агенция \"Фокус\" . Тази неделя е големия християнски празник Петдесетница, рожден ден на Христовата Църква. На този ден Светият дух слиза над Христовите апостоли. По повод на Петдесетница във всички епархии на Българската православна църква се отслужва празнична света Литургия. В Патриаршеската катедрала \"св. Александър Невски\" ще бьде отслужена   Архиерейска света Литургия.  Очаква се с благословението и при молитвеното присъствие на Негово светейшество Българския патриарх и Софийски митрополит Неофит, тя да бъде отслужена от  Техни преосвещенства Мелнишки епископ Герасим - главен секретар на Светия Синод на Българската православна църква , Белоградчишки епископ Поликарп - викарий на Софийския митрополит, други висши клирици,  храмовото духовенство и гости. Начало: 9.30 часа.  \r\nНикола ПЕТКОВ", "date": "2019.06.16", "title": "София: На Петдесетница в Патриаршеската катедрала \"Св. Александър Невски\" ще бъде отслужена архиерейска света литургия"}
{"url": "http://www.focus-news.net/news/2019/06/16/2670405/reuters-ester-makvey-shte-podkrepi-boris-dzhonsan-za-premier.html", "text": "Влиятелният консервативен депутат Естар Маквей заяви, че ще подкрепи Борис Джонсън за премиер, съобщава Telegraph, предава  Reuters . \r\n„Борис Джонсън подкрепя моите идеи – ето защо го подкрепям и аз“, написа тя във вестника, като добави, че очаква с нетърпение да работи с Джонсън и да постигне резултати за „работниците консерватори“ в цялата страна. \r\nПревод и редакция:", "date": "2019.06.16", "title": "Reuters: Естер Маквей ще подкрепи Борис Джонсън за премиер"}
{"url": "http://www.focus-news.net/news/2019/06/16/2670400/tass-v-es-obsazhdat-vazmozhnostta-za-vavezhdane-na-sanktsii-sreshtu-maduro.html", "text": "Редица страни от Европейския съюз разглеждат възможността за въвеждане на санкции по отношение на президента на Венецуела Николас Мадуро, съобщи агенция AP, предава  ТАСС . \r\nПо думите на дипломатически източници, сред държавите, които особено активно обсъждат налагането на рестрикции, влизат Великобритания, Франция, Германия, Испания и Нидерландия. \r\nСтава въпрос за финансови санкции по отношение на определени лица, както и забрана за тяхното влизане в ЕС. Като основание за санкциите се посочва лишаването на редица депутати от депутатски имунитет  от властите на Венецуела. \r\nПревод и редакция:", "date": "2019.06.16", "title": "ТАСС: В ЕС обсъждат възможността за въвеждане на санкции срещу Мадуро"}
{"url": "http://www.focus-news.net/news/2019/06/16/2670406/smolyan-praznichna-sveta-liturgiya-za-petdesetnitsa-shte-bade-otsluzhena-v-hram-sv-velikomachenitsa-nedelya.html", "text": "По традиция на Петдесетница жителите на квартал „Горно Райково“ в Смолян празнуват в параклиса „Св. Дух“ в местността Старен, но тази година поради непроходимостта до параклиса, празничната св.  Литургия ще бъде отслужена в храм „Св. великомъченица Неделя“ от енорийския свещеник иконом Запрян Шиков. Това съобщиха от  Архиерейско наместничество – Смолян . Богослужението ще започне в 9.00 часа. В 11.30 часа ще бъде отслужен  празничен водосвет, а след това ще има благословена трапеза.", "date": "2019.06.16", "title": "Смолян: Празнична света Литургия за Петдесетница ще бъде отслужена в храм „Св. великомъченица Неделя“"}
{"url": "http://www.focus-news.net/news/2019/06/16/2670407/kardzhali-vavedeno-e-vremenno-ogranichenie-na-dvizhenieto-na-mps-nad-12-t-po-patya-zornitsa-beli-plast-stremtsi-kardzhali.html", "text": "Въведено е временно ограничение на движението на МПС над 12 т по пътя Зорница – Бели пласт – Стремци– Кърджали. Това съобщиха от  ОПУ-Кърджали . Ограничено е и движението по пътя Кърджали – Маказа в участъка Надлез Кирково – ГКПП „Маказа“ за МПС над 3,5 т. Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Обходните маршрути за:  \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик. – Кърджали.- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\nДвижението по път II-59 Карамфил – Крумовград от км 30 до км 36 се осъществява с повишено внимание поради извършване на ремонт в срок до 31 юни. Движението по път I-5 Черноочене – Кърджали в участъка с. Калинка – Кърджали от км 338 до км 342 се извършва с повишено внимание поради ремонт на улично осветление в средна разделителна ивица в срок до 31 юни. \r\nПътищата в областта са сухи. На входовете и изходите на град Кърджали трафикът е нормален.  \r\nДарина ДЕЕНИЧИНА", "date": "2019.06.16", "title": "Кърджали: Въведено е временно ограничение на движението на МПС над 12 т по пътя Зорница – Бели пласт – Стремци– Кърджали"}
{"url": "http://www.focus-news.net/news/2019/06/16/2670399/zasedaniyata-na-49-iya-kongres-na-bsp-spravka-agentsiya-fokus.html", "text": "На 7 и 8 май 2016 г. се проведе първото заседание на 49-ия Конгрес на БСП, на което за лидер на партията бе избрана Корнелия Нинова. Общият брой на кандидатите за поста председател на Националния съвет на БСП бе 28, но впоследствие 23-ма от тях си направиха самоотвод. В надпреварата останаха 5-ма кандидати: Валери Жаблянов, Георги Гергов, Корнелия Нинова, Красимир Янков и Михаил Миков. Гласуването започна към 23.00 часа на 7 май. Съгласно резултатите Михаил Миков получи  доверието на 329 делегати, а Корнелия Нинова на 280. При това положение двамата отидоха на балотаж. След балотажа делегатите на 49-ия Конгрес на БСП избраха за лидер на партията Корнелия Нинова с 395 гласа, като опонентът й Михаил Миков получи 349 гласа. След като спечели лидерската надпревара новоизбраният лидер на БСП Корнелия Нинова направи заявка, че първо трябва да започне промяната вътре в партията, а след това - силно втвърдяване на опозиционния тон към правителството и случващото се в България. Тя обеща на делегатите, че няма да ги разочарова и си постави за цел до края на годината да се изработи алтернативен национален план за извеждане на България от катастрофалното й състояние. На първото заседание на 49-ия за членове на Националния съвет на БСП бяха избрани само Дора Янкова и Стефан Данаилов, а останалите бяха утвърдени по висшегласие с явно гласуване. Тъй като в бюлетината са били пропуснати трима кандидати за членове на Пленума БСП, делегатите решиха те да бъдат гласувани в зала анблок. Пропуснатите кандидати Боян Ангелов, Иван Токаджиев и Мирослав Михайлов бяха приети за членове на Пленума, с което съставът му бе увеличен с трима души. Впоследствие бе направено предложение за увеличаване на младежката квота в Националния съвет с един човек, което бе прието. За председател на Общопартийната контролна комисия гласуваха 751 делегати. Броят на получените гласове от Валентина Богданова бе 409. За Росен Малинов бяха подадени 319 гласа, така за председател на Общопартийната контролна комисия бе избрана Валентина Богданова. \r\nНа 4 и 5 февруари 2017 г. в зала 1 на НДК се проведе  второто заседание на 49-ия Конгрес на БСП под надслов „Поискай промяна“. На заседанието присъстваха 728 делегати от цялата страна и над 2000 гости. Делегатите на 49-ия Конгрес на БСП приеха предизборната платформа на партията за извънредните парламентарни избори. „За“ платформа гласуваха 472 делегати, „против“ - 7 и въздържали се 4-ма, с което предизборната платформа бе приета. Сред акцентите на предизборната платформа на БСП са създаване на фонд „Иновации“, фонд „Индустрия, отпадане на пръстовия отпечатък за болниците и балансирана външна политика. Платформата бе допълнена с предложения за удвояване на средствата на фонда за лечение в чужбина на деца с увреждания и увеличение от първата година на учителските заплати с 15 % в началото на мандата, което да достигне 40 % в края на управлението. Делегатите на 49-ия Конгрес на БСП приеха коалиционната рамка на партията. „За“ рамката гласуваха 400 делегати, „против“ – 0, „въздържали се“ – 1, с което тя бе приета. Партийният форум реши да преименува коалицията „БСП лява България“ на „БСП за България“.  Новата коалиционна рамка се наложи, тъй като досегашната структура и състав на коалицията е изчерпала възможностите за разширяване на електоралното влияние на БСП.  \r\nВ своето слово към конгреса лидерът на партията Корнелия Нинова заяви, че БСП ще положи основите на друга България, в която държавата има своята роля в икономиката. Според нея БСП е положила началото на тази промяна с избора на Румен Радев и Илияна Йотова за президент и вицепрезидент на България. Тя обяви, че основната цел на партията е да съхрани народа си, българщината и да даде хоризонт на държавата, докато целта на ГЕРБ е да получи 1 млн. гласа на изборите. Нинова заяви, че БСП ще избави България от паралелната държава на мафията и корупцията, която коства на данъкоплатците 10 млрд. лева годишно. \r\nПрез втория ден от заседанието на 49-ия конгрес бе обсъден и  приет новият устав на БСП. Новият документ е за повече демократичност, за ясни права и отговорности на всички партийни органи, за обновление и по-добрата организация. С Устава се разшири  кръгът от хора, които вземат важните за партията. Съгласно новия устав председател на БСП няма да се избира от Конгреса, а пряко от членовете на партията. В името на равните права се въведе мандатност и за народните представители до 12 години. Ограничение от 2 мандата  съществува за общинските и областните председатели, както и за председателя на партията. Със закриването на  второто заседание на 49-ия Конгрес бе открита и предизборната кампания на БСП за предсрочните парламентарни избори на 26 март. \r\nНа 28 октомври 2017 г. в зала 1 на НДК се проведе третото заседание на 49-ия Конгрес на БСП. Делегатите възложиха на ПГ на „БСП за България“ да поиска вот на недоверие към кабинета \"Борисов\" 3 по тема, разкриваща най-ясно корупционната политика на ГЕРБ. Тогава опозицията взе решение за първия  вот на недоверие към кабинета „Борисов“ 3.  \r\nТретото заседание на най-висшия форум бе под надслов  „БСП алтернатива за България“.  \r\nВ речта си пред делегатите лидерът на БСП Корнелия Нинова отчете, че БСП е опозиция, но все още не е алтернатива.  \r\nТя подчерта, че в свикването на Конгреса няма извънредност и призова: \"Предайте на членовете ни и на обществото, че не сме се разцепили - заедно продължаваме да се борим за тях и няма да ги предадем\". Нинова подчерта, че няма да иска вот на доверие от партията, тъй като не желае след два месеца отново да я оглави, но след като в нея \"са ровили вътрешнопартийни интриги и лобита\".   В рамките на заседанието Конгресът на БСП прие алтернативната бюджетна политика на партията, доклада „Председателството на Съвета на ЕС - възможност за България\", алтернативния проект за държавен бюджет на БСП и издигна кандидатурата на Сергей Станишев за трети мандат като президент на ПЕС.  \r\nНа 26 януари 2019 г. в зала 3 на НДК се проведе четвъртото заседание на най-висшия партиен орган. На този конгрес БСП прие проекта \"Визия за България\", с което утвърди своята алтернатива. Документът доби популярност в обществото след 21 юли 2018 г., когато бе представен в НДК, а след това беше подложен на широко обществено обсъждане в цялата страна. Темата за евровота бе водеща сред делегатите, тъй като тя е свързана с платформата за евроизборите, която бе приета от конгреса. От партията изтъкнаха, че БСП е първата политическа сила, която излиза с платформа за изборите. По регламент четвъртата сесия бе открита от лидера на БСП Корнелия Нинова. Тя представи политическия си доклад „България и Европа днес. Визия за утрешния ден. Задачите на БСП\". Нинова заяви, че държавата е превзета от малцина, а народът е поробен и държан в страх от свои и това не може да продължава. „ГЕРБ са 10-годишно минало и провалено настояще, а нашият разговор днес е за бъдещето“, каза лидерът на БСП. Тя изрази убедеността си, че БСП ще победи ГЕРБ, ако изборите са честни. Според нея победата на евроизборите е възможност те да бъдат отстранени от власт и да започне промяната в България\". Нинова посочи, че започва с политиките, с националните за България и общите за Европа интереси, а не с интригите и реденето на листи. Тя подчерта пред конгреса, че БСП се променила и затова си заслужава да бъде избирана. Лидерът на БСП предложи и единодушно конгресът прие декларация в подкрепа на Елена Йончева, заради повдигнатите й обвинения за пране на пари в особено големи размери. В нея се посочва, че чашата на търпението към диктаторските напъни на кръговете на паралелната държава е преляла. „Няма да търпим опитите на бивши рекетьорски групировки и олигархични кръгове да решават бъдещето на страната, със задкулисни договорки да съсипват бъдещето на достойните и честни български граждани“, пише в декларацията. БСП е категорична, че няма да я сплашат. „Всички ние днес сме Елена Йончева. Истината идва. Насилието няма да мине“, се посочва още в декларацията.", "date": "2019.06.16", "title": "Заседанията на 49-ия конгрес на БСП (Справка Агенция „Фокус“)"}
{"url": "http://www.focus-news.net/news/2019/06/16/2670410/pazardzhik-zatvoren-za-dvizhenie-poradi-remont-e-uchastakat-ot-ulitsa-teofil-beykov-do-krastovishteto-s-ulitsa-osmi-mart.html", "text": "Затворен за движение поради ремонт е участъкът от улица „Теофил Бейков“ до кръстовището с улица „Осми март“ в Пазарджик, предаде репортер на  Радио „Фокус“ – Пазарджик . Движението се осъществява в едно платно поради ремонтни дейности на асфалтовата настилка. Трафикът се извършва при поетапно затваряне на движението. Извършваните дейности са част от ремонта на второкласния път Панагюрище – Пазарджик – Пещера – Батак при 124 км на улица „Стоян Ангелов“. \r\nАлбена ЖИЛЕКОВА", "date": "2019.06.16", "title": "Пазарджик: Затворен за движение поради ремонт е участъкът от улица „Теофил Бейков“ до кръстовището с улица „Осми март“"}
{"url": "http://www.focus-news.net/news/2019/06/16/2670411/gabrovo-dvizhenieto-v-uchastak-ot-patya-mezhdu-dryanovsktie-sela-skalsko-i-gesha-se-osashtestvyava-s-povisheno-vnimanie-poradi-remontni-deynosti.html", "text": "Добри са условията за пътуване на територията на област Габрово, съобщиха за  Радио „Фокус“ – Велико Търново  от Областно пътно управление-Габрово. Времето е слънчево. Температурата е 18 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 юли. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 юли. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 юли. Поставена е необходимата сигнализация. \r\nДвижението в участък от път Скалско – Геша се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срокът за приключване на ремонтите е до 17 юни. \r\nНадежда КРЪСТЕВА", "date": "2019.06.16", "title": "Габрово: Движението в участък от пътя между дряновсктие села Скалско и Геша се осъществява с повишено внимание поради ремонтни дейности"}
{"url": "http://www.focus-news.net/news/2019/06/16/2670415/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинската спасителна служба  (ПСС) при Българския червен кръст (БЧК).  \r\nТемпературите са между 15 и 17 градуса. По високите била в планините облачността е разкъсана. Времето е ясно и тихо. Работят лифтовите съоръжения в курортите. Няма регистрирани инциденти с туристи през изминалото денонощие.  \r\nИнформация за обстановката в планините може да намерите на адреса на ПСС в интернет или на телефоните на ПСС: 02/ 9632000 и 1470. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.06.16", "title": "ПСС: Добри са условията за туризъм в планините"}
{"url": "http://www.focus-news.net/news/2019/06/16/2670417/pazardzhik-v-uchastaka-ot-88-km-do-89-km-na-avtomagistrala-trakiya-skorostta-e-ogranichena-do-90-kmch-v-dvete-posoki-poradi-remontni-deynosti.html", "text": "В участъка от 88 км до 89 км на автомагистрала „Тракия“ скоростта на движение е ограничена до 90 км/ч в двете посоки поради ремонтни дейности в средна разделителна ивица, съобщи за  Радио „Фокус“ – Пазарджик  дежурният в Областно пътно управление – Пазарджик. Районът е сигнализиран с пътни знаци.", "date": "2019.06.16", "title": "Пазарджик: В участъка от 88 км до 89 км на автомагистрала „Тракия“ скоростта е ограничена до 90 км/ч в двете посоки поради ремонтни дейности"}
{"url": "http://www.focus-news.net/news/2019/06/16/2670416/blagoevgrad-intenziven-e-trafikat-na-gkpp-kulata-kam-gartsiya.html", "text": "Интензивен е трафикът на леки и товарни автомобили на ГКПП „Кулата” в посока Гърция, предаде репортер на  Радио „Фокус” - Пирин . Автомобилите се придвижват изключително бавно. Колоната започва на няколко километра преди граничния пункт, като до него се достига за около час. На пункта работят три гишета за леки и едно за товарни автомобили. Струпването на превозни средства се увеличава и през различни интервали от време се налага те да спират. \r\n„Фокус” отправя апел към водачите на МПС да шофират разумно и да бъдат търпеливи.  \r\nДенис НИКИФОРОВ", "date": "2019.06.16", "title": "Благоевград: Интензивен е трафикът на ГКПП „Кулата” към Гърция"}
{"url": "http://www.focus-news.net/news/2019/06/16/2670408/veliko-tarnovo-po-povod-petdesetnitsa-v-tsarkovnite-hramove-se-otsluzhva-sveta-bozhestvena-liturgiya.html", "text": "По повод един от най-големите християнски празници – Петдесетница в църковните храмове във Велико Търново се отслужва Света Божествена Литургия, предаде репортер на  Радио „Фокус“ – Велико Търново . Рано тази сутрин църковните камбани на православните храмове в града възвестиха началото на празника. Във всички епархии на Българската православна църква се отслужва Света Божествена Литургия. Стотици миряни днес се молят за здраве и благоденствие. \r\nПразникът прославя явяването на Светия дух върху апостолите на 50-тия ден след Възкресението (след Великден). Той се явил във вид на огнени езици и ги обдарил с благодатните дарове. Тогава апостол Петър произнася първата християнска проповед в Сионската горница, в която прославил величието на Исус Христос. В този ден над 3 хил. души приемат християнството и създават първата християнска общност. \r\nПразникът се нарича Петдесетница, защото това събитие е станало в деня на старозаветния празник Петдесетница, който отбелязвали петдесет дни след юдейската Пасха. Руската православна Църква го нарича Ден на светата Троица. \r\nНадежда КРЪСТЕВА", "date": "2019.06.16", "title": "Велико Търново: По повод Петдесетница в църковните храмове се отслужва Света Божествена Литургия"}
{"url": "http://www.focus-news.net/news/2019/06/16/2670414/burgas-praznichna-sveta-liturgiya-se-otsluzhva-po-povod-petdesetnitsa-v-hram-sv-sv-kiril-i-metodiy.html", "text": "Празнична света Литургия се отслужва по повод Петдесетница в храм „Св. св. Кирил и Методий“ в Бургас от архиерейския наместник отец Севастиян. Това съобщиха за  Радио „Фокус“ – Бургас  от храма. \r\nПравославната църква отбелязва 50-тия ден след Възкресение Христово, познат като „рожден ден на Христовата църква“. Вярва се, че на този ден Христос основал църквата си на земята, като изпратил Светия Дух, чийто ден църквата ще отбележи в понеделник. \r\nМария ПОПЧЕВА", "date": "2019.06.16", "title": "Бургас: Празнична света Литургия се отслужва по повод Петдесетница в храм „Св. св. Кирил и Методий“"}
{"url": "http://www.focus-news.net/news/2019/06/16/2670419/kyustendil-trafikat-po-avtomagistrala-struma-i-glaven-pat-e-79-v-oblastta-e-natovaren.html", "text": "Движението по третокласен път Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане на част от пътя при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Участъкът е сигнализиран с пътни знаци. Въведен е обходен маршрут през Згурово – Неделкова Гращица – Невестино – Друмохар – Ваксево и обратно. Ремонтни дейности се извършват по пътя Дупница – Клисура от км 42+263 до км 59+071. Там преминаването се осъществява в една лента в отделни участъци поради рехабилитация на пътното платно до 9 юли. Трафикът по автомагистрала „Струма“ и главен път Е-79 в частта им в областта е натоварен. \r\nЛивия НИНОВА", "date": "2019.06.16", "title": "Кюстендил: Трафикът по автомагистрала „Струма“ и главен път Е-79 в областта е натоварен"}
{"url": "http://www.focus-news.net/news/2019/06/16/2670420/mrrb-zapochva-nabirane-na-proekti-za-podkrepa-na-malki-i-sredni-predpriyatiya-novi-7-mln-shte-badat-investirani-v-granichniya-region-mezhdu-balgariya-i-gartsiya.html", "text": "Нови 7 млн. евро ще бъдат инвестирани в граничния регион между България и Гърция. Средствата са от Програма ИНТЕРРЕГ V-A Гърция – България 2014 - 2020. С тях ще бъдат подкрепени проекти на малки и средни предприятия в рамките на шестата покана за набиране на проектни предложения, която вече е обявена. Това съобщиха от пресцентъра на  Министерството на регионалното развитие и благоустройството  (МРРБ). \r\nДейностите, за чието финансиране от поканата може да се кандидатства, могат да бъдат насочени към подкрепа на клъстери в стратегически сектори на регионалната икономика, рехабилитация на сгради и подобряване функционалността на съоръжения за улесняване на достъпността за хората с увреждания, насърчаване на предприемачеството чрез визуализиране и укрепване на нови бизнес идеи, предоставянето на услуги за подкрепа на предприятия в сектори, свързани с износ, иновации и откриване на нови пазари. Проектните предложения биха могли да бъдат насочени също към разработване на инструменти за дигитален маркетинг и покупка на хардуер и софтуер, абонаментни такси за „облачни“ услуги, обучителни дейности за развитие на бизнес умения в стартиращи предприятия и други.  \r\nПо поканата могат да кандидатстват национални институции с компетенции в сферата на нейните цели, публично-правни и неправителствени организации, университети, изследователски центрове и други образователни заведения. Дружества с търговски или индустриален характер не са допустими за финансиране. Всеки проект трябва да включва поне един партньор от България и Гърция, който да има седалище в допустимата територия на програмата. При определени условия е допустимо участие и на партньори, локализирани извън нея. Максималният брой на проектни партньори за едно предложение е шест, като всеки от тях трябва да има ясна роля в разработването и изпълнението на проекта. Всеки кандидат може да участва само в един проект. \r\nПредложенията могат да бъдат подавани до 15:00 часа на 6 септември 2019 г. При втора фаза се предвижда подаване на проектните предложения чрез интернет платформа.  \r\nПрограма ИНТЕРРЕГ V-A Гърция – България 2014 - 2020 цели постигането на икономическо, социално и териториално сближаване в трансграничния българо-гръцки регион в съответствие с Европейската стратегия за интелигентен, устойчив и приобщаващ растеж „Европа 2020“. Тя обхваща областите Благоевград, Хасково, Смолян и Кърджали на територията на Република България и префектурите Еврос, Ксанти, Родопи, Драма, Кавала, Солун и Серес на територията на Република Гърция. \r\nДо настоящият момент по четири от обявените покани са подписани 52 договора за субсидия на стойност 96,8 млн.евро. Проектите са в процес на изпълнение и трябва да приключат до края на 2022 г. За набиране на предложения все още е отворена пета покана. Срокът по нея беше удължен до 15 юли 2019 г.", "date": "2019.06.16", "title": "МРРБ: Започва набиране на проекти за подкрепа на малки и средни предприятия, нови 7 млн. ще бъдат инвестирани в граничния регион между България и Гърция"}
{"url": "http://www.focus-news.net/news/2019/06/16/2670412/veliko-tarnovo-ogranicheno-e-dvizhenieto-na-motorni-prevozni-sredstva-nad-12-tona-po-patya-lozen-polski-trambesh.html", "text": "Мокри са пътните настилки на територията на областта. Отворен за движение на всички превозни средства е Проходът на Републиката, предаде репортер на  Радио „Фокус“ – Велико Търново . Ограничено е движението на моторни превозни средства с маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 август. \r\nСпокоен е трафикът във Велико Търново в почивния ден. Времето е слънчево. Температурата  на въздуха е 18 градуса. Пътните настилки са мокри. По-натоварено е движението в района на пътен възел  „Качица“ и Южен пътен възел, както и по бул. „България“, ул. „Никола Габровски“ и ул. „Васил Левски“, която е отворена за двупосочно движение. Интензивен е трафикът и по ул. „Магистрална“ във Велико Търново, която е  част от главен път София – Варна. Движението  при Южен пътен възел се осъществява с повишено внимание поради полагане на хоризонтална маркировка. Участъкът е сигнализиран с пътни знаци и регулировчици. \r\nНадежда КРЪСТЕВА", "date": "2019.06.16", "title": "Велико Търново: Ограничено е движението на моторни превозни средства над 12 тона по пътя Лозен – Полски Тръмбеш"}
{"url": "http://www.focus-news.net/news/2019/06/16/2670424/tass-indiya-otgovori-na-amerikanskite-mita-varhu-stomanata-i-aluminiya-i-shte-specheli-217-miliona-dolara.html", "text": "Индия ще получи около 217 милиона долара допълнителни доходи в резултат от повишаването на вносните мита върху 28 продукта от САЩ. Както съобщава телевизионният канал NDTV, таксите, влязли в сила в неделя, са отговор на увеличаването на американските мита върху вноса на индийска стомана и алуминий, предава  ТАСС . \r\nПо-рано индийските власти съобщиха, че ще увеличат рязко вносните мита върху нахута – до 60% и лещата – до 30%. Освен това се предвижда увеличаване на митата за някои видове бадеми, орехи, ябълки и круши, както и борна киселина, плосковалцувана неръждаема стомана, тръби и някои други метални изделия. \r\nИндия планира да повиши тарифите за внос на редица американски стоки още през август 2018 г., но Ню Делхи отлага това увеличение няколко пъти. Властите обясняваха това с факта, че преговорите за тарифите с Вашингтон продължават. \r\nПрез март миналата година Съединените щати наложиха мита върху вноса на стомана и алуминий - съответно 25% и 10%. Митата се прилагат за всички държави, които доставят продукти за Съединените щати. В отговор на това страните от ЕС се съгласиха да определят вносни мита от 25% за някои американски стоки за общо 2,8 млрд. евро, а в някои други страни, включително Индия, също възприеха негативно действията на Вашингтон. \r\nПревод и редакция:", "date": "2019.06.16", "title": "ТАСС: Индия отговори на американските мита върху стоманата и алуминия и ще спечели 217 милиона долара"}
{"url": "http://www.focus-news.net/news/2019/06/16/2670423/blagoevgrad-intenziven-e-trafikat-po-avtomagistrala-struma-i-glaven-pat-e-79-v-posoka-gartsiya.html", "text": "Интензивен е трафикът по автомагистрала „Струма“ и главен път Е-79 в посока Гърция, тъй като много жители и гости на Благоевградска област в почивните дни пътуват до южната ни съседка, където посещават плажове. Без проблеми се осъществява движението по второкласен път 19 Симитли – Гоце Делчев. Няма данни за образуване на колони от автомобили. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са сухи и нормално проходими, времето е слънчево и топло. Няма регистрирани инциденти на пътя през изминалата нощ. В региона не са въведени ограничения за движението на леки и товарни автомобили. \r\nТрафикът е интензивен и по входните и изходните пътни артерии на Благоевград. Колони от автомобили се образуват на моменти в районите около жп гарата и автогарата. Движението по булевардите „Св. Димитър Солунски“ и „Васил Левски“ е натоварено, но няма задръствания. Преминаването по улица „Славянска“ в района на болницата се извършва сравнително нормално, въпреки че в участък от около 300 м се изгражда подпорна стена. През нощта няма регистрирани тежки инциденти в града. Автобусите се движат по разписание. \r\nЛивия НИНОВА", "date": "2019.06.16", "title": "Благоевград: Интензивен е трафикът по автомагистрала „Струма“ и главен път Е-79 в посока Гърция"}
{"url": "http://www.focus-news.net/news/2019/06/16/2670425/varna-s-povisheno-vnimanie-se-osashtestvyava-dvizhenieto-pri-km-11-na-patya-panorama-kumanovo-poradi-neravnosti-na-asfaltovata-nastilka-skorostta-e-ogranichena-do-30-kmch.html", "text": "С повишено внимание се осъществява движението при км 11 на пътя Панорама – Куманово поради неравности на асфалтовата настилка. В района е въведено ограничение на скоростта до 30 км/ч, предаде репортер на  Радио „Фокус“ – Варна . Поради опасност от свлачище по пътя Кранево – Варна е забранено движението на моторни превозни средства с маса над 10 тона. Обходният маршрут е през селата  Кичево и Оброчище. Преминаването през направлението Аксаково – Изворско се осъществява с повишено внимание поради ремонтни дейности на асфалтова настилка. Участъкът от седмия до десетия километър е сигнализиран с пътни знаци.  \r\nОт 14.00 часа до 20.00 часа ще бъде забранено преминаването по пътя Варна – Бургас на тежкотоварни автомобили за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. \r\nДиана СТОЕВА", "date": "2019.06.16", "title": "Варна: С повишено внимание се осъществява движението при км 11 на пътя Панорама – Куманово поради неравности на асфалтовата настилка, скоростта е ограничена до 30 км/ч"}
{"url": "http://www.focus-news.net/news/2019/06/16/2670428/gd-granichna-politsiya-trafikat-na-gkpp-makaza-i-gkpp-dunav-most-ruse-e-intenziven-na-izhod-za-leki-a-na-gkpp-dunav-most-vidin-na-izhod-za-tovarni-avtomobili.html", "text": "Трафикът на ГКПП \"Кулата\" и ГКПП \"Маказа\" на българо-гръцката граница и ГКПП \"Дунав мост - Русе\" на българо-румънската е интензивен на изход за леки, а на ГКПП \"Дунав мост - Видин\" - на изход за товарни автомобили, по данни към 10.00 часа. Това съобщиха от  ГД „Гранична полиция“ . Препоръчва се пътуващите за Гърция да ползват алтернативни маршрути през ГКПП \"Златоград\", ГКПП \"Ивайловград\" и ГКПП \"Илинден\", тъй като през деня движението на ГКПП \"Маказа\" е силно натоварено \r\nНа българо-турската, българо-сръбската и българо-македонската граница трафикът е нормален на всички контролно-пропускателни пунктове.", "date": "2019.06.16", "title": "ГД „Гранична полиция“: Трафикът на ГКПП \"Маказа\" и ГКПП \"Дунав мост - Русе\" е интензивен на изход за леки, а на ГКПП \"Дунав мост - Видин\" - на изход за товарни автомобили"}
{"url": "http://www.focus-news.net/news/2019/06/16/2670429/vitsepremierat-ekaterina-zaharieva-shte-uchastva-v-savet-vanshni-raboti-i-savet-obshti-vaprosi-v-lyuksemburg.html", "text": "Вицепремиерът и министър на външните работи Екатерина Захариева заминава за Люксембург, където на 17 и 18 юни ще води българската делегация за участие в Съвет „Външни работи“ (СВнР) и Съвет „Общи въпроси“ (СОВ). Това съобщиха от  Министерството на външните работи . \r\nНа 17 юни министрите на външните работи на Европейския съюз ще дебатират актуални глобални въпроси, ще се състои и дискусия по Глобалната стратегия на ЕС, три години след нейното начало. В дебата ще се включат и министрите на отбраната на страните от ЕС. Ще бъде обсъдено и подобряване на Общата външна политика и политиката за сигурност с оглед на геополитическите предизвикателства пред ЕС. Накрая се предвижда дискусия по ситуацията в Судан.  \r\nВъншните министри ще проведат неформална дискусия по Близкия изток с йорданския си колега Айман Сафади в рамките на работен обяд, а след края на СВнР ще се проведе Съвет за асоцииране ЕС-Йордания. Съпредседателите Федерика Могерини и Айман Сафади ще подпишат рамково споразумение относно участието на Йордания в операциите на ЕС по управление на кризи.   \r\nНа 18 юни Съветът „Общи въпроси“ ще започне с ориентационен дебат по следващата Многогодишна финансова рамка. СОВ ще подготви също заседанието на Европейския съвет на 20-21 юни с обсъждане на проект за заключения.  \r\nМинистрите ще обсъдят и представения на 29 май от Европейската комисия годишен доклад по разширяването на ЕС. България ще работи за заключения, с които да се подготви решение за започване на преговори за членство с Албания и Република Северна Македония. В същото време България подчертава хоризонталното значение на добросъседските отношения и регионалното сътрудничество, които следва да бъдат оценявани в целия период на предприсъединителния процес. От особено значение в този процес за България ще бъде цялостното изпълнение на буквата и духа на Договора за приятелство, добросъседство и сътрудничество с Република Северна Македония по начин, който да гарантира неговата необратимост.", "date": "2019.06.16", "title": "Вицепремиерът Екатерина Захариева ще участва в Съвет „Външни работи“ и Съвет „Общи въпроси“ в Люксембург"}
{"url": "http://www.focus-news.net/news/2019/06/16/2670413/tass-demonstranti-blokiraha-posolstvoto-na-iran-v-london.html", "text": "Няколко демонстранти са блокирали входа на сградата на дипломатическата мисия на Иран в Лондон, съобщи посланикът на Ислямската република във Великобритания Хамид Баединежад в „Туитър“, предава  ТАСС . \r\n„Няколко демонстранти продължават да блокират днес единственият вход на посолството на Иран в Лондон и не позволяват на дипломатите да влязат в сградата“, написа посланикът. Той уточни, че „събота и неделя са работни дни в Иран. \r\nПо-рано бе съобщено, че британските власти практически не се съмняват, че Иран носи отговорност за нападенията над нефтените танкери в Оманския залив. В събота МВнР на Иран привика посланика на Обединеното кралство в Техеран заради заявленията на Лондон, че Иран носи вина за инцидента с танкерите. \r\nПревод и редакция:", "date": "2019.06.16", "title": "ТАСС: Демонстранти блокираха посолството на Иран в Лондон"}
{"url": "http://www.focus-news.net/news/2019/06/16/2670430/republika-makedoniya-vazmozhna-e-federalizatsiya-na-makedoniya-ako-prodalzhi-kam-es-bez-albaniya.html", "text": "Абит Ходжа, докторант в Института за комуникационни науки и медийни изследвания в университета \"Лудвиг Максимилиан\" в Мюнхен и преподавател в университета в Агдер, Норвегия, родом от Косово, предупреждава за възможните последици от разделянето на Македония от Албания по пътя им  към членство в Европейския съюз, като подчертава, че подобен сценарий може да доведе до федерализация на югозападната ни съседка, отбелязва близкото до кръговете на ВМРО-ДПМНЕ скопско електронно издание  \"Република\" . \r\n\"Ако се разделят кандидатурите на ЕС и Албания, Балканите ще се променят. Албанците може да опитат различна интеграция. Да се ​​създаде вътрешен пазар, който да изисква федерализация на Македония, а Косово и Албания да създадат федерален съюз. Остава да видим какво предстои за Албания и Косово\", пише Ходжа в социалната мрежа \"Туитър\". Тереза Герова", "date": "2019.06.16", "title": "\"Република\" (Македония): Възможна е федерализация на Македония, ако продължи към ЕС без Албания"}
{"url": "http://www.focus-news.net/news/2019/06/16/2670426/s-kvorum-ot-661-delegati-be-otkrito-petoto-zasedanie-na-49-tiya-kongres-na-bsp.html", "text": "С кворум от 661 делегати бе открито петото заседание на 49-тия конгрес, предаде репортер на  Агенция „Фокус“ .  Заседанието започна с химна на България, този на Европейския съюз и на Социалистическия интернационал. „Другарки и другари делегати, уважаеми дами и господа и драги гости, днешното заседание на 49-тия конгрес се свиква по решение на Националния съвет на БСП на основание чл. 31, ал. 3 от Устава на БСП. От избраните 780 делегати на конгреса до момента са се регистрирали 661“, каза лидерът на левицата Корнелия Нинова и уточни, че има необходимото мнозинство. „Обявявам заседанието на 49-тия конгрес на партията за открито\", обяви Нинова.  \r\nПредстои делегатите да утвърдят своя дневен ред и да изберат работни органи на конгреса. Петата сесия на конгреса бе насрочена от Националния съвет на партията на 28 юни по искане на Корнелия Нинова. Проектът на дневен ред предвижда политически доклад за евровота и задачите пред БСП, решение за констатиране на оставката на председателя на партията Корнелия Нинова и за стартиране на пряк избор за лидерското място. \r\nДеница КИТАНОВА", "date": "2019.06.16", "title": "С кворум от 661 делегати бе открито петото заседание на 49-тия конгрес на БСП"}
{"url": "http://www.focus-news.net/news/2019/06/16/2670409/makedonskite-istoritsi-nikoga-nyama-da-priemem-che-gotse-delchev-e-balgarski-revolyutsioner.html", "text": "Ако българската страна настоява да се напише, че Гоце Делчев е български революционер, тогава няма да бъде постигнат резултат по този въпрос, казва Драги Георгиев, директор на Института за национална история и ръководител на македонския екип в съвместната комисия по исторически и образователни въпроси, създаден по силата на Договора за добросъседство, предава скопското електронно издание  „МКД“ . \r\nВ изявление за телевизия Сител, Георгиев казва, че в македонските учебници Гоце Делчев ще остане македонски революционер и по никакъв начин няма да приеме, че трябва да бъде признат за български революционер. \r\nЕкатерина Захариева и Красимир Каракачанов, министри в българското правителство, заявиха наскоро, че Македония трябва да признае, че Гоце Делчев е българин и заплашиха, че ще възпрепятстват членството на Македония в ЕС, ако това не бъде прието. \r\nНа това реагира и историкът Наташа Котлар, която казва, че „апостолът на македонската революционна борба, Гоце Делчев, е македонска историческа личност и не може да се пазарите за него! Бораня, шампанско, зеле, има много на пазара, за тези зеленчуци се пазарете колкото искате ...!“ - написа Котлар. \r\nПревод и редакция:", "date": "2019.06.16", "title": "Македонските историци: Никога няма да приемем, че Гоце Делчев е български революционер"}
{"url": "http://www.focus-news.net/news/2019/06/16/2670433/matyu-palmar-rusiya-iska-da-blokira-evroatlanticheskiya-pat-na-bosna-i-hertsegovina.html", "text": "САЩ се застъпват за възможно най-близки партньорски отношения между Босна и Херцеговина и НАТО и Европейския съюз, но Русия иска да блокира евроатлантически път на балканската страна. Това заяви заместник-помощник държавният секретар на САЩ Матю Палмър, предава скопската електронна медия  A1 On . \r\nПалмър отбеляза, че САЩ и Русия имат различни цели по отношение на Западните Балкани и Босна и Херцеговина, пояснявяйки, че Вашингтон иска европейско бъдеще, мир, просперитет и стабилност за нея, както и присъединяването й към европейското семейство. \r\n\"Руснаците имат съвсем различна цел на Балканите. Те искат да видят разделен регион, в който има висока степен на напрежение. През 2016 г. те подпомогнаха опит за преврат в Черна гора. Инвестираха много и работиха за подкопаване на сключеното Преспанско споразумение. Направиха това, за да блокират европейския и евроатлантическия път. Няма причина да се смята, че Русия не иска да направи същото в Босна и Херцеговина\", подчерта американският дипломат на среща с босненски журналисти. \r\nСъгласно думите на Палмър, САЩ биха искали босненските лидери да се споразумеят за представянето на годишната национална програма на НАТО, което ще даде възможност за укрепване на връзките между страната и Алианса. \r\nПалмър прецени, че представянето на плана е процес от технически характер и не означава, че Сараево е взело решение за членство в организацията. \"Това ще позволи на НАТО да се ангажира в БиХ за укрепване на сектора на отбраната и сигурността. Това не е решение за членство в НАТО. Надявам се, че политическите лидери в Босна и Херцеговина ще постигнат споразумение, което ще позволи на страната да предаде документа\", заяви Палмър. \r\nЗаместник-помощник държавният секретар на САЩ изрази надежда, че босненските лидери ще успеят да постигнат споразумение за сформиране на ново централно правителство, за да може страната да се насочи към ЕС и  европейското си бъдеще. Лидерите на водещи политически партии все още не могат да се споразумеят за сформирането на нов Съвет на министрите на страната след изборите, проведени през октомври миналата година. Тереза Герова", "date": "2019.06.16", "title": "Матю Палмър: Русия иска да блокира евроатлантическия път на Босна и Херцеговина"}
{"url": "http://www.focus-news.net/news/2019/06/16/2670432/chez-poluchi-otlichie-za-nay-dobri-sotsialni-pridobivki-za-uchenitsite-v-dualna-forma-na-obuchenie.html", "text": "ЧЕЗ Разпределение България получи „Награда за фирма с най-добри социални придобивки за учениците в дуална форма на обучение“ в рамките на проекта ДОМИНО. Наградата бе връчена от заместник-министъра на икономиката Лилия Иванова на официална церемония, която се състоя на 12 юни в София. Това съобщиха от пресцентъра на  ЧЕЗ . \r\n„Осигуряването на качествено образование в областта на електроенергетиката е от ключово значение за такъв стратегически сектор за всяка една държава какъвто е енергетиката. Затова ЧЕЗ превърна професионалното образование в основен  елемент на своята политика за корпоративна социална отговорност. Благодаря на хората зад проекта ДОМИНО за приноса му в утвърждаване на дуалната форма на обучение в професионалното образование в България. Очаквам всички, които сме част от него, да използваме възможността и да продължим да работим за налагането на дуалната форма на обучение, която доказа, че в най-висока степен сближава нуждите на образованието и бизнеса“, каза Евгения Накова, директор „Човешки ресурси“, „ЧЕЗ България“ ЕАД. \r\nЧЕЗ е една от първите компании в България, които се включиха в дуалното обучение по електротехника в страната . Тази година в ЧЕЗ Разпределение бяха назначени 12 ученици от 11-ти клас, които се обучават по дуалната форма в професионална гимназия по механоелектротехника „Никола Й. Вапцаров“ в София и Професионалната гимназия по механо-електротехника в град Плевен. През 2020 г. предстои да бъдат назначени и ученици от 11-ти клас от гимназия „Мария Кюри“, гр. Перник. Сключвайки трудови договори, всички те ще могат да се възползват от социалните придобивки, които са достъпни за служителите на ЧЕЗ. „Нашата цел като работодател е да осигурим подходяща среда и да дадем възможности за професионално и личностно развитие на младите хора и специалистите, за да ги задържим в България и в българската енергетика“, допълни Евгения Накова.", "date": "2019.06.16", "title": "ЧЕЗ получи отличие за най-добри социални придобивки за учениците в дуална форма на обучениe"}
{"url": "http://www.focus-news.net/news/2019/06/16/2670418/express-makedontsite-reshiha-che-gotse-delchev-e-makedonets-zaradi-pismo-na-todor-aleksandrov-v-koeto-pishe-che-se-bori-za-nezavisima-makedoniya.html", "text": "През 1923 година Тодор Александров пише писмо на един от революционерите, които се грижили за тленните останки на Гоце Делчев и според  Express.mk  това писмо е достатъчно, за да спре дебата какъв е бил Гоце Делчев и за какво се е борил. \r\nМедията подчертава, че в писмото не пише, че Гоце Делчев се е борил за Велика България с Македония в нея или за силна България, а за независима Македония. \r\n„Експрес“, призовава София да коментира защо „човек, който се е борил за независима държава Македония би бил българин“. \r\nВ писмото на Тодор Александров до войводата Михаил Чаков той му отдава признание за заслуги за „днес борбената а утре независима Македония“, заради неговите действия и отговорности около мощите на Гоце Делчев. \r\nПревод и редакция:", "date": "2019.06.16", "title": "Express: Македонците решиха, че Гоце Делчев е македонец заради писмо на Тодор Александров, в което пише, че се бори за „независима Македония“"}
{"url": "http://www.focus-news.net/news/2019/06/16/2670431/georgi-svilenski-bsp-za-dve-godini-korneliya-ninova-uspya-da-napravi-taka-che-partiyata-da-se-rakovodi-ot-organite-si.html", "text": "В рамките на две години Корнелия Нинова успя да направи така, че партията да се ръководи от органите си. Това каза зам.-председателят на ПГ на „БСП за България“ Георги Свиленски по време на дебатите за дневния ред и по предложение за промяна в Устава на БСП, предаде репортер на  Агенция „Фокус“ . Свиленски коментира, че не може да разбере поведението на вътрешната опозиция. „Другарката Нинова в рамките на две години успя да се отърси от тези зависимости. Успя да направи така, че партията да се ръководи от органите си: от Националния съвет, Изпълнителното бюро и парламентарната група\", заяви той. „Да, някои хора не са доволни. Имаме в Устава ясно разписана точка какво се прави при подадена оставка“, подчерта Свиленски и уточни, че при оставка се стартира процедура за пряк избор, което е ясно разписано в Устава. Георги Свиленски поясни, че в мотивите на вносителите на предложението за промени в Устава пише- с оглед на ситуацията в партията след подадената оставка и във връзка от необходимостта от изпълняващ длъжността председател. Свиленски коментира, че временно изпълняващият длъжността председател също е разписан в Устава и това е един от заместниците на председателя. „Призовавам ви да не подкрепяте промени на Устава сега, защото това е конгрес свикан в рамките на две седмици. Тези промени не са обсъждани нито в общински, нито в областни, нито в основни партийни организации. Уставът ни е Конституцията на партията“, заяви Георги Свиленски и посочи, че без да е питана партията няма как да се искат тези промени.  \r\nДеница КИТАНОВА", "date": "2019.06.16", "title": "Георги Свиленски, БСП: За две години Корнелия Нинова успя да направи така, че партията да се ръководи от органите си"}
{"url": "http://www.focus-news.net/news/2019/06/16/2670434/blagoevgrad-normalizira-se-trafikat-na-gkpp-kulata-promahon-v-posoka-gartsiya.html", "text": "Нормализира се трафикът на ГКПП „Кулата – Промахон“ в посока Гърция. Това съобщи слушател на  Радио „Фокус“ – Пирин . Към момента преминаването през пункта се извършва без забавяне. \r\nВ периода 08.30 – 09.00 часа преди граничния пункт се бе образувала километрична колона от леки и товарни автомобили, а придвижването се извършваше изключително бавно.", "date": "2019.06.16", "title": "Благоевград: Нормализира се трафикът на ГКПП „Кулата – Промахон“ в посока Гърция"}
{"url": "http://www.focus-news.net/news/2019/06/16/2670436/veliko-tarnovo-grupata-za-zdravosloven-nachin-na-zhivot-tarnovoruns-organizira-pohod-do-vrah-bedek-v-stara-planina.html", "text": "Групата за здравословен начин на живот „TarnovoRuns“ организира поход до връх Бедек в Стара планина. Походът тръгна в 08.00 часа сутринта от жп гарата във Велико Търново към гара „Кръстец“. Това съобщиха за  Радио „Фокус“ – Велико Търново  организаторите на инициативата. Дължината на маршрута е 26 километра. Той започва с постепенно изкачване от гара Кръстец към хижа „Българка“ и след това - към връх Бедек. Оттам следва връщане и спускане към град Плачковци. „Дистанцията е постижима за много, но всеки трябва да прецени възможностите си, за да не рискува доброто изживяване на всички останали“, призовават организаторите.  \r\nПрибирането е от гара Плачковци, като са предвидени два варианта – в 18.20 или в 20.30 часа. \r\nНадежда КРЪСТЕВА", "date": "2019.06.16", "title": "Велико Търново: Групата за здравословен начин на живот „TarnovoRuns“ организира поход до връх Бедек в Стара планина"}
{"url": "http://www.focus-news.net/news/2019/06/16/2670439/sport-var-pomogna-na-venetsuela-dva-pati-za-nulevoto-ravenstvo-s-peru.html", "text": "Отборите на Перу и Венецуела не излъчиха победител в първия си мач от група “А” на Копа Америка. Срещата завърши при резултат 0:0, но “Инките” могат повече да съжаляват, че не стигнаха до победата. Те доминираха почти през всичките 90 минути, като успяха да вкарат два гола, които обаче бяха отменени след намесата на системата ВАР. Голяма заслуга за равенството имаше и вратарят на Венецуела Уилкер Фаринес, който направи поредица от невероятни спасявания и не позволи на нападателите на съперника да го преодолеят.", "date": "2019.06.16", "title": "Спорт: ВАР помогна на Венецуела два пъти за нулевото равенство с Перу"}
{"url": "http://www.focus-news.net/news/2019/06/16/2670438/varna-abonatite-v-kurorten-kompleks-chayka-sa-s-narusheno-vodopodavane.html", "text": "Абонатите в курортен комплекс „Чайка“ в района на Варна са с нарушено водоподаване. Това съобщиха за  Радио „Фокус“ – Варна  от дружеството ВиК – Варна. В комплекса вода няма да има до около 16.00 часа. \r\nДиана СТОЕВА", "date": "2019.06.16", "title": "Варна: Абонатите в курортен комплекс „Чайка“ са с нарушено водоподаване"}
{"url": "http://www.focus-news.net/news/2019/06/16/2670440/veliko-tarnovo-s-21-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 21 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция-Свищов . Водният стоеж на реката там е 616 см, а температурата на водата - 22.1 градуса.  \r\nЩе бъде предимно слънчево и горещо, но около и след обяд ще има краткотрайни валежи и гръмотевици. Ще духа слаб, до умерен североизточен вятър. Максимални температури - между 29° и 34°, в Свищов – 31°.", "date": "2019.06.16", "title": "Велико Търново: С 21 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/06/16/2670435/rumyana-drumeva-bsp-kazanlak-davame-palniya-si-vot-na-doverie-na-korneliya-ninova-tya-izvede-partiyata-kato-moshten-lokomotiv.html", "text": "Даваме пълния си вот на доверие на Корнелия Нинова, тя изведе партията като мощен локомотив. Това каза председателят на БСП - Казанлък Румяна Друмева по време на дебатите за дневния ред на конгреса на партията, предаде репортер на  Агенция „Фокус“ . „Даваме пълния си вот на доверие към теб и те молим да осмислиш и оцениш, че ни изведе като един мощен локомотив и че ни вдъхна надежда и кураж да говорим смело, открито и да назоваваме проблемите с истинските ни имена“, обърна се Друмева към лидера на БСП Корнелия Нинова. „Не са напразно тези усилия и още по-достоен акт от твоята оставка е силата да се изправиш, да продължиш и да довършиш мандата“, подчерта тя. Румяна Друмева отчете, че все пак партията бележи ръст в доверието си. \r\nДеница КИТАНОВА", "date": "2019.06.16", "title": "Румяна Друмева, БСП – Казанлък: Даваме пълния си вот на доверие на Корнелия Нинова, тя изведе партията като мощен локомотив"}
{"url": "http://www.focus-news.net/news/2019/06/16/2670422/srabskiyat-patriarh-iriney-milo-dzhukanovich-e-po-losh-i-ot-turtsite.html", "text": "След серията „молби“ и „вербални коментари“ от страна на сръбския президент Александър Вучич и искането на правителството на Черна Гора Белград „да не се намесва във вътрешните работи на страната“, сръбск-черногорските отношения се изострят все повече, пише скопското електронно издание  „Локално“ . \r\nПовод е приемането на новия Закон за свободата на вероизповеданията и правния статут на религиозните общини в Черна гора, с който се предивжда всички те, включително Сръбската православна църква (СПЦ), да докажат, че са имали собственост над имотите си преди 1918 година или в противен случай те ще бъдат отнети. \r\nКакто предава кореспондентът на МИА от Белград, сръбските проправителствени медии публикуваха серия от текстове, информации и анализи „в защита на святостта и СПЦ“ в Черна гора, а в нападките се включи и предстоятелят на СПЦ патриарх Ириней. \r\n„Това, което сега обявява и прави президентът на Черна гора Мило Джуканович предизвиква учудване по целия свят. Нека Бог му даде ум да размисли за това, което прави и да не заслужи проклятие и осъждане от целия сръбски народ и СПЦ“, заяви Ириней пред „Ютуб“ канала на телевизията „Храм на СПЦ“. \r\nТой пита „какви са черногорците, ако не са сърби от Черна гора“, като добавя, че също така има и сърби „шумадийци, войводинци, личани, бошняци, херцеговинци и други“. \r\nСпоред Ириней е жалко, че човекът, който е на „престола на своите предци“ прави това, което не са правили и турците. \r\n„Турците не атакуваха църковните имоти, нито комунистите, нито пък някой друг. Но, дойде черногорец, за да унищожи сръбската църква в Черна гора, която създаде Черна гора и без която Черна гора нямаше да съществува. Ако не беше сръбската църква, те щяха да доживеят съджата на съседите от Призрен и щяха да приемат исляма и да загубят всичко“, заяви патриарх Ириней, като добави, че „сръбският народ хубаво е казал, че потурчените са по-лоши от турците“. \r\nМеждувременно, в храма „Воскресение Христово“ в Подгорица на СПЦ се проведе „Тройчиндански събор“, на който митрополит Амфилохий поиска от черногорското правителство „в разумен срок“ да отмени предложението-закон за свободата на вероизповеданията и да подготви нов, а пенсионираният епископ Атанасий призова „да не се провокират херцеговците“, тъй като в противен случай „ще взема мощите на Св. Василий Острожки“ от едноименния манастир в Черна гора. \r\nСръбският президент Александър Вучич, след „молбата“ за отмяна на черногорския закон, в събота „не пожела да коментира решенията на „Тройчинденския събор“ с цел да не се създава зла кръв по никакъв начин“. \r\nПревод и редакция:", "date": "2019.06.16", "title": "Сръбският патриарх Ириней: Мило Джуканович е по-лош и от турците"}
{"url": "http://www.focus-news.net/news/2019/06/16/2670421/georgi-parvanov-prezident-2002-2012-gotse-delchev-dame-gruev-yane-sandanski-i-vsichki-organizatori-i-realizatori-na-ilindensko-preobrazhenskoto-vastanie-sa-balgari.html", "text": "И Гоце, и Даме, и Яне, и цялата плеяда революционери, всички организатори и реализатори на Илинденско- Преображенското въстание са българи. Това каза президентът в периода 2002- 2012 година Георги Първанов по повод споровете около името на Гоце Делчев в предаването „Денят започва с Георги Любенов“ по  БНТ . „Те са българи по това, че произхождат от население, чийто етнически състав е български. Вътрешната македоно- одринска революционна организация е българска. Документите на всички дипломати и консули от Скопие, Солун и Битоля пишат, че населението е българско“, заяви той. „Смесената историческа комисия още преди около месец даде знак, че има проблеми около личността на Гоце Делчев. Не приемам подхода те да заседават и образно казано да отмятат по домова книга това или друго име. Трябва да се търсят големите и важни решения“, посочи Първанов. „Трябва да бъда откровен- скептик съм към работата на комисията по една основна причина- няма ясен мандат“, коментира той. „Направете сравнение с това, което постигнаха Гърция и Северна Македония с договор, в който всичко е разписано до последния детайл“, каза Георги Първанов. „И там има комисия, за която сигурно не сте чували нищо, няма и да чуете. Тя си върши някаква детайлна работа по книгите и учебниците“, допълни той. „Трябва ясно да се постави въпросът- какво означава обща история. Понятие, залегнало в Договора за приятелство между България и Македония“, подчерта Първанов. „Комисията е обречена, да бъда честен. Заявявам го откровено. Ще бъде много лошо ако вината се хвърли върху тази комисия, върху колеги историци, които като цяло почтено си вършат работата. Те просто нямат рамка, нямат хоризонт“, посочи той. „На политико- дипломатическо ниво трябва ясно да се дефинира понятието обща история. Това предполага анекс или друг договор, нека дипломатите да кажат какво да бъде. Ако това се случи, ще се „отпуши“ работата на всички историци“, заяви Георги Първанов.", "date": "2019.06.16", "title": "Георги Първанов, президент (2002-2012): Гоце Делчев, Даме Груев, Яне Сандански и всички организатори и реализатори на Илинденско- Преображенското въстание са българи"}
{"url": "http://www.focus-news.net/news/2019/06/16/2670443/blagoevgrad-hilyadi-pochitateli-na-balgarskata-muzika-se-sabraha-v-park-makedoniya.html", "text": "Огромен интерес предизвикаха изпълнителите и във втората вечер на концертите на БГ Радио в Благоевград. Това съобщиха от пресцентъра на  Общината . Хиляди почитатели на българската музика се събраха в парк „Македония“, където пяха заедно с любимите си музиканти. \r\nНа сцената се качиха 4 Magic, Dara, Деница Караславова, Дивна, Искрен Тончев (Искрата), Михаела Филева, Pavell&Venci Venc’, Поли Генова и Стефан Илчев. Водещи бяха Наско от „Любими песни за любими хора“ и Поли Генова.  \r\nВечер преди това, в парк „Македония пяха братя Аргирови, Графа, Deep Zone Project, Jeremy?, Милена и нейната група, RAFFI, Свилен Ноев, Сигнал. \r\nБлагоевград е единственият град, носител на статуетката за „БГ Град - посланик на българската музика“ и всяка година посреща любимите звезди на България.  \r\nНа 21 и 22 юни Благоевград ще посрещне отново десетки хиляди меломани за фестивала „Francofolies. Благоевград“.", "date": "2019.06.16", "title": "Благоевград: Хиляди почитатели на българската музика се събраха в парк „Македония“"}
{"url": "http://www.focus-news.net/news/2019/06/16/2670445/tass-mo-na-turtsiya-saobshtava-za-obstrel-na-edin-ot-nablyudatelnite-punktove-na-ankara-v-idlib.html", "text": "Един от наблюдателните пунктове на турската армия в сирийската провинция Идлиб е попаднала под обстрел. Това съобщават от Министерството на отбраната на Турция, предава  TACC . \r\nОт разпространеното съобщение става ясно, че при инцидента няма пострадали. \r\n„От намиращия се под контрол на сирийския режим [президент Башар ал-Асад] район Тал-Базан е извършено умишлено нападение с минохвъргачки срещу нашия наблюдателен пункт под номер девет в зоната за деескалация в Идлиб. Във връзка с тази атака са необходими съвместни действия с Русия”, се казва в комюникето. \r\nТова е вторият по рода си инцидент от последните три дни, при който в Идлиб нападат турски наблюдателен пункт. Тереза Герова", "date": "2019.06.16", "title": "ТАСС: МО на Турция съобщава за обстрел на един от наблюдателните пунктове на Анкара в Идлиб"}
{"url": "http://www.focus-news.net/news/2019/06/16/2670437/delegati-ot-pazardzhik-kazanlak-veliko-tarnovo-ruse-i-haskovo-prizovaha-korneliya-ninova-da-ottegli-ostavkata-si-kato-predsedatel-na-bsp.html", "text": "Делегати от Пазарджик, Казанлък, Русе и Хасково призоваха Корнелия Нинова да си оттегли оставката като председател на БСП. Това се случи по време на дебатите по дневния ред на заседанието на конгреса и във връзка с предложение на делегатите от БСП – Пазарджик точката по гласуване на оставката на Корнелия Нинова да отпадне, предаде репортер на  Агенция „Фокус“ . Предложението за оттегляне на оставката на Корнелия Нинова е внесено от делегатите от Пазарджик. Подписано е от 21 делегати от Пазарджик, от общо 23-ма. Председателят на БСП – Казанлък Румяна Друмева изрази позицията на делегатите от структурата тя да оттегли своята оставка. Делегатите от Хасково също призоваха Корнелия Нинова да се откаже от своята оставка. Такова становище изразиха и делегати от Русе.  \r\nДеница КИТАНОВА", "date": "2019.06.16", "title": "Делегати от Пазарджик, Казанлък, Велико Търново, Русе и Хасково призоваха Корнелия Нинова да оттегли оставката си като председател на БСП"}
{"url": "http://www.focus-news.net/news/2019/06/16/2670427/redzhep-tayip-erdogan-dostavkite-na-s-400-shte-zapochnat-prez-parvata-polovina-na-yuli.html", "text": "Турският президент Реджеп Тайип Ердоган заяви, че доставките на руските зенитно-ракетни системи С-400 ще започнат през първата половина на юли. Съответното той заяви пред репортери на борда на самолета му на връщане от Душанбе, където участва в срещата на върха на конференцията за взаимодействие и мерки за изграждане на доверие в Азия, предава  TACC . \r\n\"Обсъдихме темата за С-400 с Русия, това е завършен случай. Няма проблеми. Мисля, че доставките ще започнат през първата половина на юли\", предава думите му турската телевизия NTV, на която се позовава агенцията.   Тереза Герова", "date": "2019.06.16", "title": "Реджеп Тайип Ердоган: Доставките на С-400 ще започнат през първата половина на юли"}
{"url": "http://www.focus-news.net/news/2019/06/16/2670446/adelina-stefanova-hram-vavedenie-bogorodichno-blagoevgrad-na-petdesetnitsa-slavim-tarzhestvoto-na-sveta-troitsa.html", "text": "На Петдесетница славим тържеството на Света Троица. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ в Благоевград. По думите ѝ затова празниците Петдесетница и Свети Дух са неимоверно свързани. „Празникът се нарича Петдесетница, защото това събитие е станало в деня на старозаветния празник, който отбелязва 50-тия ден след юдейската Пасха. В много християнски страни, включително и у нас е известен като Света Троица. На 50-тия ден от Господното възкресение, Свети Дух слязъл сред апостолите и ги дарил с благодатните си дарове“, каза още Стефанова. Тя добави, че след Възнесението на Христос в 10,00 часа сутринта по еврейско време настанал голям шум от небето, като че ли вихрушка се спуснала над къщата, където били събрани всички апостоли.  \r\n„Явиха им се огнени езици, които се разделяха и седнаха над всеки от тях. Те всички се изпълниха със Светия дух, казва Библията. Това бил видимият знак на благодатните дарове на Светия дух. Бидейки безтелесен Светия дух избрал чувственото знамение, но никой не бива да си мисли, поучавал ги Светия Лъв Велики Император, че в това което било видимо за телесните очи, се явило божественото същество на Светия дух“, допълни Стефанова. Тя отбеляза, че човешкият взор, както не може да вижда Отца и Сина, така не може да види и Светия дух. „Получавайки огненото кръщение и чрез Светия дух, апостолите придобиват и дарбата да говорят езици, които не владеели дотогава, за да могат да разпространят Библията и Евангелието на всички езици по целия свят. И тръгнали тогава по цялата земя да проповядват учението на Христос на всички тези знайни и незнайни езици. След този ден Апостолите установили празникът Петдесетница и наставили християните да споменават Светия дух всяка година“, посочи Стефанова. \r\nЛивия НИНОВА", "date": "2019.06.16", "title": "Аделина Стефанова, храм „Въведение Богородично“ – Благоевград: На Петдесетница славим тържеството на Света Троица"}
{"url": "http://www.focus-news.net/news/2019/06/16/2670449/sofiyska-voda-vremenno-shte-prekasne-vodosnabdyavaneto-v-chast-ot-kv-ivan-vazov-na-17-yuni.html", "text": "„Софийска вода” временно ще прекъсне водоснабдяването в част от кв. „Иван Вазов“ на 17 юни 2019 г. (понеделник), съобщиха от пресцентъра на  дружеството .  \r\nВъв връзка с подмяна на сградно водопроводно отклонение на ул. „Димитър Манов“ в кв. „Иван Вазов“ се налага спиране на водоподаването от 11.00 до 17.00 часа на клиентите на „Софийска вода”, живеещи по ул. „Димитър Манов“, в участука от ул. „Емил Берсински“ до ул. „Д-р Стефан Сарафов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Димитър Манов“ №17. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.06.16", "title": "„Софийска вода” временно ще прекъсне водоснабдяването в част от кв. „Иван Вазов“ на 17 юни"}
{"url": "http://www.focus-news.net/news/2019/06/16/2670442/korneliya-ninova-bsp-v-momenta-sme-na-praga-na-kriza-s-neizvesten-kray-prichini-za-neya-ima-mnogo-no-povodat-sam-az.html", "text": "В момента сме на прага на криза с неизвестен край, причини за нея има много, но поводът съм аз. Това каза лидерът на БСП Корнелия Нинова по време на заседанието на 49-тия конгрес на БСП, предаде репортер на  Агенция „Фокус“ . „При цялата свършена работа, стотиците срещи, усилията ви, труда ви и покачващото се доверие в БСП, в момента ние сме на прага на криза с неизвестен край. Причини за кризата има много, но поводът за нея съм аз\", заяви тя. \"След загубата на европейските избори, веднага на другия ден, не се чакаше обявяването на резултатите, Георги Гергов ми поиска оставката. След него се включиха и други другари. Отвори се стара рана“, допълни Нинова. Тя подчерта, че след пренареждането на листата за евровота е казала, че отговорността носи Националният съвет. „Но моята представа за морал и достойнство в политиката, за личен пример как се носи отговорност, за модерен европейски политик, не ми позволи това- да се крия зад колективна отговорност, т.е. безотговорно“, каза още Корнелия Нинова и посочи, че е сгрешила в последствията.  \r\nДеница КИТАНОВА", "date": "2019.06.16", "title": "Корнелия Нинова, БСП: В момента сме на прага на криза с неизвестен край, причини за нея има много, но поводът съм аз"}
{"url": "http://www.focus-news.net/news/2019/06/16/2670441/mkd-makedoniya-sdsm-shte-vzeme-reshenie-za-novoto-partiyno-rakovodstvo-i-provezhdaneto-na-predsrochni-izbori.html", "text": "В следобедните часове на деня в Охрид ще се проведе деветата сесия на Централния съвет на управляващия СДСМ. Партията ще обсъди фундаменталните промени в редиците си, новата система на действие и работа, завършването на вътрешнопартийните промени и избора на ново партийно ръководство, се казва в официалното съобщение, цитирано от скопското електронно издание  МКД . \r\nС оглед изявленията на министър-председателя и лидера на партията Зоран Заев, че ще върне мандата, ако Македония не получи дата за преговори с ЕС през юни, на днешното заседание на СДСМ се очаква една от основните теми да бъде тази за провеждането на предсрочни избори, но също така да бъде обявена \"метлата\" и реконструкцията на правителството. След президентските избори висши служители на СДСМ заявиха, че разбират посланието на хората и че трябва да има \"метла\". По-рано Заев обяви реконструкцията на правителството с поне шест нови министри. Тереза Герова", "date": "2019.06.16", "title": "МКД (Македония): СДСМ ще вземе решение за новото партийно ръководство и провеждането на предсрочни избори"}
{"url": "http://www.focus-news.net/news/2019/06/16/2670450/burgas-namalyavat-sluchaite-na-varitsela-v-oblastta.html", "text": "Наблюдава се спад в броя на случаите на варицела в Бургаска област. Това съобщи за  Радио \"Фокус\" - Бургас  Елица Карагьозова, говорител на Регионалната здравна инспекция в Бургас. За седмицата от 27 май до 2 юни в областта са регистрирани общо 43-ма души, болни от варицела, а за седмицата от 3 до 9 юни те са били 22-ма.  \r\nПо данни на Регионалната здравна инспекция се увеличава броят на заболелите от остри респираторни заболявания. За седмицата от 3 до 9 юни те са били 80, а в предходната - 67 души.", "date": "2019.06.16", "title": "Бургас: Намаляват случаите на варицела в областта"}
{"url": "http://www.focus-news.net/news/2019/06/16/2670452/varna-dve-produktsii-posveteni-na-vodnoto-spasyavane-v-gartsiya-i-u-nas-sa-chast-ot-aktsentite-v-dneshnata-programa-na-18-tiya-mezhdunaroden-festival-na-chervenokrastkite-i-zdravni-filmi.html", "text": "Две продукции, посветени на водното спасяване в Гърция и у нас, са част от акцентите в днешната програма на 18-тия Международен фестивал на червенокръстките и здравни филми, който се провежда във Варна. Прожекциите ще се състоят от 16.30 часа, съобщиха организаторите от  Областния съвет на Българския Червен кръст  във Варна. В концертното студио на Радио Варна, публиката ще има възможност да гледа филма „Ода за радостта”-  Гърция с режисьор д-р Статис Аврамидис. Лентата е посветена на  Лукас Бистаракис, основателят на професионалното водно спасяване в Гърция. Вторият филм, който ще бъде показан е „Учителят” с режисьор журналистът от телевизионния канал на Медицинския университет във Варна Геновева Донкова. Той е направен в памет на Лавренти Силов, икона на българското водно спасяване. По време на събитието варненци и гостите на града ще имат възможност да се срещнат с Лукас Бистаракис, д-р Статис Аврамидис и Геновева Докова.  \r\nСтатис Аврамидис ще връчи награди на варненски спасители от името на Общогръцкия съюз по водно спасяване. Д-р Статис Аврамидис е доктор на науките, защитил е дисертация на тема: „4К модел във водното спасяване“. Работи като сътрудник в Гръцкия център за контрол на болестите и превенция и в Гръцката национална здравна организация, асистент е по водно спасяване във Факултета по спортни науки и физическо възпитание на Атинския университет, инструктор е по водно спасяване към Гръцкия Червен кръст, и майстор на спорта. Филмът му „Ода за радостта е отличен в категория „Червенокръстки филми“ на 17-тия Международен фестивал на червенокръстките и здравни филми. Един от останалите акценти в програмата на събитието днес е дискусионен форум „Агресия, хуманност, кино”. Той ще продължи до 12.30 часа в Зала „Европа“ на Фестивалния и конгресен център. В него участват Анна Заркова и Емил Спахийски, които представят темите „Злоупотребата с право. Арестанти и затворници съдят държавата“ и „Откривателите – цената на мечтите“. Днес публиката във Варна може да види четири филма, включени в конкурсната програма. Сред тях са  „Икар от Кочериново”, документален филм от България, „Граница на дъжда”- игрален филм на Босна и Херцеговина, Черна гора, Сърбия, Великобритания, Швеция с реж. Никола Мийович и Властимир Судар, „3100: бягане и себенадминаване” – документален филм на САЩ, с режисьор Санджай Рауал, „Лицата на Лафора” – Босна и Херцеговина, с режисьор Денис Боич и „Твой ред е” – документален филм на Бразилия, с режисьор Елиза Капаи.", "date": "2019.06.16", "title": "Варна: Две продукции, посветени на водното спасяване в Гърция и у нас, са част от акцентите в днешната програма на 18-тия Международен фестивал на червенокръстките и здравни филми"}
{"url": "http://www.focus-news.net/news/2019/06/16/2670444/korneliya-ninova-bsp-ne-se-prodava-po-skoro-targovtsite-shte-napusnat-hrama-otkolkoto-da-vi-dadem-da-go-prevzemete-otvatre.html", "text": "БСП не се продава- по-скоро търговците ще напуснат храма, отколкото да ви дадем да го превземете отвътре. Това каза лидерът на БСП Корнелия Нинова по време на заседанието на 49-тия конгрес на БСП, предаде репортер на  Агенция „Фокус“ . \"БСП не се продава, тя не е стока - ако можете да купите 10-20 търговци в храма, зад каузата на партията стоим стотици хиляди\", посочи Нинова. Тя коментира подадената от нея оставка: \"Отворих кутията на Пандора. За две седмици видях как всички пороци на Прехода, на бизнес интереси, на подмяна, на натиска и парите, срещу които се борим в държавата, мощно нахлуха в БСП\", заяви Корнелия Нинова. Според нея различни политически и икономически лобита са задвижили интересите си за овладяване на БСП и за поставяне начело на нов председател. \"На тези бизнесмени, които отвън се опитват да се бъркат в партийните ни работи, искам да кажа от тук, от това място, защото не ходя в кабинетите им: \"Наиграхте се последната една седмица - затворете си портфейлите, уважаеми господа\", подчерта Нинова.  \r\nДеница КИТАНОВА", "date": "2019.06.16", "title": "Корнелия Нинова: БСП не се продава - по-скоро търговците ще напуснат храма, отколкото да ви дадем да го превземете отвътре"}
{"url": "http://www.focus-news.net/news/2019/06/16/2670455/veliko-tarnovo-maze-na-kashta-sa-otvodnyavali-spasitelni-ekipi-v-selo-gorsko-novo-selo.html", "text": "Мазе на къща са отводнявали спасителни екипи в село Горско Ново село. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението от бедствия и аварии“. Сигналът е получен малко след 23.00 часа вчера. В следствие на поройния дъжд се е наводнило мазе на къща в селото. На място е бил изпратен екип с два спасителни автомобила и четирима спасители. Мазето на къщата е било отводнено с мотопомпа. \r\nНадежда КРЪСТЕВА", "date": "2019.06.16", "title": "Велико Търново: Мазе на къща са отводнявали спасителни екипи в село Горско Ново село"}
{"url": "http://www.focus-news.net/news/2019/06/16/2670454/zdf-loshoto-vreme-vav-frantsiya-i-shveytsariya-otne-zhivota-na-dvama-dushi.html", "text": "Тежка буря в Източна Франция и Швейцария отне живота на две жени, едната от които - гражданин на ФРГ, предава германският телевизионен канал  ZDF . \r\nЕдна от жертвите е загинала при обръщане на туристическа лодка в езеро в Източна Франция. Втората- 51-годишна жена от Германия, е загинала при падане на дърво върху караваната й, паркирана на няколко километра от Женевското езеро.  \r\nЛошото време удари региона с проливни дъждове и вятър, който на места достига до 110 км/час. Тереза Герова", "date": "2019.06.16", "title": "ZDF: Лошото време във Франция и Швейцария отне живота на двама души"}
{"url": "http://www.focus-news.net/news/2019/06/16/2670456/burgas-obrazuvala-se-e-kolona-ot-avtomobili-po-patya-burgas-sozopol-v-rayona-na-ribarskoto-selishte-chengene-skele.html", "text": "Образувала се е колона от автомобили по пътя Бургас – Созопол в района на рибарско селище „Ченгене скеле“, съобщи слушател на  Радио „Фокус“ – Бургас . Причина за задръстванетоса ремонтните дейности в района и натовареният трафик. Преминаването през участъка се осъществява в рамките на 10-15 минути. В посока Созопол – Бургас движението се извършва без забавяне. \r\nМария ПОПЧЕВА", "date": "2019.06.16", "title": "Бургас: Образувала се е колона от автомобили по пътя Бургас – Созопол в района на рибарското селище „Ченгене скеле“"}
{"url": "http://www.focus-news.net/news/2019/06/16/2670447/korneliya-ninova-nyama-da-vnese-ostavkata-si-pred-49-tiya-kongres.html", "text": "Няма да внеса оставката си на 49-тия конгрес. Това каза лидерът на БСП Корнелия Нинова в началото на петото заседание на 49-тия конгрес на партията, предаде репортер на  Агенция „Фокус“ . \"Още не сте се произнесли, но другари се самоиздигат за председатели вече. Други вече без да са издигнати се считат за такива и раздават кабинета на \"Позитано\"\", коментира Нинова. \"Трети ме пратиха в миналото и даже приживе ми отредиха място в историята\", посочи Корнелия Нинова. \"Другари, които тези дни се събирате по ресторанти, кабинети, бизнес офиси и се сговаряхте, карахте как да разделите наследството след Корнелия Нинова да ви кажа: още не съм умряла и освен наследството не е открито. Чакайте, не бързайте, ще имате възможност, но не сега, не веднага и не тук на този конгрес\", подчерта Нинова.  \r\nТя пое цялата отговорност за вота и подаде оставка на Пленум на партията на 28 май 2019 г. \r\nДеница КИТАНОВА", "date": "2019.06.16", "title": "Корнелия Нинова няма да внесе оставката си пред 49-тия конгрес"}
{"url": "http://www.focus-news.net/news/2019/06/16/2670459/sport-arzhentina-zagubi-ot-kolumbiya-s-02.html", "text": "Националният отбор на Аржентина започна по най-лоши възможен начин участието си на Копа Америка. Възпитаниците на Лионел Скалони допуснаха загуба с 0:2 от Колумбия в първия си мач от група “В”.  \r\nГаучосите не се възползваха от своите възможности в срещата и бяха наказани. Роджър Мартинес откри резултата с красив гол в 71-ата минута, а Дуван Сапата довърши съперника в 86-ата минута и донесе първи три точки на своя тим в турнира. Това е първа победа на Колумбия над Аржентина от 2007 година насам. \r\nВенцислав ДРАГОМАНОВ", "date": "2019.06.16", "title": "Спорт: Аржентина загуби от Колумбия с 0:2"}
{"url": "http://www.focus-news.net/news/2019/06/16/2670457/siyka-mileva-spetsializirana-prokuratura-s-3-mln-leva-e-oshteten-darzhavniyat-byudzhet-ot-prestapnata-grupa-za-nezakonno-proizvodstvo-i-razprostranenie-na-tyutyun.html", "text": "Прокуратурата счита, че с дейността на организираната престъпна група държавният бюджет е ощетен с 3 млн. лева. Това каза на брифинг говорителят на Специализираната прокуратура прокурор Сийка Милева за разбитата организирана престъпна група за незаконно производство и разпространение на тютюневи изделия, предаде репортер на  Агенция „Фокус“ . „Установено е, че за периоди има печалба за групата от над 100 хил. лева месечно. Печалбата се е разпределяла между членовете на групата съобразно ролята и функциите им“, обясни тя и съобщи, че групата е действала от началото на 2017 година на територията на цялата страна. „В състава на групата влизат лица, живущи в различни населени места на страната. Между тях е изградена строга организация и разпределение на функциите и ролите им в организираната престъпна група“, коментира Сийка Милева. Тя припомни, че на 12 юни беше проведена мащабна специализирана полицейска операция под надзора на Специализираната прокуратура в областите Русе, Велико Търново, Смолян и Благоевград, където беше неутрализирана престъпната група. „Ръководителят на групата беше създал строга организация по закупуването на голямо количество тютюн на листа. След което този тютюн се омекотявал, ароматизирал и нарязвал от резачи. Транспортирането се е осъществявало от други лица в групата, които са изпълнявали куриерски функции“, обясни прокурорът. „Тютюнът се е продавал в разфасовка от 1 кг на цена 45 лева“, поясни Милева и допълни, че по закон акцизната ставка за кг тютюн е 152 лева. „Парите се изплащали към ръководителя на групата лично, в по-редки случаи по банков път или чрез системите за бързо разплащане. Установена е книжарница в Гоце Делчев, където се поръчвали етикети с надписи на известни марки тютюнопроизводители“, каза още говорителят на Специализираната прокуратура.  „Фокус“ припомня:  На 14 юни Специализираната прокуратура привлече към наказателна отговорност 10 лица за участие в организирана престъпна група за държане, разпространение и производство на акцизни стоки без бандерол – тютюневи изделия. Участниците са се занимавали с нелегално производство на тютюн за пушене и разпространението му на крайни клиенти в цялата страна. За целта са организирали три нелегални цеха с машини и съоръжения за обработка - омекотяване и ароматизиране на тютюна, както и за нарязването и опаковането му. Там е бил произвеждан средно по 1 тон тютюн за пушене седмично. \r\nЧаст от обвинените са задържани в момент на производство на нелегалната стока. Готовата продукция е била разпространявана в разфасовки по 1 кг – в пластмасови прозрачни кофички с надписи „Давидоф“, „Карелия“, Марлборо“ и „Кемъл“. По време на операцията по неутрализиране на групата са претърсени десетки адреси и автомобили. Иззети са над 360 кг готов тютюн за пушене, както и неголямо количество наркотични вещества.", "date": "2019.06.16", "title": "Сийка Милева, Специализирана прокуратура: С 3 млн. лева е ощетен държавният бюджет от престъпната група за незаконно производство и разпространение на тютюн"}
{"url": "http://www.focus-news.net/news/2019/06/16/2670462/varna-125-sluchaya-na-uhapani-ot-karlezhi-sa-registrirani-v-rzi-za-edna-sedmitsa.html", "text": "125 случая на ухапани от кърлежи са регистрирани в Регионалната здравна инспекция (РЗИ) във Варна през последната седмица. Броят на случаите от началото на месеца в областта достига 251 души. Това съобщиха за  Радио „Фокус“ – Варна  от РЗИ. За сравнение, през първите две седмици на юни миналата година са били отчетени 182 случая. През последната седмица във Варна, 144 души, ухапани от кърлежи са потърсили медицинска помощ в града, а едва 11 пациенти са отишли на лекар в общините в областта. В периода от 7 до 13 юни от здравната инспекция отчитат и четири нови случая на заболели от Лаймска борелиоза. Трима от засегнатите от инфекцията са от Варна, а един е от областта. \r\nДиана СТОЕВА", "date": "2019.06.16", "title": "Варна: 125 случая на ухапани от кърлежи са регистрирани в РЗИ за една седмица"}
{"url": "http://www.focus-news.net/news/2019/06/16/2670460/zdravka-chimeva-turoperator-ednodnevnite-poseshteniya-na-plazhove-v-gartsiya-sa-osobeno-populyaren-vid-turizam-za-oblast-blagoevgrad.html", "text": "Еднодневните посещения на плажове в Гърция са особено популярен вид туризъм за област Благоевград. Това каза за  Радио „Фокус“ – Пирин  Здравка Чимева, туроператор от Благоевград. По думите ѝ времето вече е подходящо за този вид екскурзии, тъй като е слънчево и добро за плажуване. „Ние всъщност вече направихме откриване на Лято '2019 г. На 8 юни ходихме организирано на еднодневен плаж в Гърция. Групата беше от около 60 души. През последните години за този вид екскурзии избираме плажовете на Офринио или Тузла. Причината е, че това е най-близкото място до нас. Там също се намира най-голямата плажни ивица, където може да се полазват чадъри и шезлонги или пък диви плажове с камъни и без камъни.  Говорим за 17 км плажна ивица с големи възможности за избор“, посочи Чимева. Тя добави, че по протежението ѝ има също много заведения за хранене, търговски обекти и др.  \r\n„Организирането на подобен вид екскурзии наистина се превърна в традиция и предпочитан вариант за почивка за много хора от Благоевград и региона. Все пак нека не забравяме, че областния център е на около 90 км от ГКПП „Кулата – Промахон“, след което се изминават още около 100 км до плажовете. За по-близките общини като Гоце Делчев, Петрич и Сандански разстоянията са още по-малки така, че съвсем нормално е жителите им да ходят на плаж на Бяло море“, коментира Чимева. \r\nЛивия НИНОВА", "date": "2019.06.16", "title": "Здравка Чимева, туроператор: Еднодневните посещения на плажове в Гърция са особено популярен вид туризъм за област Благоевград"}
{"url": "http://www.focus-news.net/news/2019/06/16/2670464/gd-granichna-politsiya-trafikat-na-gkpp-kulata-gkpp-makaza-i-gkpp-dunav-most-ruse-e-intenziven-na-izhod-za-leki-a-na-gkpp-dunav-most-vidin-na-izhod-za-tovarni-avtomobili.html", "text": "Трафикът на ГКПП \"Кулата\" и ГКПП \"Маказа\" на българо-гръцката граница и ГКПП \"Дунав мост - Русе\" на българо-румънската е интензивен на изход за леки, а на ГКПП \"Дунав мост - Видин\" - на изход за товарни автомобили, по данни към 12.00 часа. Това съобщиха от  ГД „Гранична полиция“ . Препоръчва се пътуващите за Гърция да ползват алтернативни маршрути през ГКПП \"Златоград\", ГКПП \"Ивайловград\" и ГКПП \"Илинден\", тъй като през деня движението на ГКПП \"Маказа\" е силно натоварено \r\nНа българо-турската, българо-сръбската и българо-македонската граница трафикът е нормален на всички контролно-пропускателни пунктове.", "date": "2019.06.16", "title": "ГД „Гранична полиция“: Трафикът на ГКПП \"Кулата\", ГКПП \"Маказа\" и ГКПП \"Дунав мост - Русе\" е интензивен на изход за леки, а на ГКПП \"Дунав мост - Видин\" - на изход за товарни автомобили"}
{"url": "http://www.focus-news.net/news/2019/06/16/2670451/korneliya-ninova-bsp-pred-izbora-mi-beshe-egoto-i-badeshteto-na-stotitsi-hilyadi-hora-na-bsp-i-na-darzhavata-izbrah-vtoroto.html", "text": "Пред избора ми беше егото и бъдещето на стотици хиляди хора, на БСП и на държавата – избрах второто. Това каза лидерът на БСП Корнелия Нинова по време на заседанието на 49-тия конгрес на БСП и във връзка решението й да не си внесе оставката, предаде репортер на  Агенция „Фокус“ . „Мнозина ми градиха в годините фалшив образ на човек, обладан от егото си, който се стреми само към постове. Ако това беше вярно, сега пред вас щеше да стои председател на Народното събрание. Ако това беше вярно и мислех само за собственото си благоденствие и оцеляване, нямаше да правя никакви промени в БСП. Щях да се договоря с всички. Нямаше да има вътрешна опозиция. Ако това беше вярно, щях да се сговоря с едрия бизнес и някои от тях те си знаят кои, нямаше днес в този ден и предишните няколко да наддават за главата ми. Не поставям поста на първо място, но не мога да гледам безучастно как вярата, усилията на стотици хиляди хора изтичат в канала“, подчерта Корнелия Нинова.  \r\nДеница КИТАНОВА", "date": "2019.06.16", "title": "Корнелия Нинова, БСП: Пред избора ми беше егото и бъдещето на стотици хиляди хора, на БСП и на държавата – избрах второто"}
{"url": "http://www.focus-news.net/news/2019/06/16/2670448/kathimerini-zapovedite-za-arest-na-svarzanite-s-deynostta-na-fatih-davat-rezultati-tvardyat-iztochnitsi-ot-nikoziya.html", "text": "Решението на Никозия от миналия месец за издаване на заповеди за арест в отговор на незаконното присъствие на турския сондажен кораб \"Фатих\" в Изключителната икономическа зона на (ИИЗ) на Кипър дават резултати. Това твърдят източници от острова, съобщава електронното издание на атинския ежедневник  Kathimerini . \r\nЗаповедите са издадени срещу компании, ръководители на фирми и екипажи, които участват в операциите на \"Фатих\" ИИЗ на острова, без изричното или косвено съгласие на правителството на Република Кипър.  \r\nВъпреки че турският външен министър Мевлут Чавушоглу отново омаловажи заповедите за арест, източниците твърдят, че те създават проблеми за чуждестранния персонал и компаниите, които работят по свръзката. В тази връзка се подчертава, че персоналът от Норвегия е преустановил дейност.  \r\nСпоред кипърския закон прякото или непрякото участие на която и да е компания в дейностите на ИИЗ на Кипър без изричното съгласие на Никозия представлява тежко престъпление с наказания от над 1 милион евро и / или пет години затвор.  \r\nВъпреки това, Чавушоглу вдигна летвата петък, като настоя, че всяка енергийна сделка, сключена от Кипър без съгласието на Анкара е \"нищожна\". \r\n\"Ние няма да отстъпим и ще предприемем всички необходими стъпки... гръцките киприоти трябва да знаят докъде може да стигнат\", припомня изданието думите на първия дипломат на Анкара. \r\nВ същото време остава неясно дали \"Фатих\", който се намира на 36,6 морски мили от полуостров Акамас в Западен Кипър, е започнал дейности по сондиране. \r\nТурция, която планира да изпрати още един сондажен кораб в района, игнорира критиката, изразена от международната общност, особено от Вашингтон и Европейския съюз. \r\nАнкара настоява, че част от ИИЗ на Кипър принадлежи към континенталния шелф на Турция и обвини Никозия в експлоатацията на природните резерви на острова, без да се консултира с турските киприоти. Тереза Герова", "date": "2019.06.16", "title": "Kathimerini: Заповедите за арест на свързаните с дейността на \"Фатих\" дават резултати, твърдят източници от Никозия"}
{"url": "http://www.focus-news.net/news/2019/06/16/2670458/veliko-tarnovo-yazovir-cheshme-dere-v-rayona-na-selo-kamen-e-prelyal-prez-prelivnika.html", "text": "Язовир „Чешме дере“ в района на село Камен е прелял през преливника тази нощ. Това съобщи за  Радио „Фокус“ – Велико Търново  кметът на селото Димчо Димов. Той подчерта, че този път водата не е прехвърлила язовирната стена, каквато бе ситуацията на 11 юни. Няма наводнени къщи и ниви. Било е наводнено единствено мазето на училището в селото, заради подпочвени води. През цялата нощ нивата на язовира са били под наблюдение. Падналото количество дъжд в село Камен през изминалото денонощие е 50 л/кв. м. Канализацията е успяла да поеме водата. \r\nДимчо Димов съобщи, че вече е приключил огледът на щетите, причинени в следствие на проливните дъждове и преливането на язовир „Чешме дере“. Комисията, назначена от кмета на Община Стражица, и застрахователите са направили оглед на имуществото на пострадалите жители на селото. Предстои да се извърши оценка. \r\nНадежда КРЪСТЕВА", "date": "2019.06.16", "title": "Велико Търново: Язовир „Чешме дере“ в района на село Камен е прелял през преливника"}
{"url": "http://www.focus-news.net/news/2019/06/16/2670467/varna-prodalzhava-da-raste-broyat-na-bolnite-ot-varitsela-v-oblastta.html", "text": "Повишена заболеваемост от варицела отчитат за поредна седмица от Регионалната здравна инспекция (РЗИ) във Варна. В периода от 7 до 13 юни в града и областта са регистрирани нови 126 случая, при 119 от предходната седмица. Това съобщиха за  Радио „Фокус“ – Варна  от РЗИ. От началото на месеца броят на болните във Варна достига 206 души. За сравнение, от здравната инспекция посочват, че през същия период на 2018-та година случаите са били едва 31. През тази седмица повечето от заболелите от варицела – 118 пациенти, са от Варна и едва осем са от други общини в областта.  \r\nПрез периода въздушно – капковите инфекции са представени и от 8 случая на скарлатина. Регистрирани са и 35 нови случая на чревни инфекции срещу 31 от предходната седмица. От тях болните с ентероколити са 30, отчетени са по един случай на колиентерит, салмонелоза и ротавирусен ентерит, както и двама новооткрити болни с вирусен хепатит. През последната седмица е нараснал и броят на засегнатите от остри респираторни заболявания. Отчетените случаи са 38, като броят им е нараснал с 16 в сравнение с предходния период. Регистрирани са и седем болни с бронхити, както и 15 – с пневмонии. От всички, най-много са пациентите с остри респираторни заболявания във възрастовата група от 0 до 14 години, сочат данните на РЗИ. \r\nДиана СТОЕВА", "date": "2019.06.16", "title": "Варна: Продължава да расте броят на болните от варицела в областта"}
{"url": "http://www.focus-news.net/news/2019/06/16/2670453/korneliya-ninova-bsp-tri-godini-sotsialistite-raboteha-za-nas-vreme-e-nie-da-porabotim-za-tyah-ne-za-postove-a-za-lostove-s-koito-zaedno-da-promenim-balgariya.html", "text": "Три години социалистите работеха за нас, време е ние да поработим за тях– не за постове, а за лостове, с които заедно да променим България. Това каза лидерът на БСП Корнелия Нинова по време на заседанието на 49-тия конгрес на БСП и във връзка решението й да не си внесе оставката, предаде репортер на  Агенция „Фокус“ . „Предлагам точка 2 констатиране на оставката да отпадне поради липса на такава. Обръщам се към вас, делегатите на конгреса - не приемайте точка промяна в Устава, не правете моята грешка – не отваряйте кутията на Пандора преди местните избори“, посочи Нинова. Тя призова да си остане текстът в Устава, който гласи, че председателят се избира пряко от цялата партия. „Нека бъдем модерна европейска партия. Моля ви, приемете точка три да стартира процедура на пряк избор за председател не сега, аз съм тук, върнах се и не за предстоящите местни избори, а след тях и по време на пълния цикъл отчети и избори в партията. Скъпи социалисти, отърсете се от стреса, стягайте редиците за местните избори. Три години вие работихте за нас, да бъдем депутати, евродепутати, време е ние да поработим за вас – вие да бъдете кметове и общински съветници и не просто, за да имаме постове, а за да имаме лостове, заедно да променим България“, заяви Корнелия Нинова.  \r\nДеница КИТАНОВА", "date": "2019.06.16", "title": "Корнелия Нинова, БСП: Три години социалистите работеха за нас, време е ние да поработим за тях– не за постове, а за лостове, с които заедно да променим България"}
{"url": "http://www.focus-news.net/news/2019/06/16/2670468/aktsenti-v-predavaneto-chudesata-na-severozapada.html", "text": "В предаването  „Чудесата на Северозапада“  на  Радио „Фокус“  всяка седмица ви представяме личности, борили се за освобождението, културното и духовното въздигане на този край. Днес ще ви разкажем за видинчанина Илия Цанов, първият служебен защитник, спасил от смърт чрез обесване оцелели ботеви четници.   \r\nВсяка седмица в „Чудесата на Северозапада“ ви разказваме за Северозападния регион, за хората, свързали живота си с този край и допринасящи  с делата си за неговия просперитет и развитието му. На 15 юни се навършиха 6 години от пускането в експлоатация на Дунав мост 2. С народния представител от ГЕРБ Владимир Тошев ще разговаряме за моста и неговото влияние върху региона.  Предаването „Чудесата на Северозапада“ се излъчва от 13.00 до 14.00 часа всяка неделя. Водещ е Анна Лозанова.", "date": "2019.06.16", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/06/16/2670463/49-yat-kongres-na-bsp-othvarli-predlozhenieto-za-tochka-za-promeni-v-ustava-delegatite-shte-diskutirat-protsedura-za-pryak-izbor-na-lider-sled-iztichane-mandata-na-korneliya-ninova.html", "text": "49-ят конгрес утвърди дневния ред на петото си заседание, предаде репортер на  Агенция „Фокус“ . Делегатите ще обсъдят стартиране на процедурата за вътрешнопартиен избор на председател след изтичане на мандата на Корнелия Нинова. Остава точката за политическия доклад за резултатите от евровота и подготовката на партията за местния вот. Отпадна точката за констатиране на оставката на Корнелия Нинова, тъй като тя заяви пред конгреса, че няма да я внесе. Не бе прието и предложението за включване на точка в дневния ред за промени в Устава и връщане на старите правила за избор на председател, т.е. председателят да не се избира пряко от цялата партия, а от конгреса, както беше преди направените от Корнелия Нинова промени в основния партиен документ. „За“ включване на подобна точка в дневния ред гласуваха 186 делегати, „против“ бяха 461, а 14 се въздържаха. \r\nДеница КИТАНОВА", "date": "2019.06.16", "title": "49-ят конгрес на БСП отхвърли предложението за точка за промени в Устава, делегатите ще дискутират процедура за пряк избор на лидер след изтичане мандата на Корнелия Нинова"}
{"url": "http://www.focus-news.net/news/2019/06/16/2670469/premierat-boyko-borisov-shte-razgovarya-s-evrokomisarya-mariya-gabriel-za-izgrazhdaneto-na-superkompyutar-v-balgariya-na-17-yuni.html", "text": "Премиерът Бойко Борисов ще се срещне с европейския комисар по цифровата икономика и цифрово общество Мария Габриел и с ръководителя на Генерална дирекция „Свързаност“ към Европейската комисия (ЕК) Роберто Виола на 17 юни. Това съобщиха от  правителствената информационна служба . Основна тема на предстоящия им разговор в Министерския съвет ще бъде инициативата на Европейската комисия за изграждане на центрове за свръхбързи изчисления в Европейския съюз (ЕС). България ще бъде една от осемте държави, в които ще заработи европейски суперкомпютър на световно равнище.  \r\nПремиерът Борисов даде категоричната си подкрепа за този процес още в началната му фаза, когато в рамките на българското председателство на Съвета на ЕС беше организирана международна конференция за дигиталното бъдеще на Европа през април миналата година. Министър-председателят приветства решението на ЕК да вложи 840 млн. евро в развитието на тази важна сфера и е категоричен, че България има сериозен потенциал да бъде регионален лидер в областта на суперкомпютрите.  \r\nОсвен в България, центровете за европейски суперкомпютри, ще бъдат разположени в Чехия, Финландия, Италия, Люксембург, Португалия, Словения и Испания. Инициативата е давана като добър пример за сътрудничество между страните в ЕС, който стимулира иновациите и засилва конкурентоспособността. Осемте центъра ще работят в подкрепа на европейските научни работници, промишлеността и бизнеса и ще разработват нови приложения в редица области - от създаването на лекарства и нови материали до борбата с изменението на околната среда.", "date": "2019.06.16", "title": "Премиерът Бойко Борисов ще разговаря с еврокомисаря Мария Габриел за изграждането на суперкомпютър в България на 17 юни"}
{"url": "http://www.focus-news.net/news/2019/06/16/2670470/sport-tomova-na-pobeda-ot-osnovnata-shema-v-birmingam.html", "text": "Виктория Томова започна с победа квалификациите на турнира по тенис на трева в английския град Бирмингам с награден фонд 1,006,263 долара. Първата ракета на България победи със 7:5, 2:6, 6:3 японката Мисаки Дой за точно два часа игра, съобщи сайтът на БФТ. \r\nТомова успя да навакса пасив от 0:3 в първата част, и постигна решителен пробив в гейм номер 11 за да поведе с 6:5. На собствен сервис Вики затвори първия сет със 7:5. Във втория сет Томова поведе с 2:0, но загуби следващите шест гейма за 2:6. В третата решителна част Вики успя да постигне три пробива и да спечели с 6:3. \r\nЗа влизане в основната схема Томова ще играе срещу Кейти Макнали от САЩ, която е номер 170 в световната ранглиста.", "date": "2019.06.16", "title": "Спорт: Томова на победа от основната схема в Бирмингам"}
{"url": "http://www.focus-news.net/news/2019/06/16/2670473/blagoevgrad-7-naseleni-mesta-v-obshtina-simitli-shte-otbelezhat-praznika-sv-duh-s-liturgii-i-kurbani-za-zdrave.html", "text": "7 населени места в община Симитли ще отбележат празника Св. Дух с литургии и курбани за здраве. Това съобщиха за  Радио „Фокус“ – Пирин  от Общината. Честванията започват от днес в махала „Везенкова“ в село Сенокос, където има параклис с името „Св. Троица“, с освещаване и раздаване на курбан. В понеделник, точно на деня на Свети Дух по църковния календар, празникът ще бъде почетен с литургия и освещаване на храна в църквата „Света Троица“ в село Сушица и в църквата „Света Троица“ в село Железница, а курбан ще има по обяд в църквата „Св. Георги“ в село Черниче. Там денят е голям празник и за самото село, като по този повод бе извършено освежаване на сградата на кметството. Курбани за празника ще съберат миряни и край параклисите в село Полето, край Курпник и в кв. Ораново в „Симитли“. \r\nЛивия НИНОВА", "date": "2019.06.16", "title": "Благоевград: 7 населени места в община Симитли ще отбележат празника Св. Дух с литургии и курбани за здраве"}
{"url": "http://www.focus-news.net/news/2019/06/16/2670461/korneliya-ninova-bsp-imam-mnogo-treski-za-dyalane-stilat-mi-e-silov-i-ne-poznavam-zadna-skorost-kato-kazha-neshto-go-pravya-dokray.html", "text": "Имам много трески за дялане, стилът ми е силов и не познавам задна скорост – като кажа нещо, го правя докрай. Това каза лидерът на БСП Корнелия Нинова по време на заседанието на 49-тия конгрес на БСП във връзка решението й да не си внесе оставката, предаде репортер на  Агенция „Фокус“ . Лидерът на БСП посочи, че й липсва гъвкавост и изглежда това не е добро качество за политик. Нинова разкритикува и така наречената вътрешнопартийна опозиция: „Те твърдят, че се превръщаме в лидерска и авторитарна партия, и подменяме колективното начало и идеологическата си идентичност. Това са сериозните въпроси, които няма как да подмина. Внушението за еднолична власт не почива на никакви факти. Слава Богу нашият устав е направен така, че председателят, който и да е той, има само едно единствено право в партията – да предложи Изпълнително бюро. Всичко друго се взима като решение в колективните й органи\", заяви Нинова. \"Такова беше например решението за напускане на парламентарната група, за което много ни обвиняват. То е взето от Националния съвет. Или, че чрез европейските избори ще искаме предсрочни парламентарни. То е прието от този конгрес. Никой не е заобикалял решението на органите. Веднъж на Националния съвет попитах: „Като ме обвинявате, че взимам еднолични решения, дайте ми поне един пример“. Мислиха, мислиха другарите и ми казаха следното: „Ти подкрепи този Кьовеши без разрешение от Националния съвет“. Тук мога само да кажа, че този Кьовеши е жена и да замълча, но и мълчаливо да се попитам защо другарите са против г-жа Кьовеши да бъде европейски главен прокурор“, коментира тя. „Другото внушение, че сменяме идеологията. То толкова често започна да се повтаря, че вече ще се приеме за даденост. Веднъж попитах откъде идва това обвинение“, допълни Нинова и посочи, че са й отговорили, че то идва от отхвърлянето на Истанбулската конвенция. Лидерът на БСП обясни, че вътрешната й опозиция е изтъкнала, че това е отклоняване от левите ценности. „Когато чух това в съзнанието ми изплува една среща. Имахме изпратена мисия от ПЕС дали БСП можем да отстъпим и да признаем Истанбулската конвенция. Един член на тази делегация ми каза следното: „Ние сме прогресивни партии. Ние не можем да вървим след мнението на хората. Това е популизъм. Членовете на БСП и българите явно не разбирате прогресивните тенденции, не сте ограмотени. Нашата роля е да им обясняваме на хората, не да ги следваме\". Пред 25 души свидетели, част от които сме тук в залата заявих следното: „Уважаема г-жо Вие сте дошли в моята Родина, седите в моя кабинет и ми обяснявате, че моята партия и моят народ е неграмотен, защото не разбира джендър идеологията. Или си оттеглете думите веднага или срещата ни току-що приключи“, подчерта Корнелия Нинова. \r\n„Преди три години ме избрахте за председател с програма. „Променям БСП, за да променим България“, се казваше тя. В нея има много ясно разписани ангажименти, които бих обобщила в пет точки. „Три за БСП и две за България. За партията: предложих преместване тежестта на партията от върха към общинските партийни организации, които нарекох кръвоносната система на БСП. Поех ангажимент това да стане чрез въвеждане на вътрешнопартийни допитвания за всеки член по важни въпроси за партията; намаляване финансирането в центъра и увеличаване на субсидията на структурите, решаване на въпросите с диалог, а не с натиск от центъра или ръководството. Изпълних го. Проведохме вътрешнопартийно допитване за коалиционна политика. Променихме Устава така, че всеки член да може да избира председателя. Увеличихме финансирането на структурите два пъти и половина. От 1,2 млн. на 2,9 млн. Въведохме режим на равнопоставен диалог, като отменихме така наречените организационни съвети, които обикаляха страната, сменяха ви ръководствата насила и налагаха решения от центъра. Второ, за партията ви обещах да я отворим за младо попълнение от професионално и политически подготвени хора, които да бъдат мост между БСП и младите хора на България. Изпълних го“, каза тя и уточни, че над 30% от общинските председатели в партията са до 30 години, а 13 депутати са до 40 години. „46 от депутатите ни за пръв път са такива. Разбира се, има още много да се работи с младите кадри на БСП, докато стигнат върха в тяхната реализация. Дадохме им възможност да се развиват и всеки да докаже себе си“, допълни още Нинова. Тя посочи, че е поела ангажимент вестник „Дума“, социалните мрежи и собствена телевизия да станат комуникационни канали с хората. „Изпълних го“, подчерта лидерът на БСП. Тя посочи, че е спасила вестника от спиране поради натрупани дългове.  \r\n„За България, уважаеми социалисти през 2016 г., когато ме избрахте съм заявила пред вас следното: „Правителството на Бойко Борисов е вредно за държавата и я води към катастрофа“. Потвърждавам го и днес. Тогава съм поела ангажимент да превърнем БСП в ударна опозиция без никакви задкулисни договорки и последващи отстъпления. Изпълних го. БСП се превърна в единствена опозиция и отказахме договорки за власт и пари. Ангажирала съм се пред вас да изготвим план за извеждане на България към нов път за развитие, но не в кабинетите на „Позитано“, а заедно. Изпълних го с изготвянето на „Визия за България“, допълни Корнелия Нинова. „Който и да е лидер, Господ да е, без вас е нищо“, каза тя на Националния съвет, парламентарната група и социалистите. Тя отчете, че предизвикателство пред БСП е местният вот. „Не само, защото е фундамент на централната. С криза на върха в партията успехът ни по места е под въпрос и вие го знаете. Можем да влезем в юридически блокаж и спор кой е председател, кой е временно изпълняващ, по кой устав и по коя процедура. Рискуваме да блокираме цялата партия, което да доведе до политическа слабост“, каза още Корнелия Нинова.  \r\nДеница КИТАНОВА", "date": "2019.06.16", "title": "Корнелия Нинова, БСП: Имам много трески за дялане, стилът ми е силов и не познавам задна скорост – като кажа нещо, го правя докрай"}
{"url": "http://www.focus-news.net/news/2019/06/16/2670471/burgas-20-klasni-avtomobila-byaha-predstaveni-po-vreme-na-festivala-anhialo-classic-cars-jazz-fest-v-pomorie.html", "text": "От 14 до 16 юни в Поморие се проведе Анхиало Classic cars & Jazz fest, организиран от Народно читалище „Просвета 1888”, Авто мото клуб „Анхиало” и Община Поморие. Това съобщиха от пресцентъра на  Община Поморие . Макар и първо издание на фестивала, събитието бе обект на изключителен интерес, градът посрещна над 80 участници, музиканти и стотици посетители от страната и чужбина. За първи път на едно място бяха събрани 20 уникални Порше-та, много мотори, велосипеди, класически автомобили и возила с историческа стойност. Главната пешеходна улица украсиха: най-старият модел Порше 356С от 1964 година; най-скъпият модел на елитната марка, струващ близо 300 000 лв.; най-старият модел на „Форд Т“ от 1910 година; VIP модели на Мерцедес от 1976 до 1990 г.; истинска Формула 1 на заслужилия майстор на спорта Стоян Апостолов; БМВ; трабанти и много други класни и атрактивни превозни средства. Изложението беше съпътствано от концертите на „Blues traffic” и Теодосий Спасов – джаз бенд. В края на фестивала се проведе церемония по награждаване на най-изявените в ретро ревюто. Бяха връчени: награда от кмета, награда от публиката, както и призове за най-старо Порше, за емблематична личност на фестивала и за исторически спортен автомобил. Организаторите бяха предвидили и много специални награди. Кметът Иван Алексиев беше изпратил поздравителен адрес, приветствайки всички участници, в който се казва: „Мелодичните изпълнения и хубавите автомобили винаги са имали нещо общо – и двете дават увереност и усещане за свобода. Благодаря на брилянтните музиканти, че избраха Поморие за своя сцена. Благодаря и на хората, които се постараха да съберат толкова много уникални автомобили на едно място. Убеден съм, че събитието ще има успех и ще се превърне в традиция, която заедно ще надграждаме”. \r\n„Надяваме се Анхиало Classic cars & Jazz fest да се запази и да се развива през годините. Амбицията ни е да го превърнем в едноседмичен летен фестивал, представящ ценни возила и стойностна музика, но и танцово изкуство, черноморска кухня, продукцията на местните изби и други”, коментира един от организаторите Георги Тръпков от Авто Мото Клуб “Анхиало”.", "date": "2019.06.16", "title": "Бургас: 20 класни автомобила бяха представени по време на фестивала „Анхиало Classic cars & Jazz fest“ в Поморие"}
{"url": "http://www.focus-news.net/news/2019/06/16/2670475/prestapna-grupa-za-razprostranenie-na-tyutyun-e-oshtetila-byudzheta-s-3-mln-leva-nevnesen-aktsiz-uchastval-e-i-zhandarmerist-obzor.html", "text": "При мащабна операция на ГДБОП и Специализираната прокуратура на 12 юни в областите Русе, Велико Търново, Смолян и Благоевград беше неутрализирана  група за незаконно производство и разпространение на тютюневи изделия. На 15 юни като участник в групата е задържан и служител на МВР, в Дирекция „Жандармерия“ към ГД „Национална полиция“. Задържането му е било в момент на транспортиране с личния му автомобил на 30 чувала тютюн за пушене. Установено е, че в повечето случаи полицаят е транспортирал тютюна с униформа, за да не бъде забелязан и спиран от колегите си. Той дори е паркирал автомобила с тютюна на паркинга на жандармерията, докато е бил на работа.  \r\n11 са привлечените към наказателна отговорност, сред тях е и полицаят. Говорителят на Специализираната прокуратура прокурор Сийка Милева заяви, че групата е ощетила държавния бюджет с 3 млн. лева невнесен акциз. Има периоди, в които групата, е имала печалба от над 100 хил. лева. Действала е от началото на 2017 година на територията на цялата страна. Организирани са били три нелегални цеха с машини и съоръжения за омекотяване и ароматизиране на тютюна, както и за нарязването и опаковането му. Там е бил произвеждан средно по 1 тон тютюн за пушене седмично. Готовата продукция е била разпространявана в разфасовки по 1 кг – в пластмасови прозрачни кофички с надписи „Давидоф“, „Карелия“, Марлборо“ и „Кемъл“. По време на операцията по неутрализиране на групата са претърсени десетки адреси и автомобили. Иззети са над 360 кг готов тютюн за пушене, както и неголямо количество наркотични вещества. Тютюнът се е продавал за 45 лева на кг, при 152 лева акцизна ставка за кг по закон. Парите се изплащали към ръководителя на групата лично, в по-редки случаи по банков път или чрез системите за бързо разплащане. Установена е книжарница в Гоце Делчев, където се поръчвали етикети с надписи на известни марки тютюнопроизводители. \r\nПрокурор Сийка Милева посочи, че по отношение на петима от лицата е поставена мярка „задържане под стража“, за двама мярката е „домашен арест“. По преценка на наблюдаващите прокурори по отношение на трима от членовете на групата е взета мярка за неотклонение „парична гаранция“. Днес ще бъде внесено искане до Специализирания наказателен съд за искането за задържане под стража и на служителя от МВР.", "date": "2019.06.16", "title": "Престъпна група за разпространение на тютюн е ощетила бюджета с 3 млн. лева невнесен акциз, участвал е и жандармерист (ОБЗОР)"}
{"url": "http://www.focus-news.net/news/2019/06/16/2670465/siyka-mileva-spetsializirana-prokuratura-sluzhitel-na-mvr-e-sred-privlechenite-kam-nakazatelna-otgovornost-za-uchastie-v-grupata-za-proizvodstvo-i-razprostranenie-na-tyutyun.html", "text": "Към наказателна отговорност бяха привлечени 11 лица за участие в организирана престъпна група с цел, производство, държане и разпространение на акцизни стоки без бандерол. Едно от лицата е служител на МВР, от Дирекция „Жандармерия“ към ГД „Национална полиция“. Това каза на брифинг говорителят на Специализираната прокуратура прокурор Сийка Милева за разбитата организирана престъпна група за незаконно производство и разпространение на тютюневи изделия, предаде репортер на  Агенция „Фокус“ . „По отношение на петима от лицата беше поставена мярка „задържане под стража“, за двама мярката е „домашен арест“. По преценка на наблюдаващите прокурори по отношение на трима от членовете на групата беше взета мярка за неотклонение „парична гаранция““, обясни тя. „Днес ще бъде внесено искане до Специализирания наказателен съд за искането за задържане под стража и на служителят от МВР“, заяви прокурор Милева. „Служителят на МВР беше задържан вчера при транспортирането с личния си автомобил на 30 чувала тютюн за пушене, което е над половин тон. Същият е транспортирал нарязаният тютюн за пушене в повечето случаи с униформата си, за да не бъде забелязан и спиран от колегите си“, посочи говорителят на Специализираната прокуратура. „Установени са случаи, в които той е паркирал автомобил, в който е съхранявал нарязан тютюн за пушене на паркинга на жандармерията, докато е изпълнявал служебните си задължения в качеството си на полицаи“, каза още тя.", "date": "2019.06.16", "title": "Сийка Милева, Специализирана прокуратура: Служител на МВР е сред привлечените към наказателна отговорност за участие в групата за производство и разпространение на тютюн"}
{"url": "http://www.focus-news.net/news/2019/06/16/2670477/mvr-sedem-dushi-sa-zaginali-a-44-sa-raneni-pri-katastrofi-v-stranata-prez-izminaloto-denonoshtie.html", "text": "Седем души са загинали, а 44 са ранени при катастрофи в страната през изминалото денонощие. Това съобщиха от пресцентъра на  МВР . В София са станали 21 леки и 2 тежки пътни произшествия, загиналите са двама. От началото на месеца жертвите на пътя са 30, а от началото на годината- 212. В сравнение със същия период на миналата година се отчитат 9 загинали по-малко.", "date": "2019.06.16", "title": "МВР: Седем души са загинали, а 44 са ранени при катастрофи в страната през изминалото денонощие"}
{"url": "http://www.focus-news.net/news/2019/06/16/2670476/pregled-na-mezhdunarodnite-novini-do-13-chasa-agentsiya-fokus.html", "text": "Редица страни от Европейския съюз разглеждат възможността за въвеждане на санкции по отношение на президента на Венецуела Николас Мадуро, съобщи агенция AP, предава  ТАСС . \r\nПо думите на дипломатически източници, сред държавите, които особено активно обсъждат налагането на рестрикции, влизат Великобритания, Франция, Германия, Испания и Нидерландия. \r\nСтава въпрос за финансови санкции по отношение на определени лица, както и забрана за тяхното влизане в ЕС. Като основание за санкциите се посочва лишаването на редица депутати от депутатски имунитет  от властите на Венецуела. \r\n***  Влиятелният консервативен депутат Естар Маквей заяви, че ще подкрепи Борис Джонсън за премиер, съобщава Telegraph, предава  Reuters . \r\n„Борис Джонсън подкрепя моите идеи – ето защо го подкрепям и аз“, написа тя във вестника, като добави, че очаква с нетърпение да работи с Джонсън и да постигне резултати за „работниците консерватори“ в цялата страна. \r\n***  Няколко демонстранти са блокирали входа на сградата на дипломатическата мисия на Иран в Лондон, съобщи посланикът на Ислямската република във Великобритания Хамид Баединежад в „Туитър“, предава  ТАСС . \r\n„Няколко демонстранти продължават да блокират днес единственият вход на посолството на Иран в Лондон и не позволяват на дипломатите да влязат в сградата“, написа посланикът. Той уточни, че „събота и неделя са работни дни в Иран. \r\nПо-рано бе съобщено, че британските власти практически не се съмняват, че Иран носи отговорност за нападенията над нефтените танкери в Оманския залив. В събота МВнР на Иран привика посланика на Обединеното кралство в Техеран заради заявленията на Лондон, че Иран носи вина за инцидента с танкерите. \r\n***  Индия ще получи около 217 милиона долара допълнителни доходи в резултат от повишаването на вносните мита върху 28 продукта от САЩ. Както съобщава телевизионният канал NDTV, таксите, влязли в сила в неделя, са отговор на увеличаването на американските мита върху вноса на индийска стомана и алуминий, предава  ТАСС . \r\nПо-рано индийските власти съобщиха, че ще увеличат рязко вносните мита върху нахута – до 60% и лещата – до 30%. Освен това се предвижда увеличаване на митата за някои видове бадеми, орехи, ябълки и круши, както и борна киселина, плосковалцувана неръждаема стомана, тръби и някои други метални изделия. \r\nИндия планира да повиши тарифите за внос на редица американски стоки още през август 2018 г., но Ню Делхи отлага това увеличение няколко пъти. Властите обясняваха това с факта, че преговорите за тарифите с Вашингтон продължават. \r\nПрез март миналата година Съединените щати наложиха мита върху вноса на стомана и алуминий - съответно 25% и 10%. Митата се прилагат за всички държави, които доставят продукти за Съединените щати. В отговор на това страните от ЕС се съгласиха да определят вносни мита от 25% за някои американски стоки за общо 2,8 млрд. евро, а в някои други страни, включително Индия, също възприеха негативно действията на Вашингтон. \r\n***  Турският президент Реджеп Тайип Ердоган заяви, че доставките на руските зенитно-ракетни системи С-400 ще започнат през първата половина на юли. Съответното той заяви пред репортери на борда на самолета му на връщане от Душанбе, където участва в срещата на върха на конференцията за взаимодействие и мерки за изграждане на доверие в Азия, предава  TACC . \r\n\"Обсъдихме темата за С-400 с Русия, това е завършен случай. Няма проблеми. Мисля, че доставките ще започнат през първата половина на юли\", предава думите му турската телевизия NTV, на която се позовава агенцията.   \r\n***  САЩ се застъпват за възможно най-близки партньорски отношения между Босна и Херцеговина и НАТО и Европейския съюз, но Русия иска да блокира евроатлантически път на балканската страна. Това заяви заместник-помощник държавният секретар на САЩ Матю Палмър, предава скопската електронна медия  A1 On . \r\nПалмър отбеляза, че САЩ и Русия имат различни цели по отношение на Западните Балкани и Босна и Херцеговина, пояснявяйки, че Вашингтон иска европейско бъдеще, мир, просперитет и стабилност за нея, както и присъединяването й към европейското семейство. \r\n\"Руснаците имат съвсем различна цел на Балканите. Те искат да видят разделен регион, в който има висока степен на напрежение. През 2016 г. те подпомогнаха опит за преврат в Черна гора. Инвестираха много и работиха за подкопаване на сключеното Преспанско споразумение. Направиха това, за да блокират европейския и евроатлантическия път. Няма причина да се смята, че Русия не иска да направи същото в Босна и Херцеговина\", подчерта американският дипломат на среща с босненски журналисти. \r\nСъгласно думите на Палмър, САЩ биха искали босненските лидери да се споразумеят за представянето на годишната национална програма на НАТО, което ще даде възможност за укрепване на връзките между страната и Алианса. \r\nПалмър прецени, че представянето на плана е процес от технически характер и не означава, че Сараево е взело решение за членство в организацията. \"Това ще позволи на НАТО да се ангажира в БиХ за укрепване на сектора на отбраната и сигурността. Това не е решение за членство в НАТО. Надявам се, че политическите лидери в Босна и Херцеговина ще постигнат споразумение, което ще позволи на страната да предаде документа\", заяви Палмър. \r\nЗаместник-помощник държавният секретар на САЩ изрази надежда, че босненските лидери ще успеят да постигнат споразумение за сформиране на ново централно правителство, за да може страната да се насочи към ЕС и  европейското си бъдеще. Лидерите на водещи политически партии все още не могат да се споразумеят за сформирането на нов Съвет на министрите на страната след изборите, проведени през октомври миналата година. \r\n***  В следобедните часове на деня в Охрид ще се проведе деветата сесия на Централния съвет на управляващия СДСМ. Партията ще обсъди фундаменталните промени в редиците си, новата система на действие и работа, завършването на вътрешнопартийните промени и избора на ново партийно ръководство, се казва в официалното съобщение, цитирано от скопското електронно издание  МКД . \r\nС оглед изявленията на министър-председателя и лидера на партията Зоран Заев, че ще върне мандата, ако Македония не получи дата за преговори с ЕС през юни, на днешното заседание на СДСМ се очаква една от основните теми да бъде тази за провеждането на предсрочни избори, но също така да бъде обявена \"метлата\" и реконструкцията на правителството. След президентските избори висши служители на СДСМ заявиха, че разбират посланието на хората и че трябва да има \"метла\". По-рано Заев обяви реконструкцията на правителството с поне шест нови министри. \r\n***  Един от наблюдателните пунктове на турската армия в сирийската провинция Идлиб е попаднала под обстрел. Това съобщават от Министерството на отбраната на Турция, предава  TACC . \r\nОт разпространеното съобщение става ясно, че при инцидента няма пострадали. \r\n„От намиращия се под контрол на сирийския режим [президент Башар ал-Асад] район Тал-Базан е извършено умишлено нападение с минохвъргачки срещу нашия наблюдателен пункт под номер девет в зоната за деескалация в Идлиб. Във връзка с тази атака са необходими съвместни действия с Русия”, се казва в комюникето. \r\nТова е вторият по рода си инцидент от последните три дни, при който в Идлиб нападат турски наблюдателен пункт. \r\n***  Тежка буря в Източна Франция и Швейцария отне живота на две жени, едната от които - гражданин на ФРГ, предава германският телевизионен канал  ZDF . \r\nЕдна от жертвите е загинала при обръщане на туристическа лодка в езеро в Източна Франция. Втората- 51-годишна жена от Германия, е загинала при падане на дърво върху караваната й, паркирана на няколко километра от Женевското езеро.  \r\nЛошото време удари региона с проливни дъждове и вятър, който на места достига до 110 км/час.", "date": "2019.06.16", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/06/16/2670482/veliko-tarnovo-uvelichavat-se-mestata-v-detskite-yasli-v-oblastta-broyat-na-detsata-e-s-87-poveche.html", "text": "Увеличават се местата в детските ясли в област Велико Търново. Това сочат данни на Териториално статистическо бюро – Север, Отдел „Статистически изследвания – Велико Търново“. От отдела уточниха за  Радио „Фокус“ – Велико Търново , че в сравнение с предходната година местата в детските ясли в областта през 2018 година се увеличават със 72, като в самостоятелните детски ясли местата са 798, а в яслените групи към детските градини – 246. Общо в област Велико Търново функционират 21 самостоятелни детски ясли и яслени групи в състава на  детски градини с общо 1 044 места в тях. Всички те се намират в градовете на областта.  \r\nОсигуреността с места в детските ясли към 31 декември 2018 година в област Велико Търново е 18.1% или с 0.8 процентни пункта по-висока от средната за страната. Спрямо предходната година осигуреността с места в областта се увеличава с 2 процентни пункта. В самостоятелни детски ясли и яслени групи в състава на детските градини  в областта са постъпили 945 деца, или с 49 деца повече в сравнение с 2017 година. В края на годината за отглеждане и възпитаване в детски ясли остават 916 деца. От тях момчета са 473, а момичета – 443. В сравнение с предходната година броят на децата в детските ясли се увеличава с 87. \r\nНадежда КРЪСТЕВА", "date": "2019.06.16", "title": "Велико Търново: Увеличават се местата в детските ясли в областта, броят на децата е с 87 повече"}
{"url": "http://www.focus-news.net/news/2019/06/16/2670481/sport-parma-pregovarya-s-baloteli.html", "text": "Парма води преговори с нападателя Марио Балотели, съобщават от Италия. 28-годишният футболист ще напусне Олимпик Марсилия в края на месеца със свободен трансфер и може да преговаря с други клубове, а за момента основен кандидат изглежда Парма. \r\nЕдинствената пречка пред трансфера на Балотели при италианците в момента е изискването за заплата, каквато ръководството на Парма не може да предложи. Двете страни обаче продължават разговорите помежду си и е възможно да стигнат до компромисен вариант. Балотели подписа и с Марсилия като свободен агент.", "date": "2019.06.16", "title": "Спорт: Парма преговаря с Балотели"}
{"url": "http://www.focus-news.net/news/2019/06/16/2670474/vitsepremierat-mariyana-nikolova-shte-uchastva-v-108-ta-sesiya-na-mezhdunarodnata-konferentsiya-na-truda-v-zheneva-na-17-yuni.html", "text": "Вицепремиерът по икономическата и демографската политика Марияна Николова ще участва в 108-та сесия на Международната конференция на труда в Женева, утре, 17 юни. Тя ще направи изказване в сутрешното пленарно заседание на конференцията. Това съобщиха от  правителствената информационна служба . \r\nВ българската делегация, водена от вицепремиерa Николова, е и министърът на труда и социалната политика Бисер Петков.   \r\nТази година Международната организация на труда отбелязва своята 100 годишнина. България членува в нея от 6-ти декември 1920 г.", "date": "2019.06.16", "title": "Вицепремиерът Марияна Николова ще участва в 108-та сесия на Международната конференция на труда в Женева на 17 юни"}
{"url": "http://www.focus-news.net/news/2019/06/16/2670472/lokalno-makedoniya-v-belgrad-se-provede-poredniyat-antipravitelstven-protest.html", "text": "Снощи в Белград беше проведен 28-ият пореден граждански протест срещу сръбския президент Александър Вучич, под мотото, че \"в Сърбия е опасно да се мисли по различен и свободен начин, и единственият начин за гражданите да се борят против това е солидарността, пише македонското електронно издание  „Локално“ . \r\nПротестите на хиляди граждани започнаха пред Теразийската чешма, след което те минаха по централните улици на Белград и завършиха пред Ректората на Белградския университет. \r\nДвадесет и осмият протест \"1 от 5 милиона\" завърши пред сградата на Ректората, където неудовлетворени граждани по покана на организаторите на протеста почукаха на вратата на институцията, за да събудят символично властите в Ректората, т.е. комисията по етика да вземе решение възможно най-скоро по случая на докторска степен на финансовия министър Синиша Мали, за която се говори, че е придобита по нечестен път. \r\nС това действие гражданите искаха да покажат, че сегашното правителство чука на вратите на пропадналите университети и факултети в Сърбия, където според организаторите е разрешено закупуването на дипломи.  Юлиян Марков", "date": "2019.06.16", "title": "„Локално“ (Македония): В Белград се проведе поредният антиправителствен протест"}
{"url": "http://www.focus-news.net/news/2019/06/16/2670483/republika-makedoniya-chetirima-politsai-sa-raneni-pri-aktsiya-za-premestvane-na-migranti-ot-bosnenskiya-grad-bihach.html", "text": "Четирима босненски полицаи бяха леко ранени при акцията на полицията, за преместване на около 500 мигранти от град Бихач в приемния център във Вучиак, пише македонското издание  „Република“ .  \r\nМинистърът на вътрешните работи на Унско-санския кантон Нермин Кляич каза, че някои от мигрантите са се опитали да се върнат в Бихач, но им е било попречено  от полицията и са  върнати във Вучиак. Това доведе до сблъсъци между полицията и мигрантите, като четирима членове на полицията получиха леки наранявания. \r\nВ момента ситуацията е под контрол и не са възниквали нови инциденти, свързани с поведението на мигрантите - каза Кляич, добавяйки, че членовете на Червения кръст предоставят храна и вода за мигрантите. \r\nМного мигранти, предимно от Близкия изток, пребивават на няколко места в Северозападна Босна и Херцеговина, където се опитват да пресекат нелегално босненско-хърватската граница и да се отправят към някои от западните страни.  Юлиян Марков", "date": "2019.06.16", "title": "\"Република“ (Македония): Четирима полицаи са ранени при акция за преместване на мигранти от босненския град Бихач"}
{"url": "http://www.focus-news.net/news/2019/06/16/2670484/ombudsmanat-maya-manolova-kogato-pretsenya-che-ne-sam-efektivna-kato-ombudsman-mozhe-da-kandidatstvam-za-drugi-pozitsii.html", "text": "В момента, в който преценя, че инструментариума, с който разполагам като омбудсман не ми позволява адекватно да адвокатствам на българските граждани, че не съм ефективна в моята защита, със сигурност ще предприема други стъпки, може и да кандидатствам за други позиции, но с ясната цел да бъда полезна. Това каза омбудсманът Мая Манолова в отговор на въпрос няма ли да атакува някое кметско място, това в София например в предаването „Неделя 150“ по  БНР . Попитана как ще коментира думите на Стефан Данаилов, че трябва да се водят разговори с нея за кандидатура за кмет на София, Манолова посочи: „Благодаря на Ламбо за оценката. Наистина го ценя като талантлив актьор и творец. Той е богатство за България. Неговите или на когото и да било другиго политически идеи по никакъв начин не ме ангажират“. „Факт е, че появи ли се криза в някой сектор, започват въпросите няма ли да се кандидатирате за него, няма ли да станете лидер на БСП или на друг политически субект, няма ли да сте кмет на София. Всъщност не са ме питали само за БФС, ако започнат да ми звънят спортните репортери от БНР предполагам, че това ще бъде подготовка за подобни въпроси“, каза омбудсманът. „Партийно издигане, кандидатиране ми изглеждат абсолютно неприемливи“, обяви тя. „Сигурна съм, че каквото и да правя, след като ми изтече мандата, то ще бъде свързано с правата на гражданите. Опция е да отида в адвокатската си кантора, където също ще се боря за права“, обясни Мая Манолова. „Ако преценя, че някоя публична позиция ще ми даде възможност да съм по- полезна и по- ефективна, може би ще взема такова решение“, обяви тя. В отговор на въпрос как ще коментира това, че се говори, че лидерът на ГЕРБ Бойко Борисов я харесва за кмет, Манолова каза: „Не думайте. Говоря си с много хора. Това че си говоря с вас не означава, че ме агитирате да ставам шеф на БНР. Не съм водила такива разговори“.  \r\nПо повод дебата за размера на партийните субсидии, омбудсманът заяви: „Този дебат трябваше да се състои преди референдума или поне в разяснителната кампания. Припомням, че това беше в края на 2015 година. Малко закъснял е този дебат, реално е след като суверенът вече се произнесе. 2,5 млн. гласуваха за намаляване на партийната субсидия на 1 лев. Това е сигурно със 500 хил. повече от изобщо гласувалите на последните европейски избори“. „Сега би следвало да се обсъдят и други алтернативни форми за подкрепа на партиите, за равни условия в предизборни кампании. Ако бъде намалена субсидията, би следвало политическите партии да имат свободен достъп до обществените медии, целево финансиране за кампаниите“, обясни тя.  \r\nВ отговор защо е застанала така самоотвержено на страната на протестиращите медицински специалисти, Мая Манолова заяви: „Протестите на медицинските сестри и специалисти са абсолютно справедливи. Това са протести не само за по-добри условия на труд и за достойно възнаграждение, в момента заплатите им са унизително ниски, а и за промени, за реформа в здравната система. Това е важно за нас като пациенти, за лекарите, за цялото общество. Този справедлив протест трябва да бъде подкрепен от всеки честен български гражданин, защото това е протест и за неговите права“. „Колкото до Министерството на здравеопазването- налице е пълен отказ на министъра да решава проблемите в здравната система, за изпълнява поетите ангажименти и да прави реформи“, каза още тя.", "date": "2019.06.16", "title": "Омбудсманът Мая Манолова: Когато преценя, че не съм ефективна като омбудсман, може да кандидатствам за други позиции"}
{"url": "http://www.focus-news.net/news/2019/06/16/2670478/", "text": "Напредъкът на Борис Джонсън към Даунинг стрийт изглежда неудържим, тъй като водещите му съперници започнаха да се оглеждат за  работа в кабинета му и нова анкета показа, че избирателите вярват, че той е единственият кандидат за лидер, който може да спечели следващите избори, пише британският вестник  The Times . \r\nДвама от съперниците на Борис Джонсън - Майкъл Гоув и Саджид Джавид - използваха интервюта с The Sunday Times за кодирани намеци за търсене на работа в евентуален бъдещ кабинет на Борис Джонсън. \r\nПроучването на YouGov постави Брекзит партията на първо място с 24%, три пункта пред консерваторите и лейбъристите, работейки в полза на Джонсън, който ще трябва да отнеме от гласовете за партията на Найджъл Фарадж. \r\nОколо 47% от гласоподавателите смятат, че Джонсън може да спечели следващите избори и само 22% не са съгласни. Само 15% смятат, че най-близкият му съперник, Джереми Хънт, може да спечели нов мандат за управление. \r\nПроучването установи също, че Джонсън е единственият кандидат, който ще убеди избирателите да се обърнат към торите - 22% заявяват, че е по-вероятно да гласуват за консерваторите, ако той е лидер. Никой от опонентите му не е получили повече от 8%. Той обаче остава разделяща фигура, като 22% казват, че ще обедини нацията срещу 48%, които не са съгласни. \r\nБившият министър Естер Маквей обяви снощи, че го подкрепя, след като той се съгласи да включи в плановете си за управление аспекти от идеите й за развитие на партията. Екипът на Джонсън също се надяваше, че ще спечели одобрението на Мат Хенкок, здравния министър, който отпадна в петък. Той е под натиск от своя стар бос Джордж Осбърн да подкрепи Джонсън в замяна на по-голям пост.  Юлиян Марков", "date": "2019.06.16", "title": "The Times: Борис Джонсън води пред съперниците си за лидерския пост според последни проучвания"}
{"url": "http://www.focus-news.net/news/2019/06/16/2670487/afp-visokite-temperaturi-v-indiya-dovedoha-do-smartta-na-nyakolko-desetki-dushi.html", "text": "Високите температури в Индия доведоха до смъртта на няколко десетки души за период от 24 часа в индийския щат Бихар, след като страната влезе в третата седмица от много високи температури, съобщиха властите в неделя, цитирани от  AFP . \r\nСмъртните случаи са настъпили в три области на бедния северен щат, където температурите са се задържат около 45 градуса по Целзий през последните дни, заяви представител на здравните власти. „Четиридесет и девет души починаха в три области на региона Магадх, засегнати от суша“, каза той. \r\n\"Това беше внезапно развитие в събота следобед. Хората, засегнати от топлинен удар, бяха откарани в различни болници\", добави служителят. \r\n\"Повечето от тях починаха в събота вечер, а други в неделя сутрин по време на лечението.\" Според Кумар около 40 души са били лекувани в управлявана от правителството болница в Аурангабад. \r\n\"Пациентите, засегнати от топлинен удар, все още продължават да постъпват, броят на жертвите вероятно ще се увеличи, ако топлинната вълна продължи.\" \r\nПовечето от починалите са на възраст над 50 години и са приети в болници в почти в безсъзнание със симптоми на висока температура, диария и повръщане. \r\nДвадесет и седем души са починали в област Аурангабад, 15 в Гая и седем в Навада, съобщиха служители.  Юлиян Марков", "date": "2019.06.16", "title": "AFP: Високите температури в Индия доведоха до смъртта на няколко десетки души"}
{"url": "http://www.focus-news.net/news/2019/06/16/2670485/zdravka-chimeva-turoperator-mnogo-dobra-organizatsiya-e-napravena-ot-strana-na-granichna-politsiya-na-gkpp-kulata-preminavaneto-na-turisticheskite-avtobusi-stava-bez-zabavyane.html", "text": "Много добра организация е направена от страна на „Гранична полиция“ на ГКПП „Кулата“, преминаването на туристическите автобуси става без забавяне. Това каза за  Радио „Фокус“ – Пирин  Здравка Чимева, туроператор от Благоевград. По думите ѝ при провеждането на еднодневни екскурзии за плажуване в Гърция организираният превоз тръгва от Благоевград в 06.00 часа, а пристигането на плажовете зависи от това колко време е нужно преминаване през границата. „В тази връзка бих искала да изкажа специални благодарности към служителите на „Гранична полиция“, защото много добре са организирали работата си и почти не се бавим при преминаването на ГКПП „Кулата – Промахон“. При добро стечение на обстоятелствата, ако няма някакво напрежение на границата, около 09.00 – 09.30 часа най-късно сме на плажа. Тръгването е между 17.00 и 17.30 часа, което означава, че прекарваме 7 – 8 часа на плажовете. Съгласете се, че повече от това никой не би могъл да издържи“, добави Чимева.  \r\nСпоред нея условията за плажуване в Гърция са отлични. „За ползване на чадър и шезлонг трябва да се поръча някаква консумация – кафе, фрапе, бира или сладолед. Цената им варира в порядъка 2.00 – 3.50 евро, като се определя от конкретното място, което хората са си избрали за плажуване. Срещу тази сума се получава правото да ползваш шезлонг и чадър през целия ден“, каза още туроператорът. Здравка Чимева коментира, че също са добри цените на бутилираната водата, която струва по-малко от 1.00 лв., и на хранителните стоки. „Много туристи си закупуват и перилни препарати, въпреки че аз лично не съм привърженик на това, защото смятам, че е по-редно да подкрепяме родната икономика, а не гръцката“, отбеляза Чимева. \r\nЛивия НИНОВА", "date": "2019.06.16", "title": "Здравка Чимева, туроператор: Много добра организация е направена от страна на „Гранична полиция“ на ГКПП „Кулата“, преминаването на туристическите автобуси става без забавяне"}
{"url": "http://www.focus-news.net/news/2019/06/16/2670479/adelina-stefanova-hram-vavedenie-bogorodichno-blagoevgrad-petdesetnitsa-se-otbelyazva-ot-drevni-vremena-i-se-smyata-za-rozhdeniya-den-na-hristovata-tsarkva.html", "text": "Денят на света Петдесетница се отбелязва от древни времена и се смята за рождения ден на Христовата църква. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ в Благоевград. „Тя е създадена не от суетата на човешките тълкувания и размисли, а по божествената благодат“, заяви Стефанова. Тя добави, че на този ден не се празнуват именни дни, но Петдесетница е велика и чудесна, затова е хубаво да се посети църква, да се запали свещичка и да се благодари на Исус Христос, на Светия дух, на Апостолите, на светците, които ни закрилят. \r\nЛивия НИНОВА", "date": "2019.06.16", "title": "Аделина Стефанова, храм „Въведение Богородично“ – Благоевград: Петдесетница се отбелязва от древни времена и се смята за рождения ден на Христовата църква"}
{"url": "http://www.focus-news.net/news/2019/06/16/2670466/vzglyad-novata-vlast-v-moldova-progoni-starata-izvan-stranata.html", "text": "Новата власт в Молдова прогони старата извън страната, пише руският вестник  „Взгляд“ \r\nНовото молдовско правителство за първи път от няколко дни успя да проведе работно заседание. Това стана възможно след отстраняването на контролно-пропускателния пункт от привържениците на Демократическата партия, чийто лидер Владимир Плахотнюк избяга от страната. Каква ще бъде вътрешната и външната политика на новите власти? Ще успее ли молдовският президент Игор Додон да подобри отношенията си с Русия, анализира изданието. \r\nМиналата седмица страната беше в най-острата фаза на политическа криза, продължила от февруари тази година след парламентарните избори, в резултат на което партиите не успяха да създадат управляващо мнозинство и да формират правителство. Миналата седмица президентът Игор Додон заплаши да разпусне парламента и да насрочи нови избори, ако не бъде сформирана управляващата коалиция. Тези мерки проработиха. Пропрезидентската социалистическа партия се договори с прозападния блок АКУМ („Сега“ – бел ред), воден от Андрей Настасе и Майя Санду. \r\nИзявленията на Додон последваха след срещи с руския вицепремиер Дмитрий Козак (на 3 юни), еврокомисаря по разширяването и политиката за добросъседство Йоханес Хан и пратеника на Държавния департамент Брадли Фред. По време на посещението си Козак даде да се разбере, че би предпочел социалистическата сделка с АКУМ, а не с управлявалите доскоро демократи. \r\nВ резултат на това представителят на АКУМ Майя Санду получи поста министър-председател, а лидерът на социалистите Зинаида Гречани - поста на председател на парламента. Въпреки това, лидерът на Демократическата партия, олигархът Владимир Плахотнюк (определят го като най-богатия гражданин на републиката), който с помощта на Конституционния съд под негов контрол отстрани Додон от длъжност, се противопостави на събитията. Правомощията на президента бяха прехвърлени на министър-председателя и заместник-председателя на Демократическата партия Павел Филип, който незабавно разпусна парламента и свика предсрочни избори на 6 септември. \r\nДодон продължи да се съпротивлява и апелира към международната общност за посредничество при разрешаването на кризата и призова молдовците за мирни протести. Освен това той отмени постановлението, подписано от Филип за разпускането на парламента и провеждането на предсрочни избори. Представители на Русия, Европейския съюз и САЩ се намесиха в ситуацията, против Демократическата партия и Плахотнюк. \r\nТази седмица руският президент Владимир Путин заяви в интервю за телевизия \"Мир\", че Москва подкрепя Додон и неговите настоящи коалиционни партньори, така че те да \"се отърват\" от онези, които са узурпирали \"доскоро властта в Молдова\" и \"да намерят\" сами по себе си сили да организират екипна работа в интерес на молдовската държава и на молдовския народ ”. \r\nВ петък американският посланик в Кишинев, Дерек Хоган, дойде в офиса на Демократическата партия, където проведе разговори с Плахотнюк. По време на разговора той ясно посочи, че Вашингтон не подкрепя опозицията на демократите срещу парламентарното мнозинство и правителството на Санду. Както по-късно съобщи вицепрезидентът на Демократическата партия на Русия Владимир Чеботар, партията признава правителството на Санду и преминава в опозиция. \"Това е единственият начин да се преодолее политическата криза\", каза Чеботар. \r\nСпоред ТАСС в събота Козак обяви позицията на Москва за способността на новото молдовско правителство да подобри политическата ситуация. \"Разбира се, удоволствие е, че благоразумието надделя над безумните и авантюристични действия на бившия режим\", каза той. \"Надявам се, че сформираната парламентарна коалиция и новото правителство на Молдова ще продължат да имат достатъчно политическа мъдрост и сдържаност, за да завършат премахването на престъпния режим и да подобрят политическата ситуация в страната.\" \r\nВицепремиерът посочи, че по време на политическата криза в Молдова, Русия, САЩ и ЕС успяха да заемат единна позиция в подкрепа на демокрацията. „Това е ярък пример, че имаме повече общи неща, отколкото основни различия по отношение на основните ценности”, подчерта Козак.  \r\nДобавяме, че самият Плахотнюк напусна Молдова вечерта преди това. Пресслужбата на Демократическата партия уверява, че е отлетял „само за няколко дни”, като е отишъл „при семейството си”. \r\nПлахотнюк, който също има и румънско гражданство, е в руския федерален списък, по-заради обвинения в подготовка на убийство на политическия противник Ренато Усатий, който има руско гражданство в допълнение към молдовското. Плахотнюк се опита да спечели доверието на Москва, обещавайки да промени курса на страната от проевропейски към проруски. Това каза Казак в интервю за Комерсант. Русия обаче препоръча социалистите и Додон “дори да не обмислят никакви тайни предложения” от Плахотнюк. \r\nОбщо в петък вечер от Молдова излетяха няколко бизнес самолета. Според портала point.md, сред тях са Bombardier CRJ-200LR и Gulfstream G200. Според Агора, Бомбардиер се е приземил в Москва. На борда, според TV8, може да са били членове на семейството на молдовския политик и бизнесмен Илан Шор, който е женен за певицата Жасмин. И Gulfstream G200 кацна в Одеса. Друг частен самолет отлетя за Лондон. Според същия телезизионен канал други пет самолета отлетяха за Турция. На един от молдовските гранични контролно-пропускателни пунктове бе забелязан бившият министър-председател на страната Юрий Леанка, който доскоро бе заместник-министър-председател по въпросите на европейската интеграция. \r\nРъководителят на молдовския център за стратегически анализи и прогнози EST-VEST, Сергей Назария, е убеден, че няма нужда да се говори за политическо уреждане. Според него, съдейки по минали случаи, АКУМ се държи като разрушител и всичките му дейности ще бъдат насочени към присъединяването на страната към Румъния. \r\n„Додон не участва в правителството. В допълнение към поста в Министерството на отбраната, Социалистическата партия няма нищо повече. Те са премахнати от управлението на страната,“каза Назария за „Взгляд“. \r\nСпоред неговата прогбноза основна цел за АКУМ ще бъде да разгроми Социалистическата партия под претекст, че те защитават не молдовските, а руските интереси, тъй като самият Додон вече е признавал, че получава финансиране от Москва. „Това поражение няма да се случи утре, а след два до четири месеца. \r\nПървият сигнал за разделение в коалицията дойде от Санду, която публично се изказа в подкрепа на връщането на гражданството на бившия президент на Румъния Траян Бъсеску. Това е фундаментален момент. \r\nЦялата програма на блока АКУМ има за цел да унищожи молдовската държава и да я присъедини към Румъния”, убеден е политологът. \r\nЩо се отнася до съдбата на Плахотнюк, експертът е сигурен, че му е било разрешено да избяга и новите управници не са имали намерение да го репресират. А Демократическата партия, смята той, ще престане да получава финансиране и ще се \"изпари\", затова депутатите, останали без подкрепата на олигарха, ще се придържат към АКУМ и ще участват в \"унищожаването на социалистите, когато дойде моментът\". \r\n„Това също е определено предателство на идеалите, насърчавани от АКУМ. Това е предателство към електората му. Не мисля, че някой харесва факта, че оставят Плахотнюк да се измъкне. Трябваше да бъде съден, а той спокойно се качи на самолета и отлетя. Това вече говори за това какви са те. Вместо един олигарх, ще дойдат братята Цопа (Виорел и Виктор), които финансират блока на АКУМ и преди всичко партията на Андрей Настасе ”, прогнозира Назария.  Юлиян Марков", "date": "2019.06.16", "title": "„Взгляд“: Новата власт в Молдова прогони старата извън страната"}
{"url": "http://www.focus-news.net/news/2019/06/16/2670488/spetsializiranata-prokuratura-vnese-v-sada-iskane-za-zadarzhane-pod-strazha-na-zadarzhaniya-s-polovin-ton-nelegalen-tyutyun-sluzhitel-na-mvr.html", "text": "Специализираната прокуратура внесе в Специализирания наказателен съд искане за задържане под стража на задържания с половин тон нелегален тютюн служител на МВР, обвинен за участие в организирана престъпна група за прозводство и разпространение на акцизни стоки без бандерол. Това съобщиха от  Апелативната специализирана прокуратура . Очаква се съдът да насрочи час за делото по мярката за неотклонение днес.", "date": "2019.06.16", "title": "Специализираната прокуратура внесе в съда искане за задържане под стража на задържания с половин тон нелегален тютюн служител на МВР"}
{"url": "http://www.focus-news.net/news/2019/06/16/2670490/sofiya-katastrofa-mezhdu-dva-avtomobila-e-stanala-na-ul-bansko-shose.html", "text": "Катастрофа между два автомобила е станала на ул. „Банско шосе“. Това потвърдиха за  Агенция \"Фокус\"  от пресцентъра на  МВР . Сигналът за инцидента е подаден в 13.30 часа. Няма пострадали.  \r\nСлушател на Радио \"Фокус\" съобщи, че движението в района е затруднено заради катастрофата.", "date": "2019.06.16", "title": "София: Катастрофа между два автомобила е станала на ул. „Банско шосе“"}
{"url": "http://www.focus-news.net/news/2019/06/16/2670489/veliko-tarnovo-urok-po-evropeysko-grazhdanstvo-se-provede-v-pgt-d-r-vasil-beron.html", "text": "Учениците от деветите класове на ПГТ „Д-р Васил Берон“ във Велико Търново се срещнаха с носителката на престижните наградите „Европейски гражданин“ за 2016 година и „Майка на десетилетието“ за 2019 година Мариана Пенчева, съобщиха от  учебното заведение . Мариана Пенчева е учителката приютила в дома си девет от своите ученици след закриването на Основното училище „Васил Априлов“ и пансиона в дряновското село Гостилица. Скромна и естествена, тя впечатли младежите с житейския разказ за сбъдването на мечтите – своите и на децата, които отглежда. Ценни уроци по доброта, толерантност, любов и себеотдаване получиха деветокласниците. Дискутирани бяха темите за ценностите на Европейския съюз, за равния шанс за образование, достойнство и реализация на хората. Интересната дискусия, проведена под ръководството на учителите по история и цивилизация Мариана Маринова и Бистра Стефанова, ще намери своето продължение и в оставащите до  края на учебната година часове.", "date": "2019.06.16", "title": "Велико Търново: Урок по „Европейско гражданство“ се проведе в ПГТ „Д-р Васил Берон“"}
{"url": "http://www.focus-news.net/news/2019/06/16/2670492/predsedatelyat-na-parlamenta-na-gruziya-irakli-kobahidze-shte-bade-na-ofitsialno-poseshtenie-v-balgariya-nachelo-na-parlamentarna-delegatsiya.html", "text": "Председателят на парламента на Грузия Иракли Кобахидзе ще бъде на официално посещение в България начело на парламентарна делегация. Визитата е по покана на председателя на Народното събрание Цвета Караянчева. Това съобщиха от пресцентъра на  Народното събрание . \r\nПосещението ще започне в 10.00 часа на 17 юни 2019 г. с церемония по полагане на венец на Паметника на незнайния воин. В 10.20 часа гостът ще се срещне с председателя на българския парламент Цвета Караянчева. \r\nЗа 11.00 часа е предвидено съвместно изявление за медиите.  \r\nГрузинската парламентарна делегация ще разгледа пленарната зала и ще разговаря в зала „Запад“ с Групата за приятелство България – Грузия. Гостите ще се срещнат и със заместник-председателя на Народното събрание Явор Нотев. По-късно те ще разговарят с президента Румен Радев. \r\nОт 10.00 часа на 18 юни 2019 г. председателят на парламента на Грузия Иракли Кобахидзе ще се срещне с Негово Светейшество Неофит – Патриарх български и митрополит Софийски. По-късно делегацията ще посети Велико Търново, където ще разгледа музея „Възраждане и Учредително събрание“ и Архитектурно-исторически резерват „Царевец“ и ще се срещне с кмета на Общината Даниел Панов.", "date": "2019.06.16", "title": "Председателят на парламента на Грузия Иракли Кобахидзе ще бъде на официално посещение в България начело на парламентарна делегация"}
{"url": "http://www.focus-news.net/news/2019/06/16/2670494/gd-granichna-politsiya-intenziven-e-trafikat-na-gkpp-kulata-gkpp-makaza-i-gkpp-dunav-most-ruse-na-izhod-za-leki-a-na-gkpp-dunav-most-vidin-za-tovarni-avtomobili.html", "text": "Интензивен е трафикът на ГКПП \"Кулата\" и ГКПП \"Маказа\" на българо-гръцката граница и ГКПП \"Дунав мост - Русе\" на българо-румънската на изход за леки, а на ГКПП \"Дунав мост - Видин\" - на изход за товарни автомобили, по данни към 14.00 часа. Това съобщиха от  ГД „Гранична полиция“ . Препоръчва се пътуващите за Гърция да ползват алтернативни маршрути през ГКПП \"Златоград\", ГКПП \"Ивайловград\" и ГКПП \"Илинден\", тъй като през деня движението на ГКПП \"Маказа\" е силно натоварено \r\nНа българо-турската, българо-сръбската и българо-македонската граница трафикът е нормален на всички контролно-пропускателни пунктове.", "date": "2019.06.16", "title": "ГД „Гранична полиция“: Интензивен е трафикът на ГКПП \"Кулата\", ГКПП \"Маказа\" и ГКПП \"Дунав мост - Русе\" на изход за леки, а на ГКПП \"Дунав мост - Видин\" - за товарни автомобили"}
{"url": "http://www.focus-news.net/news/2019/06/16/2670480/valeri-zhablyanov-bsp-predstavitelite-ni-v-mestnata-vlast-tryabva-da-vodyat-politika-spomagashta-za-preodolyavane-na-natrupanite-s-godinite-problemi.html", "text": "Нашите представители в местната власт трябва да водят политика, която спомага за преодоляване на натрупаните с годините проблеми. Това каза народният представител от ПГ на „БСП за България“ Валери Жаблянов по време на представяне на политическия доклад за евровота и за подготовката на местните избори, предаде репортер на  Агенция „Фокус“ . „Ние БСП, трябва да се утвърдим във всяка община като носители на друго качество на живот за хората, които не са облагодетелствани от общинските пари и разходи, нямат достъп до невидимите користни стимули на местната власт и искат бъдеще за себе си и децата си. На предстоящите местни избори ние трябва да обявим нашите изцяло социални цели всеобщо и достъпно образовани, всеобщо и качествено здравеопазване, демократично местно самоуправление и ясно изразходване и  контрол върху обществените средства – бюджет и данъци“, каза Жаблянов. Той призова отговорно да се избират кандидатите за кметове и общински съветници, като водещите критерии да са: избираемост, близост до ценностите на БСП и добра експертна подготовка, да са разпознаваеми за местната общност лица, позитивни, диалогични и комуникативни. Валери Жаблянов засегна в доклада си и резултатите от евровота. „Безспорно трябва да отбележим ръстът на подадените за БСП гласове, както и спечелените 5 мандата, постигнатите първи места в Монтана и Ямбол, и на областно ниво в Плевен и Добрич. В разпределението на гласовете за БСП по места може ясно да се открои потенциал за успешно представяне на местните избори в общините при издигане на подходящи кандидатури за кметове, партийно и политическо единство, ясни ангажименти към проблемите на местното самоуправление\", заяви той.  \r\nДеница КИТАНОВА", "date": "2019.06.16", "title": "Валери Жаблянов, БСП: Представителите ни в местната власт трябва да водят политика, спомагаща за преодоляване на натрупаните с годините проблеми"}
{"url": "http://www.focus-news.net/news/2019/06/16/2670495/mvr-pri-patniya-intsident-na-ul-bansko-shose-nyama-postradali-naneseni-sa-samo-materialni-shteti.html", "text": "При пътния инцидент на ул. „Банско шосе“ няма пострадали граждани, нанесени са само материални щети. Това съобщиха за  Агенция \"Фокус\"  от пресцентъра на  МВР . Автомобилите на пречат на движението. Екип на \"Пътна полиция\" обработва произшествието и регулира движението в участъка.", "date": "2019.06.16", "title": "МВР: При пътния инцидент на ул. „Банско шосе“ няма пострадали, нанесени са само материални щети"}
{"url": "http://www.focus-news.net/news/2019/06/16/2670500/tass-liderat-na-balgarskite-sotsialisti-se-otkaza-da-podava-ostavka.html", "text": "Лидерът на Българската социалистическа партия (БСП) Корнелия Нинова реши да не подава оставка и обяви това на партиен конгрес в неделя, предава  TACC . \r\n\"Днес, в съответствие с Устава, трябваше да потвърдя в писмена форма моята политическа декларация за оставка. Няма да правя това, няма да се оттегля\", каза Нинова. \r\n\"Имах две възможности - да подам оставка на всяка цена, да запазя личното достойнство и в същото време да се съглася с хаоса в партията и авторитарната власт на управляващата политическа партия \"Граждани за европейско развитие на България\" (ГЕРБ) в страната, да поема отговорност, да приема личните загуби, които ще се отразят на авторитета ми, но в същото време ще предпазя партията от хаос и поражение на изборите“, обясни Нинова. \r\nЛидерът на БСП обяви плановете си да подаде оставка като лидер на партията в края на май на пленарна сесия на Националния съвет на БСП на фона на остри критики от няколко колеги, които поискаха именно председателят да поеме отговорност за поражението на изборите за Европейски парламент.  Юлиян Марков", "date": "2019.06.16", "title": "ТАСС: Лидерът на българските социалисти се отказа да подава оставка"}
{"url": "http://www.focus-news.net/news/2019/06/16/2670499/prezidentat-rumen-radev-hramovete-i-vyarata-vinagi-sa-bili-sigurniyat-brod-na-balgarskiya-narod-kam-sakrovenata-ni-natsionalna-identichnost.html", "text": "За нашия народ българските храмове и вярата винаги са били сигурният брод към автентичните ценности и към нашата съкровена национална идентичност. Това заяви президентът Румен Радев по време на празничното отбелязване на 150-ата годишнина от създаването на храма „Св. Троица“ в село Труд, съобщиха от  прессекретариата на държавния глава .  \r\nПо покана на Енорийския свещеник отец Кирил държавният глава присъства на празнична Света литургия, отслужена в църквата от Негово Високопреосвещенство Пловдивския митрополит Николай. Осветени бяха и две нови камбани, които са дарение за храма. В приветствието си към жителите и гостите на село Труд, събрали се в двора на църквата, за да отбележат юбилея, президентът Радев посочи, че 150-годишнината е повод за празник, но и за гордост от „дълголетието и жизнеността на нашата българска идентичност“.  \r\n„Век и половина ни делят от онова време, в което нашите предци тук са изградили своя храм на вярата. Поколенията след тях са били изправени пред различни предизвикателства да съхранят съграденото“, заяви Румен Радев. Държавният глава припомни, че храмът е бил опожаряван и отново съграждан, за да може днес да се разнесе камбаненият звън като „символ на съхраненото достойнство на рода, на православната вяра и тържеството на непреклонния български дух“.  \r\nОтстояването на нашата вяра и на изконните български добродетели изисква не само смирение, а също смелост и духовна сила, посочи президентът Радев. По думите на държавния глава българският народ пази храмовете и вярата си в тях като културна памет за нашите традиции, въпреки факта, че в днешната динамика събитията бързо се развиват и бързо се забравят, а отсяването на важното и паметта за него се превръща в предизвикателство. „Подкрепата на Българската православна църква и грижата за духовния мир и благоденствието на вярващите има своите дълбоки традиции, има и своето изражение и днес“, заяви държавният глава.  \r\n„Отбелязваме годишнината на този храм, но той не е само камък и стенописи. Всеки български храм има свой духовен мир, който се носи от неговия свещеник“, заяви Румен Радев и благодари на отец Кирил за поканата и за „будния му български дух“. Държавният глава поздрави  жителите на Труд за опазването на вярата и българската памет.", "date": "2019.06.16", "title": "Президентът Румен Радев: Храмовете и вярата винаги са били сигурният брод на българския народ към съкровената ни национална идентичност"}
{"url": "http://www.focus-news.net/news/2019/06/16/2670498/iliana-benovska-g-n-borisov-ot-tuk-do-kraya-na-sveta-tsyalata-vlast-e-vasha-korneliya-ubi-bsp.html", "text": "Г-н Борисов, „От тук, до края на света“ цялата власт е Ваша! Корнелия уби БСП! Това е заявява журналистът Илиана Беновска в коментара си към днешното издание на предаването „Беновска пита” по Телевизия „Канал 3” и Радио „К2”, съобщиха от екипа на  предаването . \r\nСъс заклинанието от „Кръстникът“: „Върнах се!“ Корнелия Нинова уби БСП, като си скъса оставката. Бойко Борисов, за 60-ия му юбилей, получи, украсен с Кор-/Д/Н/-елка  трупа на БСП и победите на всички избори.  У Борисов вече е цялата власт  „От тук до края на света!“ - както се пееше в емблемата на БСП,  „На всеки километър“, от Ламбо - иконата на БСП, употребяван, като носна кърпичка,  от „Корнелиите“ в БСП и придворните й „Мадам“- медии. \r\n „Спри, не си отивай, ще ни бъде тъжно“, Корнелия…припяха в НДК баладата на Васил Найденов „илотите“ на  Нинова в БСП. И разиграха сюжета на 40-годишната   „Адаптация“ – филм- драма. В който се разказва за едно душевно болно момиче.  \r\nДнес, уважаеми г-н Борисов, Корнелия без думи се оттегли и от свръх претенцията си да стане министър-председател на Ваше място. Отговорностите за България са на Вашите плещи. Да сте здрав!  \r\nПредстои конгрес на ГЕРБ на 7.7.2019 г. и очакванията на обществото са лично към Вас да зададете нов стил, да отговорите на всички зададени и не зададени въпроси, да установите в живота на хората повече смисъл, сигурност и благоденствие. \r\nОчакваме отговори Ви за: \r\n1. С кого ще управлявате България - разпада ли се коалицията ГЕРБ-ОП? \r\n2. Ще ликвидирате ли основанията на президента Радев да се произнася като последна инстанция за всичко? Напоследък, например, че: ГЕРБ няма нужда от субсидия, защото „се храни от властта“, за избора на главен прокурор и регулацията на 3-мата първи в съдебната система? \r\n3. Има ли корупция в България и кои са нейните извършители - до сега само „рибки-мренки“ се мятат в рехавата мрежа на обещаните разкрития за високопоставените? \r\n4. Има ли законност и как ще бъдат контролирани главният прокурор, председателите на ВКС и ВАС - фамозният Лозан Панов си прави каквото си иска, а повереният му ВКС има над законови правомощия с решения в полза на олигарси  и против правата на полицаите, например? \r\n5. Какво се случва с мечтата ни за енергийна свобода на България? Русия спира ли ни газта? На основание на каква договорна перспектива внесохме американски таз? Ще ни заобиколи ли Турски поток? Ще секне ли газовата връзка с Гърция, преди да е заработила? АЕЦ Беляне - да или не? Азерски газ – кога и през какъв провод? \r\n6. Ще купим ли Ф-16 и срещу какво? Ще заменим ли в региона „довереното лице“ на НАТО Турция, заради оръжейния турски завой към Русия? \r\n7. Ще послушате ли Делян Пеевски и ДПС за намаляване и, дори, премахване на някои  ДДС, за безплатни детски градини, както и за 0 лева държана субсидия за партиите? \r\n8.  Ще унищожите ли радикализацията на младите с ефективни мерки и какви? \r\n9. Знаете ли, че за 12 години, днес, резултатите от матурите по български са на дъното на неграмотността и незнанието – какво ще направите? \r\nКазахте, г-н Борисов, че „различното от мира е тотал-щета“? Ще постигнете ли мир в България като унищожите усещането, че властта е приют за посредствени и алчни, а  не трибуна на визионери и патриоти? \r\nАз съм Беновска. И питам.", "date": "2019.06.16", "title": "Илиана Беновска: Г-н Борисов, „От тук, до края на света“ цялата власт е Ваша, Корнелия уби БСП"}
{"url": "http://www.focus-news.net/news/2019/06/16/2670497/afp-prodalzhavat-masovite-demonstratsii-v-hong-kong-s-iskane-na-ostavkata-na-gubernatora-na-grada.html", "text": "Стотици хиляди хора се събраха в централната част на Хонконг в неделя на протест срещу неодобрявания закон за екстрадицията, като така те искат да увеличат натиска за оставката нa про-китайския губернатор на града Кари Лам, предава  AFP . \r\nПротестиращите скандират: \"Премахни злия закон!\" докато минаваха по улиците, призовавайки за оставката на Кари Лам, която прекъсна работата си по този законопроект в събота след дни на нарастващ натиск, заявявайки, че е преценила неправилно общественото настроение. \r\nМногобройните протестиращи преминаха по улиците на града и се насочиха към парламента , което е повторение на рекордна демонстрация седмица по-рано, за която организаторите съобщиха, че са присъствали  повече от един милион души. \r\nКритиците се опасяват, че законът, подкрепен от Пекин, ще вкара хората в прословутите и непрозрачни китайски съдилища и ще навреди на репутацията на града като безопасен бизнес център. \r\nВъпреки че Лам отстъпи в събота, като зави че спира работата по закона, тя  не се ангажира с окончателното му премахване. \r\nЖестът й бързо бе отхвърлен от лидерите на протестите, които я призоваха да подаде оставка, да отмени изцяло законопроекта и да се извини за употребата на сила от полицията, използваща сълзотворен газ и гумени куршуми по-рано през седмицата.  Юлиян Марков", "date": "2019.06.16", "title": "AFP: Продължават масовите демонстрации в Хонг Конг с искане на оставката на губернатора на града"}
{"url": "http://www.focus-news.net/news/2019/06/16/2670496/prezidentat-rumen-radev-ima-myasto-za-debat-po-temata-za-izuchavane-na-verouchenie.html", "text": "Има място за дебат по темата за изучаване на вероучение в училище. Това каза пред журналисти в село Труд президентът Румен Радев по повод призива на пловдивския митрополит Николай за повече часове по вероучение в училище, предаде репортер на  Радио „Фокус“- Пловдив . „Тази тема трябва да се разгледа от повече институции“, посочи президентът Румен Радев и добави, че сега нашите деца научават за религията не от училище. „Аз мисля, че нашите православни теми трябва да бъдат изучавани в училище и за това трябва да има сериозен дебат“, обърна внимание Радев. Според него трябва да се вземе пример по този въпрос и от други европейски държави. \r\nЦветана ТОНЧЕВА", "date": "2019.06.16", "title": "Президентът Румен Радев: Има място за дебат по темата за изучаване на вероучение"}
{"url": "http://www.focus-news.net/news/2019/06/16/2670502/mkd-makedoniya-makedonski-operen-pevets-ochakva-izvinenie-ot-balgarskiya-prezident-za-fashistkata-okupatsiya.html", "text": "Македонски оперен певец очаква извинение от българския президент за фашистката окупация, цитира думите му македонското електронно издание  “МКД“ . Агенция „Фокус“ представя изразената от него позиция без редакторски промени, като не се ангажира с изразените вътре становища. \r\nДнес прочетох изявленията на българските националисти за историята на македонския народ и не мога да се начудя на техните мъгляви обяснения, пише световноизвестният македонски оперен певец Блогай Нацовски на своя профил в социалната мрежа „Фейсбук“. \r\n„Особено абсурдна е тази част, в което те отричат фашистката окупация на Македония. С това мое видео искам да ви напомня какво се случи точно този ден преди 76 години в местността Моклиште, Тиквешко! \r\nДано като знак за добросъседство и приятелство българският президент да се поклони пред паметника във Ваташа и да се извини на целия македонски народ за престъпления като това и като онова в Дабница през 1942 г., пише Нацовски. \r\nПред камерата той изпя народната песен „Ми заплакало село Ваташа“.  Юлиян Марков", "date": "2019.06.16", "title": "„МКД“ (Македония): Македонски оперен певец очаква извинение от българския президент за фашистката окупация"}
{"url": "http://www.focus-news.net/news/2019/06/16/2670486/mandatnata-komisiya-na-49-tiya-kongres-na-bsp-konstatira-che-zasedanieto-e-redovno-i-mozhe-da-vzima-resheniya.html", "text": "Мандатната комисия на 49-тия конгрес на БСП констатира, че заседанието е редовно и може да взима решения. Това каза Атанаска Тенева, председател на Мандатната комисия на 49-тия конгрес на БСП, предаде репортер на  Агенция „Фокус“ . Тя поясни, че до Мандатната комисия няма подадени жалби. Тенева допълни, че от 780 делегати са установени 703-ма. „Те представляват 90% от делегатския състав на конгреса. От избраните делегати отсъстват общо 77“, коментира Тенева. Тя уточни, че делегатите до 35 години към днешна дата са 79, от 36 до 50 години са 276, от 51 до 65 години – 314, а над 65- годишна възраст делегатите са 111. Жените са 262, а мъжете 518. Народните представители и евродепутатите са 57, кметовете на общини – 26, кметовете на кметства са 35“, допълни Тенева. Председателят на Мандатната комисия допълни, че най-възрастният делегат на конгреса е Димитър Иванов, роден на 22 декември 1934 г., а най-младият Ивелина Арсова от Търговище, родена на 13 юли 1994 г. „С прискърбие ви съобщавам, че редиците на делегатския корпус напуснаха другарите Владимир Стопенчаров от район „Оборище“, Борис Генчев от Монтанско и Митка Георгиева от Габрово“, каза тя. По думите й на 16 юни са родени петима делегати на конгреса. „От името на делегатите на 49-тия конгрес им честитим рождения ден“, каза още Тенева.  \r\nДеница КИТАНОВА", "date": "2019.06.16", "title": "Мандатната комисия на 49-тия конгрес на БСП констатира, че заседанието е редовно и може да взима решения"}
{"url": "http://www.focus-news.net/news/2019/06/16/2670493/prezidentat-rumen-radev-korneliya-ninova-se-e-dokazala-kato-chovek-koyto-znae-kakvo-pravi-i-nosi-otgovornost-za-postapkite-si.html", "text": "Много е важно България да не остава без политическа опозиция, защото това ще бъде пагубно за нашата демокрация. Това каза пред журналисти в село Труд президентът Румен Радев по повод оттеглената оставка на Корнелия Нинова на конгреса на БСП днес, предаде репортер на  Радио \"Фокус\" - Пловдив . \"Мисля, че Корнелия Нинова се е доказала като човек, който знае какво прави и носи отговорност за своите постъпки\", каза още Радев и допълни, че един лидер на партия не трябва да се води само от това как той лично се чувства, а как се чувства партията му, за да бъде силна. \"Мисля, че Нинова знае какво прави\", повтори президентът и уточни, че няма никаква информация за днешния конгрес на БСП. Държавният глава изрази очакването си България да има единна, сплотена политическа позиция, защото е важно за всяка една власт да не остава без опозиция. На въпрос как вижда развитието на БСП, Румен Радев отговори, че многократно е заявявал, че в партийни дела не се меси.  \r\nПрезидентът пристигна в село Труд по повод 150-годишнината на местната църква \"Света Троица\". \"За народа ни сигурният брод към нашата идентичност винаги е съществувал и това е вярата\", заяви президентът в словото си през жителите на селото. \"Убеден съм, че подкрепата на БПЦ има традиции и днес те са силни. Отстояването на нашата вяра изисква духовна сила\", добави Румен Радев. Президентът отбеляза, че не за първи път е в тази църква и че познава отец Кирил още от времето, когато е бил в Авиобазата в Граф Игнатиево.  \r\nХрам \"Света Троица\" в село Труд е създаден от майстор Минчо Богданов Стари през 1869 година. Честването на 150-годишнината и съвпада с един от най-големите православни празници Петдесетница. Тържествена литургия по случай празника отслужи пловдивският митрополит Николай.   \r\nЦветана ТОНЧЕВА", "date": "2019.06.16", "title": "Президентът Румен Радев: Корнелия Нинова се е доказала като човек, който знае какво прави и носи отговорност за постъпките си"}
{"url": "http://www.focus-news.net/news/2019/06/16/2670491/plyus-info-makedoniya-shte-igrae-li-metlata-dnes-v-sdsm.html", "text": "Изборът на новото партийно ръководство, както и приключването на вътрешнопартийните промени, се очаква днес на заседанието на Централния съвет на управляващата СДСМ, пише македонското електронно издание  “Плюс Инфо“ . \r\nЦентралният съвет ще заседава в Охрид, като сесията, както обяви партията, ще започне в 16 часа. \r\nНа дневен ред са основните промени в партията, новата система на работа на партията и напредъкът на държавата. \r\n„Метлата“, обявена от лидера на СДСМ и премиер Зоран Заев след края на президентските избори, започна в неговата партия. Всичките 78 председатели на общинските организации са свалени от длъжност. За това той, като лидер, според статута на партията, има пряка компетентност. \r\nОтстранен е и целият изпълнителен съвет на СДСМ, всичките шест заместник-председатели на партията, генералният, организационният и международният секретар, както и координатор на Форума на жените на заседанието на Централния съвет миналия месец. \r\nСпоред решенията, които бяха приети с консенсус, освободени бяха Александър Кирацовски, генералния секретар Миле Жечевич организационния секретар Дане Талевски, международния секретар Цветанка Ласкова координатор на Форума на жените и шестте заместник-председатели Фросина Ташевска Ременски Оливер Спасовски, Петре Шилегов Благой Бочварски , Дамян Манчевски и Мохамед Зекири. \r\n„Ако тръгнем от своите редове да се поправим, с нашето коригиране и подобряване, повярвайте няма да позволим в държавата, независимо дали това е в публичната администрация, централна или местната власт, всеки, който получава пари от гражданите, да не отговаря на техните очаквания“ каза Заев.  Юлиян Марков", "date": "2019.06.16", "title": "„Плюс Инфо“ (Македония): Ще играе ли „метлата“ днес в СДСМ"}
{"url": "http://www.focus-news.net/news/2019/06/16/2670503/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ от 17.00 часа. Това съобщиха от екипа на предаването  „Беновска пита“  по „Канал 3”. Предаването под надслов „Политиката, глупако!“ ще започне с коментар на Беновска. Нейни събеседници ще бъдат: За: „Не,  не си отивай, ще ни бъде тъжно“, Корнелия…   \r\n- ексклузивно от конгреса на БСП - Станишев, Гергов, Дъбов, Миков, Мерджанов, Куюмджиев и които други се престрашат; За: ГЕРБ – накъде води България?   \r\n- Лиляна Павлова, ГЕРБ; За: Машини нужни ли са на избори?   \r\n- проф. Михаил Констнтинов, „информационно обслужване“; За: Енергетиката – напред –назад или нагоре? \r\n- Теменужка Петкова, министър на енергетиката; За: ГЕРБ – печели или губи от коалициите?   \r\n- Карлос Контера, ВМРО и Румен Христов, СДС \r\nПовторението можете да гледате по „Канал 3“ и да слушате по Радио „К2“ от 23.15 часа. E-mail адресът на предаването е benovskapita@gmail.com.", "date": "2019.06.16", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/06/16/2670505/sport-bursaspor-ne-spira-da-sledi-despodov.html", "text": "Кирил Десподов направи сериозен трансфер в Каляри от Серия „А“, но от Турция дойде новината, че Бурсаспор продължава да държи под око крилото и не се е отказал от привличането му. Турците са наясно, че Десподов не играе в новия си отбор и ако това продължи и в началото на следващия сезон, ще пратят конкретна оферта за българския национал.  \r\nОще в края на миналата година се обяви за интереса на Бурсаспор към футболиста на ЦСКА, но „червените\" разбираемо предпочетоха да го продадат в Италия заради престижа на сделката. \r\nСпортно-техническият директор на Бурсаспор Самет Айоаба продължава да смята, че Десподов е точният футболист за клуба.", "date": "2019.06.16", "title": "Спорт: Бурсаспор не спира да следи Десподов"}
{"url": "http://www.focus-news.net/news/2019/06/16/2670501/kardzhali-praznichna-liturgiya-za-petdesetnitsa-beshe-otsluzhena-v-hram-sv-uspenie-bogorodichno-ot-otets-boyan-saraev.html", "text": "Празнична Литургия за Петдесетница беше отслужена в храм „Св. Успение Богородично“ от отец Боян Саръев в квартал „Гледка“ в Кърджали, предаде кореспондент на  Радио „Фокус“  от Кърджали. Отец Саръев разкри в тържественото си поучително слово същността на Петдесетница като ден, който се счита за рожден ден на църквата на Исус Христо.  \r\nЕто какво каза той: „Братя и сестри, това е чудесен празник от историята православната църква, а именно слизането на Светия дух над вярващите. Това събитие е описано в Апостолските деяния четвърта глава, от първи до четвърти стих. Днешната света неделя се нарича също Света Троица, защото на този ден се проявява Св. Троица и делото на спасението на човешкия род е в ръцете на Бог Отец, Бог Син и Бог Дух Свети. В моята проповед днес накратко ще спра внимание върху три основни въпроса. Кога слезе, как слезе и как се проявява Св. Дух? Когато Исус Христос изведе своите ученици на Елеонската планина и преди да се възнесе, им каза да не се отдалечават от Йерусалим и да очакват да се облекат със сила отгоре. „И ще ми бъдете свидетели в Ерусалим, и по всички предели“. След това той се възнася и учениците Христови седят в селската горница и там пребивават в молитва, заедно с Богородица, децата на Йосиф и някои други, като Никодим. Тогава всички чуха свръхестествен звук. Този шум трябваше да е от криле на ангели или на херувими“, каза Отец Саръев и поясни, че Св. Дух се вселил във всеки от присъстващите, и те са започнали да говорят на различни езици.  \r\n„Това е деня на еврейската Петдесетница – когато небето се отваря и Божия дух посещава хората, които са в чистота. Така и става с последователите на Исус Христос, които започват да говорят всички чужди езици. Сърцата им бяха разтворени, както цветята разцъфват, за да приемат Св. Дух. Апостолите се били разбягали и скрили, а на Петдесетница те вече са съвсем други, затова първата Петдесетница се счита за рожденния ден на църквата“, отбеляза отец Боян Саръев и допълни, че забраните не могат да спрат разпространението на учението. Той заяви, че пророческото послание за църквата е, че тя ще преживее големи изпитания и само със силата на Свети Дух ще могат да отидат при други народи с чужди езици, за да могат да проповядват на техния роден език на тези народи.  \r\n„Апостол Петър трикратно се отрече от него като казваше, че не познава този човек, а на света Петдесетница с дръзновено сърце той произнася реч и пленява 3000 сърца за вярата, затова и първата Петдесетница се счита за рожден ден на Христовата църква. Преобразени от Светия Дух те шестват по земята, стават чудеса, където минават апостолите, болни и прокажени се изцеляват, мъртви възкресяват, и винаги там, където те отидат, стават чудеса. Никой не може да ги спре, Господ беше свършил своето чудно ден дело и беше изпратил Светия Дух, който преобрази и преобърна душите и сърцата на милиони хора, на цели народи. Нека празнуваме днес слизането на Светия Дух да му се помолим за благослов“, завърши отец Боян Саръев и призова всички на смирена молитва към Св. Троица. На обед беше направено освещение с водосвет и бе предоставена празнична трапеза, в която участваха енориашите и гостите на празненството.  \r\nДарина ДЕЕНИЧИНА", "date": "2019.06.16", "title": "Кърджали: Празнична Литургия за Петдесетница беше отслужена в храм „Св. Успение Богородично“ от отец Боян Саръев"}
{"url": "http://www.focus-news.net/news/2019/06/16/2670507/varna-treti-festival-na-shevitsata-shte-se-provede-v-beloslav-na-7-i-8-septemvri.html", "text": "Трети Фестивал на шевицата предстои да се проведе в близкия до Варна град Белослав. Това съобщиха за  Радио „Фокус“ – Варна  от Общината. Тази година мотото на събитието е „Живи корени“. Фестивалът ще се проведе в рамките на два дни – 7 и 8 септември, събота и неделя. В него ще бъдат представени образци на автентичната българска шевица, но и нейните съвременни интерпретации, с израз в различни артикули и продукти на ръчното творчество. Участниците ще бъдат разположени от 09.00 до 18.00 часа в двата дни на площад „Възраждане“ в Белослав.  \r\nПри лошо време фестивалът ще се проведе в Народно читалище „Съзнание 1926“, което се намира на ул. „Св. св. Кирил и Методий“ №7. Събитието е насочено към любители и професионалисти в областта на везмото. Възможно е индивидуално и колективно участие чрез представяне на автентични носии с шевици (части от носии, или съхранени шевични фрагменти). Особен интерес представлява и самата история на носията или шевицата - от и за кого е изработена, от кой регион е и на каква възраст е. Ще могат да се представят и артикули със съвременни интерпретации на автентични шевични мотиви (сувенири, бижута, аксесоари, дрехи и др.).  Ще бъдат демонстрирани дейности и занаяти, които имат тематична връзка с елементите и мотивите използвани и във везбата (килимарство, гайтанджийство, резбарство, рисувана керамика – грънчарство и други художествени занаяти). Занаяти, които изработват аксесоари към носии, също могат да участват. По време на фестивала публиката ще може да види и да се наслади на разнообразие от дейности като кратка тематична беседа с участието на видни етнографи, изложби, ревю на носии, разнообразие от работилници, концертна част – народни песни и танци, занимателни секции за най- малката аудитория. Заявки за участие ще се приемат до 20 август. За всеки от участниците ще бъде осигурена площ, където да бъде представено творчеството му. \r\nДиана СТОЕВА", "date": "2019.06.16", "title": "Варна: Трети Фестивал на шевицата ще се проведе в Белослав на 7 и 8 септември"}
{"url": "http://www.focus-news.net/news/2019/06/16/2670506/plovdivskiyat-mitropolit-nikolay-nastrahvam-ot-strah-kato-chuya-za-porednite-strategii-za-razrushavane-na-brakove.html", "text": "Добре е поне един час седмично в учебната програма на децата ни да бъде отреден за час по религия. Това каза в словото си по време на празничното отбелязване на 150-ата годишнина от създаването на храма „Св. Троица“ в село Труд пловдивският митрополит Николай, предаде репортер на  Радио „Фокус“-Пловдив . „Сега чувам за поредната стратегия за развитие на детето. Настръхвам от страх като чуя за поредните стратегии за разрушаване на бракове, за „съвместно съжителство без брак“, „за сурогатно майчинство“, за „еднополови бракове“ чувам стратегии, а доколко тези стратегии ще съвпаднат с нашето желание да спасим нашите деца“, попита митрополит Николай. „Ние, християните, знаем каква е стратегията за спасение на децата ни. И не са ни я казали разните неправителствени организации, а сам Господ Исус Христос ни е казал – оставете децата и не им пречете да дойдат при нас“, добави той. Според митрополит Николай бащите на нашите деца копнеят за това да им дадем добродетелите на вярата си.  \r\nЗатова именно митрополит Николай отправи призив и към президента Румен Радев да направим всички така, че да бъде заложен поне по един час седмично за изучаване на религия в учебната програма, в който децата да разберат постамента на православната ни вяра – че е грях да се краде, да се лъже, да се убива и др., защото според пловдивския митрополит детските и неукрепнали души са най-уязвими към вирусите на обществото в този век.  \r\nПо думи на митрополит Николай рекордно ниските резултати на изпитите по български език и литература пък се дължат на това, че децата ни днес не познават корените си, а те са нашата вяра, език, писменост и духовна култура. \r\nЦветана ТОНЧЕВА", "date": "2019.06.16", "title": "Пловдивският митрополит Николай: Настръхвам от страх като чуя за поредните стратегии за разрушаване на бракове"}
{"url": "http://www.focus-news.net/news/2019/06/16/2670512/veliko-tarnovo-s-44-sm-se-e-povishilo-nivoto-na-reka-dzhulyunitsa-pri-ednoimennoto-selo.html", "text": "С 44 см се е повишило нивото на река Джулюница при едноименното село. Това съобщиха за  Радио „Фокус“ – Велико Търново  от Хидрометеорологична обсерватория – Велико Търново. Нивото й е 160 см. С 6 см се е покачило нивото на река Янтра в кв. „Чолаковци“ във Велико Търново за едно денонощие. Тази сутрин са измерени 134 см, при критични стойности 650 см. С 15 см е покачването на нивото на реката при село Каранци в община Полски Тръмбеш. Измереното ниво тази сутрин е 148 см, при критични стойности 500 см. Голяма река при Стражица е достигнала равнище от 98 см. Регистрирано е покачване с 13 см. \r\nПрогнозираните водни количества за 17, 18 и 19 юни ще бъдат около и над средномногогодишните стойности. Днес и през следващите 3 дни речните нива във водосбора ще останат без съществени изменения. До 18 юни ще има краткотрайни повишения на речните нива, главно в планиските части от водосбора и притоците й река Джулюница и Голяма река. Водните количества ще бъдат под праговете за внимание. \r\nНадежда КРЪСТЕВА", "date": "2019.06.16", "title": "Велико Търново: С 44 см се е повишило нивото на река Джулюница при едноименното село"}
{"url": "http://www.focus-news.net/news/2019/06/16/2670513/blagoevgrad-silen-dazhd-pridruzhen-s-gramotevitsi-i-vyatar-vali-v-grada.html", "text": "Силен дъжд, придружен с гръмотевици и вятър превалява в Благоевград, предаде репортер на  Радио „Фокус“ – Пирин . Към момента няма данни за възникнали инциденти вследствие на бурята, за разлика от вчерашния ден. По данни от социалните мрежи проливните дъждове вчера са предизвикали запушване на шахти, което е довело до образуването на „реки“ от вода на входа на Благоевград при Югозападен университет „Неофит Рилски“, както и в кварталите „Грамада“ и „Еленово“. Имало е и паднали клони на дървета, които са били отстранен от екипи на Районна служба „Пожарна безопасност и защита на населението“ – Благоевград. \r\nЛивия НИНОВА", "date": "2019.06.16", "title": "Благоевград: Силен дъжд, придружен с гръмотевици и вятър, вали в града"}
{"url": "http://www.focus-news.net/news/2019/06/16/2670514/nimh-nivoto-na-reka-dzherman-pri-dupnitsa-e-okolo-praga-za-visoki-vodi.html", "text": "През последното денонощие нивата на наблюдаваните реки в Западнобеломорския басейн са останали без съществени изменения или са се понижили, сочи справка на сайта на  Националния институт по метеорология и хидрология  (НИМХ). Регистрираните колебания на речните нива за водосбора на река Места са от -7 см до +1 см, а във водосбора на река Струма са от -6 см до +7 см. Водните количества на реките в басейна са под праговете за средни води, с изключение на река Джерман при град Дупница, чието ниво е около прага за високи води. Днес и през следващите три дни нивата на наблюдаваните реки в басейна ще останат без съществени изменения. В следобедните и вечерни часове, вследствие на валежи, са възможни краткотрайни повишения на водните нива в Рилските и Пиринските притоци на реките Места и Струма. Водните количества ще бъдат под праговете за предупреждение.", "date": "2019.06.16", "title": "НИМХ: Нивото на река Джерман при Дупница е около прага за високи води"}
{"url": "http://www.focus-news.net/news/2019/06/16/2670515/afp-tokat-sprya-v-arzhentina-i-urugvay.html", "text": "Срив на интерконекторната електропреносна система на Аржентина и Уругвай остави двете южноамерикански държави без електричество, съобщиха енергийните компании, цитирани от  AFP . \r\n\"Масовият срив във взаимосвързаната електрическата система остави целите Аржентина и Уругвай без електричество\", съобщи компанията Едесур Аржентина в социалната мрежа „Туитър“. \r\nУругвайската енергийна компания UTE заяви, че \"срив в мрежата на Аржентина е засегнала взаимосвързаната система, оставяйки цялата национална територия без ток, както и няколко провинции на съседната страна\". Според изявлението системата се е сринала в 7 сутринта (13 часа българско време).  Юлиян Марков", "date": "2019.06.16", "title": "AFP: Токът спря в Аржентина и Уругвай"}
{"url": "http://www.focus-news.net/news/2019/06/16/2670510/kostadin-nushev-bogoslov-praznikat-petdesetnitsa-vazpomenava-slizaneto-na-svetiya-duh-nad-apostolite-sled-vaznesenieto-na-isus-hristos-s-nego-se-otbelyazva-rozhdeniya-den-na-tsarkvata.html", "text": "Празникът Петдесетница в църковния календар на православната църква възпоменава слизането на Светия дух над апостолите след Възнесението на Исус Христос. С него се отбелязва рожденият ден на църквата. Това каза в интервю на  Агенция „Фокус“  богословът Костадин Нушев. „Църквата е като тяло Христово, но също така и изпълнена със Светия дух. Тя започва своята мисия в света като продължение на Христовото спасително дело. Ето защо този празник е един от големите в календарите на православната църква и се чества особено тържествено\", обясни той. „След Възнесението на Христос, той обещал да изпрати от небесата Светия дух, който да напълни с благодатна сила апостолите, за да започват те да проповядват евангелието в целия свят и за да продължи Светия дух спасителното дело на Сина Божи на земята чрез църквата“, допълни богословът. „Апостолите се събрали заедно в Йерусалим и пребивавали там до този петдесети ден. Докато не се удостоили да получат именно тази благодатна сила от небесата чрез слизането на Светия дух. Православната църква акцентира много силно върху това присъствие на Светия дух в църквата, който я изпълва с благодатни сили и който дава началото на историческото и спасителното дело на земята“, каза още Костадин Нушев. „На този ден църквата винаги извършва Света божествена литургия – това е едно тържествено богослужение по време, в което нашата църква има традиция за благославяне на орехова шума, която по символичен начин се пуска от купола на храма върху вярващите християни като символ и възпоменаване на слизането на огнените езици на Светия дух“, посочи Нушев.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.06.16", "title": "Костадин Нушев, богослов: Празникът Петдесетница възпоменава слизането на Светия дух над апостолите след Възнесението на Исус Христос, с него се отбелязва рождения ден на църквата"}
{"url": "http://www.focus-news.net/news/2019/06/16/2670517/varna-po-initsiativa-na-narodniya-predstavitel-neli-petrova-v-grada-shte-bade-predstavena-knigata-ostanete-zhivi.html", "text": "По покана на народния представител от Парламентарната група на ГЕРБ Нели Петрова във Варна ще гостува Георги Стоянов – автор на книгата „Останете живи”, която е посветена на каузата да се спре войната по пътищата. Това съобщавиха от пресцентъра на  ПП ГЕРБ – Варна . Със съдействието на дирекция „Превенции” в Oбщина Варна изданието ще бъде представено на 17 юни (понеделник). Срещата на автора с варненската публика ще се състои от 12.00 ч. в зала 12 (на втория етаж) в Младежкия дом.  \r\n„Останете живи” събира истории на участници в инциденти, полицаи, близки и приятели на загинали и ранени по пътищата на страната ни. Чрез книгата варненският депутат Нели Петрова, която загуби дъщеря си при катастрофа на пешеходна пътека, се надява повече млади хора да осъзнаят навреме колко е важно да бъдат отговорни и разумни участници в движението. „Тази книга е за инстинкта ни за самосъхранение”, споделя авторът Георги Стоянов, изтъквайки, че човешкият фактор влияе най-много за големия брой жертви по пътищата, а кървавата статистика изобилства от инциденти в резултат на несъобразена или превишена скорост, неправилно изпреварване, неспазване на дистанция, навлизане в насрещното, отнемане на предимство, технически неизправни автомобили, шофиране след употреба на алкохол и наркотици, сядане зад волана без книжка, управление без колан, гонки и др.  \r\nНаред с истинските истории, които са събрани в изданието, Георги Стоянов предлага на читателите и статистически данни, показателни за тенденциите при пътнотранспортните произшествия, както и полезни за младите хора съвети за действие при катастрофи и за оказване на помощ на пострадали.", "date": "2019.06.16", "title": "Варна: По инициатива на народния представител Нели Петрова в града ще бъде представена книгата „Останете живи”"}
{"url": "http://www.focus-news.net/news/2019/06/16/2670504/dimitar-danchev-bsp-tryabva-da-prevarnem-otchayanieto-na-horata-v-doverie-kam-nas-i-da-se-otvorim-kam-balgarite-za-da-gi-ubedim-che-sme-alternativata.html", "text": "Трябва да превърнем отчаянието на хората в доверие към нас и да се отворим към българите, за да ги убедим, че сме алтернативата. Това каза на народният представител от ПГ на „БСП за България“ Димитър Данчев по време на дискусията по политическия доклад за евровота и предстоящите местни избори в рамките на 49-тия конгрес на БСП, предаде репортер на  Агенция „Фокус“ . Данчев отчете, че БСП е получила най-добрия резултат на европейски избори досега. „На много места се сблъсках с усещането за отчаяние и безсилие на хората. Затова и тогава, и днес при тези срещи, бих искал да кажа на тези хора, че зависи от нас да изчистим грешките, да научим уроците си и наистина да продължим напред. Нямаме особен повод да драматизираме. Трябва да превърнем отчаянието на хората в доверие към нас и да се отворим към българите, за да ги убедим, че сме алтернативата“, каза още Данчев. „Вярвам, че БСП е реформирана. Това се признава от повечето политически анализатори в страната“, каза Данчев. „Трябва ли моето поколение да гледа стария до болка познат на всички филм? Трябва ли да сме кухненски революционери, които спорят само вкъщи с телевизора, трябва ли да мълчим като социалисти за недостатъците на системата и да продължаваме да се борим помежду си? Нима не е ясно на всички, че така още повече се отдалечаваме от хората, чието доверие искаме да получим? Нима не е ясно, че трябва да насочим нашите усилия, за да разобличим нищетата на управлението на малообразовани и крадливи мерзавци? Докога залисани в нашите вътрешнопартийни разпри ще позволяваме държавата да се ръководи от деспотичен и самонадеян човек?“, каза още Данчев. Той посочи, че БСП може да убеди хората, че е промяната, но това изисква борба за всеки един човек. \r\nДеница КИТАНОВА", "date": "2019.06.16", "title": "Димитър Данчев, БСП: Трябва да превърнем отчаянието на хората в доверие към нас и да се отворим към българите, за да ги убедим, че сме алтернативата"}
{"url": "http://www.focus-news.net/news/2019/06/16/2670516/patriarh-neofit-otsluzhi-praznichnata-liturgiya-za-petdesetnitsa-v-katedralata-sv-aleksandar-nevski.html", "text": "В деня, когато Православната църква отбелязва снизхождането на Св. Дух над апостолите и основаването на Църквата Христова, в Патриаршеската катедрала \"Св. Александър Невски\" бе отслужена тържествена св. литургия и празнична вечерня, съобщиха от  Българската православна църква . Богослуженията бяха възглавени от Негово Светейшество Българския патриарх Неофит, който бе в съслужение с Мелнишкия епископ Герасим, гл. секретар на Св. Синод, Белоградчишкия епископ Поликарп, викарий на Софийския митрополит, архим. Василий, протосингел на Софийска св. митрополия, ставр. ик. Ангел Ангелов, ставр. ик. Костадин Гаврилов, прот. Антоний Милушев, свещ. Костадин Тренев, прот. Иван Петков, прот. Александър Нешев, йеродякон Вартоломей и дякон Деан Коруновски. \r\nНа причастния канон проповед за празника произнесе прот. Антоний Милушев, който говори върху значението на големия господски празник. Десетки бяха и православните християни, които се приастиха с Тялото и Кръвта Христови. \r\nПо време на вечерното богослужение над богомолците бе спусната от купола на катедралата орехова шума, символизираща слизането на Светия Дух над Пресвета Богородица, св. апостоли и първите християни през 33 г. На богослужението бяха прочетени полагащите се три коленопреклонни молитви към Бога, в които се измолват прошка на прегрешенията, просвещение и очистване на сърцата и придобиване на благодатни сили.  \r\nСпоред древната практика днес се отбелязва т.н. рожден ден на Христовата Църква, основана от Самия Христос и призвана да води всеки човек към Небесния Йерусалим - Царството Божие. В края на тържествените богослужения бе изпято и многолетие за Светейшия патриарх, Св. Синод и всички празнуващи днес православни християни.", "date": "2019.06.16", "title": "Патриарх Неофит отслужи празничната литургия за Петдесетница в катедралата „Св. Александър Невски“"}
{"url": "http://www.focus-news.net/news/2019/06/16/2670508/prezidentat-rumen-radev-vazhnoto-e-balgariya-da-ne-ostava-bez-politicheska-opozitsiya.html", "text": "Важното е България да не остава без политическа опозиция. Това ще бъде пагубно за демокрацията. Това заяви президентът Румен Радев в отговор на журналистически въпрос за оттеглената оставка от лидера на БСП Корнелия Нинова, съобщиха от  прессекретариата на държавния глава . Той добави, че Корнелия Нинова се е доказала като човек, който знае какво прави и носи отговорност за своите постъпки.  \r\nЗапитан какво очаква от конгреса на най-голямата опозиционна партия, президентът посочи, че в България следва да има единна, сплотена политическа опозиция, защото в противен случай властта остава без коректив.   \r\nРумен Радев беше в село Труд, където участва в отбелязването на 150-годишнината от създаването на храма „Св. Троица“. Помолен да коментира призива на митрополит на Николай за въвеждането на вероучение в българските училища, държавният глава посочи, че темата следва да се разгледа от съответните институции и да се използва опитът в Европейския съюз. „Има място за такъв дебат. Децата растат и научават за религията не от училище – това са важни въпроси. Научават за нашите традиционни православни ценности също не от училище. В училище могат да бъдат изучавани такива неща. Но това е един сериозен дебат, който трябва да бъде обмислен“, посочи още Румен Радев.", "date": "2019.06.16", "title": "Президентът Румен Радев: Важното е България да не остава без политическа опозиция"}
{"url": "http://www.focus-news.net/news/2019/06/16/2670521/gd-granichna-politsiya-intenziven-e-trafikat-za-leki-avtomobili-na-izhod-na-gkpp-kulata-i-gkpp-makaza.html", "text": "Интензивен е трафикът за леки автомобили на изход на ГКПП „Кулата“ и ГКПП „Маказа“. Това съобщиха от  ГД „Гранична полиция“ . Интензивен на изход е трафикът за товарни автомобили на „Дунав мост 1“, а на „Дунав мост 2“ е интензивен на изход за леки автомобили. Информацията за трафика на граничните пунктове е към 16.00 часа. На границата със Сърбия, Северна Македония и Турция трафикът е нормален на всички гранични контролно-пропускателни пунктове.", "date": "2019.06.16", "title": "ГД „Гранична полиция“: Интензивен е трафикът за леки автомобили на изход на ГКПП „Кулата“ и ГКПП „Маказа“"}
{"url": "http://www.focus-news.net/news/2019/06/16/2670509/ministar-emil-karanikolov-yazovirite-v-tezhko-sastoyanie-shte-badat-remontirani-ot-darzhavata.html", "text": "Язовирите в тежко състояние ще бъдат ремонтирани от държавата. Това каза министърът на икономиката Емил Караниколов в предаването  „Неделя 150“  по  БНР . В страната има над 6700 язовира и вече е известно състоянието на всички тях, макар някои да нямат първична документация, каза министърът и допълни, че общините са прехвърлили около 2700 язовира на държавата за стопанисване. \r\n„До края на този месец ще е готов анализът кои са най-спешните и важни язовири, в които, надявам се, до един месец вече да видим и техника. До края на този месец Министерство на икономиката ще уведоми с кои язовири започваме и, съответно, стойностите за ремонтите, които ще бъдат извършвани. Още есента ще има вече ремонтирани язовири. Министерство на икономиката поема ангажимент, че до няколко месеца ще започнат ремонт на язовирите“.", "date": "2019.06.16", "title": "Министър Емил Караниколов: Язовирите в тежко състояние ще бъдат ремонтирани от държавата"}
{"url": "http://www.focus-news.net/news/2019/06/16/2670522/varna-levski-aksakovo-e-obshtinskiyat-futbolen-shampion-za-sezon-2018-2019.html", "text": "Отборът на „Левски - Аксаково” е големият победител в общинското първенство по футбол на Община Аксаково за сезон 2018-2019. Това съобщиха от пресцентъра на  Общината . В последния мач за сезона днес предиобед тимът на „Левски Аксаково” оформи общ актив от 40 точки, след класическа победа в градското дерби срещу „Пластхим - Аксаково” с 3:0. На три точки разлика след първия първенството приключи тимът на „Хемус Игнатиево”, след като в последния кръг днес се наложи  с 1:0 над Аксаковския „Феникс”. Бронзът в първенството завоюва „Пластхим Аксаково” с 31 точки актив за сезон 2018-2019. В последния ден от шампионата „Каталунци Игнатиево” се наложиха над Младежи – Аксаково с 3:0. След края на последните за сезона футболни срещи деветте отбора, които формират общинското първенство на „Аксаково”, получиха награди от кмета на общината инж. Атанас Стоилов, председателя на постоянната комисия по младежки дейности в Общинския съвет Христо Атанасов, зоналния представител на БФС Георги Мирчев и футболната легенда от недалечното минало Божил Колев. Тазгодишната шампионска купа заслужено пое към витрината с трофеи на „Левски - Аксаково”. Най-добър вратар на първенството е стражът на шампионите Станимир Христов. Наградата за феърплей спечелиха „Каталунци - Игнатиево”. Голмайстор на първенството е Виктор Иванов от „Слънчево – Аксаково”. Най-добър защитник е Бенямин Юнг от „Надежда – Аксаково”. Отличието за най-млад футболист отиде в Тодор Николов от „Лудогорец – Аксаково”, а за най-добър футболист на шампионата бе обявен Антон Капралов от „Пластхим - Аксаково”.", "date": "2019.06.16", "title": "Варна: „Левски Аксаково” е общинският футболен шампион за сезон 2018-2019"}
{"url": "http://www.focus-news.net/news/2019/06/16/2670523/pepa-angelova-tsprl-burgas-na-1-yuli-zapochva-nashata-lyatna-it-akademiya.html", "text": "На 1 юли започва Лятната IT академия на Центъра за подкрепа на личностното развитие (ЦПРЛ) в Бургас. Това съобщи за  Радио „Фокус“ – Бургас  Пепа Ангелова, директор на ЦПРЛ) – Бургас. По думите ѝ инициативата ще бъде организирана съвместно с Община Бургас и с преподаватели от Природоматематическата гимназия „Академик Никола Обрешков“, а предвидените занятия ще продължат до 26 юли. „Тази година академията е със снижена граница – включени са и децата от 3-ти и 4-ти клас. Платформата все още е отворена. Към момента има записани над 95 ученици“, отбеляза Ангелова и добави, че занятията ще се провеждат в сградата на Професионалната гимназия по електротехника и електроника. „Часовете ще се провеждат всеки ден – сутрин и следобед, а учениците ще бъдат разпределени в две групи“, допълни Ангелова. Тя посочи още, че на 22 юни ще се проведе тест в сградата на Природоматематическата гимназия, за да бъдат избрани децата, които ще бъдат включени в Лятната IT академия. \r\nПепа Ангелова отбеляза също, че децата от школата по изобразително изкуство към ЦПРЛ – Бургас работят на тема „Мое незабравимо лято“. По думите ѝ след приключване на работата по творбите предстои да бъде организирана изложба, където те да бъдат представени.  \r\n„Програмата на центъра е съсредоточена и върху децата, които се класираха на първи и втори места след състезанието по английски език за второкласници – „We love English“, и това за третокласници – „Език свещен на нашите деди“. Децата успяхме да организираме в два лагера. Първият приключи тази седмица по програмата „Опознай Бургас“. Той беше предвиден за децата, класирани на втори места от конкурса по български език. Те имаха възможност да разгледат всички географски и исторически обекти от програмата на територията на града. След като получиха необходимите печати от посещения на обектите, получиха и друга награда – пъзел“, отбеляза Ангелова.  \r\nТя добави, че е организиран и езиков лагер за децата от втори клас, класирани на втори места след състезанието по английски език. „Лагерът стартира на 3 юни и ще продължи до 21 юни. По време на състезанието се явиха над 600 деца от Бургас. В момента класиралите се на втори места изучават английски език по целодневна програма, която включва много дидактически игри и спортни занимания“, допълни още Ангелова. \r\nМария ПОПЧЕВА", "date": "2019.06.16", "title": "Пепа Ангелова, ЦПРЛ – Бургас: На 1 юли започва нашата Лятна IT академия"}
{"url": "http://www.focus-news.net/news/2019/06/16/2670524/mkd-makedoniya-v-luksozen-dzhip-sa-zaloveni-deset-migranti-ot-pakistan.html", "text": "В луксозен джип от популярна марка са заловени десет мигранти от Пакистан, пише македонското електронно издание  “МКД“ \r\nПо магистралата Гевгелия - Скопие, полицаите забелязали джип със скопски регистрационни номера, който не спрял за проверка. \r\nПолицейските служители със служебен автомобил са настигнали превозното средство и са открили в него 10 мигранти от Пакистан, които били задържани в най-близкото полицейско управление. Предприемат се мерки за изясняване на случая.  Юлиян Марков", "date": "2019.06.16", "title": "„МКД“ (Македония): В луксозен джип са заловени десет мигранти от Пакистан"}
{"url": "http://www.focus-news.net/news/2019/06/16/2670520/kostadin-nushev-bogoslov-svetiyat-duh-se-chestva-neposredstveno-sled-petdesetnitsa-zashtoto-ot-tozi-moment-prisastva-v-tsarkvata-kato-bozhestvena-lichnost.html", "text": "Светият дух се чества непосредствено след Петдесетница, защото от този момент присъства в църквата като божествена личност. Това каза в интервю на  Агенция „Фокус“  богословът Костадин Нушев. „За Светия дух в библейските писания се говори на много места, например още при Сътворението на света в книга Битие. Там се казва, че Духът Божи се носи над бездната. Също така на много други места в Стария завет още се говори, че Светият дух вдъхновява пророците. Пророците чрез силата и действията на Светия дух са проповядвали Божието слово. В Новия завет при кръщението на Исус Христос на река Йордан виждаме също Богоявлението, слизането на Светия дух във вид на гълъб над Христос“, обясни той. Костадин Нушев допълни, че плодовете на Духа, за които говори Св. Апостол Павел в неговото послание до галатяните в Новия завет са на първо място радост, вътрешен духовен мир, любов в сърцата на хората, благодатна сила, духовно просвещение, очистване, благодатна мъдрост, сила и мъжество, които укрепват волята за борба с греха и злото и напредване в добродетелите. „Много и различни са даровете на Светия дух и затова много пъти и Св. Апостол Павел говори за това, че Духът, който изпълва църквата е един, но неговите дарове и харизми са много и различни. Затова от тази истина в православието произтича принципа за съборност в православната църква. Той означава единство на църквата и Светия дух, но и разнообразие, богатство на различните дарби, дарове на християните в църквата“, разказа още Нушев. Той обясни, че Светият дух се изобразява символично във вид на гълъб. „Това изображение идва от Богоявление, от кръщението на Исус Христос на река Йордан. Също така имаме едно православно иконографско изображение на Старозаветната света троица под вид на тримата ангели, които са посетили Авраам в Стария завет. Това е една много известна икона на преподобния Андрей Рубльоф в руската иконописна школа“, обясни той. „Понякога в православните храмове се изобразява и така наречената новозаветна троица, при която Бог Отец и Сина Божи, който седи отдясно на Отца се изобразяват заедно с образа на гълъб, който изобразява третото лице на Света троица – Светия дух“, каза още Костадин Нушев.   \r\nТеодора ПАТРОНОВА", "date": "2019.06.16", "title": "Костадин Нушев, богослов: Светият дух се чества непосредствено след Петдесетница, защото от този момент присъства в църквата като божествена личност"}
{"url": "http://www.focus-news.net/news/2019/06/16/2670525/burgas-oshte-3-spasitelni-posta-shte-badat-otkriti-na-plazha-v-grada-na-17-yuni.html", "text": "Още 3 спасителни поста ще бъдат открити на плажа в Бургас на 17 юни. Това съобщи за  Радио „Фокус“ – Бургас  старшият спасител Петър Русев. По думите му така общият брой на постовете ще стане 9, като на всеки от тях ще работят по двама спасители. „Увеличава се бройката на спасителите – днес са 12, а от утре ще бъдат 18 и ще охраняват с работно време от 08.00 до 18.00 часа“, отбеляза Русев. Той добави, че се очаква на 1 юли да се състои официалното откриване на сезона на бургаския плаж, като тогава ще бъдат открити и останалите 5 поста. „Днес морето е приятно, флагът е зелен, има много посетители на плажа“, каза още старшият спасител. \r\nМария ПОПЧЕВА", "date": "2019.06.16", "title": "Бургас: Още 3 спасителни поста ще бъдат открити на плажа в града на 17 юни"}
{"url": "http://www.focus-news.net/news/2019/06/16/2670511/kongresat-na-bsp-prie-politicheski-doklad-za-evrovota-i-vazlozhi-na-plenuma-da-izgotvi-predizborna-platforma-za-mestnite-izbori.html", "text": "Конгресът на БСП прие политически доклад за евровота, предаде репортер на  Агенция „Фокус“ . В доклада се отчита ръстът на подадените за БСП гласове, както и спечелените 5 мандата в ЕП, постигнатите първи места в Монтана и Ямбол, и на областно ниво в Плевен и Добрич. В документа се посочва, че представителите на партията в местната власт трябва да водят политика, спомагаща за преодоляване на натрупаните с годините проблеми.  \r\nДелегатите възложиха на Националния съвет да изготви платформа за местния вот в срок до 31 юли 2019 г. Конгресът възложи на Пленума още в срок до три месеца да приеме реда и условията за провеждане на пряк вътрешнопартиен избор на председател на БСП, който да съвпада с отчетно-изборния цикъл в партията. Това означава Пленумът да приеме правила за избор на нов лидер, които да се отнасят до процедурата, след като изтече мандатът на Корнелия Нинова начело на БСП. Делегатите възложиха на парламентарната група на „БСП за България“ да внесе промени в Изборния кодекс, свързани с местната власт. \r\nДеница КИТАНОВА", "date": "2019.06.16", "title": "Конгресът на БСП прие политически доклад за евровота и възложи на Пленума да изготви предизборна платформа за местните избори"}
{"url": "http://www.focus-news.net/news/2019/06/16/2670518/balgarskata-asotsiatsiya-na-kabelnite-i-komunikatsionnite-operatori-podkrepya-merkite-na-darzhavata-za-presichane-na-praktikite-za-narushavane-na-avtorskoto-pravo.html", "text": "Българската асоциация на кабелните и комуникационните оператори (БАККО) подкрепя мерките, предприети от държавата, за пресичане на порочни практики, свързани с нарушения на авторското право. Това се посочва в  позиция, изпратена до медиите . От асоциацията заявяват, че като оператори, които работят на светло и спазват законовите изисквания, те подкрепят усилията на държавните органи да сложат край на безпрецедентните практики на кражба на съдържание и укриване на броя на абонатите, които обезсмислят усилията на всички оператори, които искат да работят в условията на нормален конкурентен пазар. \r\n„В качеството си на браншова асоциация, която обединява платформени оператори, с пазарен дял над 65%, БАККО изразява позицията, че мерките предприети от държавата и органите на реда за важна крачка към нормализиране на пазара на платена телевизия, на който има около 30% сив сектор“, отбелязват от БАККО. \r\nБраншовата асоциация посочва, че пиратството и ъндъррепортинга създават конкурентни предимства за нарушителите и като цяло нанасят значителни вреди на пазара на разпространение на платена телевизия и добавят, че няма „по-добро“ и „по-лошо“ пиратство, както няма големи, малки и средни оператори, а само такива, които работят на светло и други, които работят в нарушение на закона.", "date": "2019.06.16", "title": "Българската асоциация на кабелните и комуникационните оператори подкрепя мерките на държавата за пресичане на практиките за нарушаване на авторското право"}
{"url": "http://www.focus-news.net/news/2019/06/16/2670529/blagoevgrad-preskonferentsiya-vav-vrazka-sas-skulptorite-na-pavel-koychev-v-grada-shte-se-provede-na-17-yuni-v-obshtinata.html", "text": "Пресконференция във връзка със скулпторите на Павел Койчев в Благоевград ще се проведе от 14.00 часа на 17 юни 2019 г. в зала №5 на Община Благоевград. Това съобщиха от пресцентъра на  Общината . В срещата ще вземат участие Павел Койчев и Георги Лозанов.", "date": "2019.06.16", "title": "Благоевград: Пресконференция във връзка със скулпторите на Павел Койчев в града ще се проведе на 17 юни в Общината"}
{"url": "http://www.focus-news.net/news/2019/06/16/2670530/sport-selektsionerat-na-arzhentina-se-oplaka-ot-loshiya-teren.html", "text": "Селекционерът на Аржентина Лионел Скалони изрази недоволството си от състоянието на терена, на който снощи тимът му загуби с 0:2 от Колумбия в първия си мач от Копа Америка.   \r\n\"Игрището беше ужасно, а имайте предвид, че това е едва първият мач на него. Има много какво да се желае\", заяви наставникът за терена в Салвадор де Баия.   \r\nСпециалистът остана разочарован от загубата, но намери и положителни неща. \"Мисля, че през второто полувреме се представихме добре. Колумбия е силен отбор и успя да се справи. Искаше ни се да постигнем друг резултат, но така се получи. Второто полувреме беше много добро за нас, създадохме положения, справяхме се с пресата на Колумбия и накрая ти вкарват гол на контра. Имаме неща за коригиране и ще ги коригираме без съмнение\", сподели още той.   \r\n\"Във всеки гол има грешка, но не искам да соча с пръст никого. Ние сме отбор и когато губим, губим всички. След това трябва да се вдигнем заедно\", каза още Скалони.", "date": "2019.06.16", "title": "Спорт: Селекционерът на Аржентина се оплака от лошия терен"}
{"url": "http://www.focus-news.net/news/2019/06/16/2670527/ministar-desislava-taneva-shte-poseti-grad-yambol-na-17-yuni.html", "text": "Министърът на земеделието, храните и горите Десислава Танева ще вземе участие в тържественото отбелязване на празника на град Ямбол на 17 юни. Това съобщиха от пресцентъра на  министерството . \r\nСъбитието ще се проведе от 10:00 ч. пред сградата на Общината.", "date": "2019.06.16", "title": "Министър Десислава Танева ще посети град Ямбол на 17 юни"}
{"url": "http://www.focus-news.net/news/2019/06/16/2670531/vili-tsekov-bchk-varna-cherno-more-e-mnogo-trudno-za-opazvane-i-zatova-vodnospasitelna-deynost-tuk-se-provezhda-v-mnogo-po-trudni-usloviya-otkolkoto-v-sredizemno-ili-cherveno-more.html", "text": "Черно море, с неговото специфично разположение, е много трудно за опазване и затова водноспасителна дейност тук се провежда в много по-трудни условия, отколкото в Средиземно или Червено море, например. При нас прибойната вълна е много висока и има морски обитатели, които могат да бъдат опасни за плуващите. Това коментира в интервю за  Радио „Фокус“ – Варна  доброволецът и инструктор Вили Цеков от Водноспасителната служба към Българския Червен кръст във Варна. Според него именно заради тази прибойна вълна изобретение на българските морски спасители е използването на спасително въже. „Идеята е спасителят да влезе с въжето зад вълната, а неговите колеги да го наблюдават и в момента, в който се хване удавника, да започнат да го дърпат, за да премине по-лесно опасността“, обясни специалистът. Той е категоричен, че дори човек да е блестящ плувец, не всеки намира призвание в спасителската професия. “От опит мога да твърдя, че тези, които имат относително по-слаби плувни умения, по принцип са по-внимателни в работата и гледат по-сериозно на задълженията си. Наблюдението и превенцията на инцидента е най-добрият начин да се справим с него. Ако може да се видят нещата в развитие и да се предотвратят, тогава е най-безопасно. Няма възрастова граница – има внимателни и гледащи водата спасители“, коментира Вили Цеков. Според него някои от опасностите, които могат да дебнат летовниците в морето, са морският дракон и медузите. Срещата с тях може да е много опасна, дори и за добрите плувци, тъй като е възможно не само да се изпита дискомфорт от опарването, но и да се изгуби ориентация. Вили Цеков допълни още, че не може да заяви категорично, че туристопотокът по плажовете ни се развива в положителна посока. Неговите наблюдения сочат, че много хора не преценяват опасностите, които се крият зад иначе красивите морски гледки. Според него, често летовниците не се съобразяват със съветите на спасителите, не спазват ограниченията за влизане във водата, не се информират за това колко време преди плажа трябва да е последното хранене, както и колко време е препоръчително да се стои. \r\nЦеков отбеляза също, че би трябвало всяко дете, особено от морски градове като Варна да получи основно обучение за плувни умения. Той посочи, че много често се случва родители да учат децата си да плуват, без те самите да могат, което е жалко и опасно, особено при плуване в морето, а не в басейн. Според Вили Цеков във Варна от години се поддържат две програми за обучение на деца – от 6 – 9 години и от 9 до 12 години, а и плуването става все по-разпознаваем спорт. По думи на експерта, обаче, това, че детето е ходило на курс десетина пъти, не винаги означава, че ще може да плува само в морето, без да пострада. „Общо взето, когато се каже спасител, на всички в представите изниква едно бурно море и един човек със свирка, който свири по някакви хора, които влизат във вълните и не искат да излизат. Не мога да отговоря, че туристопотокът се развива в положителна посока“, обясни той. Според Вили Цеков от години БЧК провежда политика за ограмотяване на туристите относно безопасното плажуване, с изготвяне на брошури и материали, които да могат да ги уведомяват какво ги дебне зад тази прекрасна морска гледка, която е пред очите им. Издават се листовки, които се разпространяват по хотели и места за социална комуникация. Те включват основна информация за това кой флаг какво означава, кога не трябва да се влиза във водата, как трябва да бъдат храненията преди това. „Всички тези неща трябва да се знаят, за да се предпазим от неразумна постъпка, която всъщност винаги е началото на нещо, което може да завърши с инцидент“, коментира Вили Цеков. По думите му, от години, съветът към летовниците е един и същ. Те трябва да се вслушват в напътствията на Водноспасителната служба и ако е възможно, да се ограмотят сами с онова какво е полезно, както и какво е опасно да се прави на плажа. \r\nДиана СТОЕВА", "date": "2019.06.16", "title": "Вили Цеков, БЧК – Варна: Черно море е много трудно за опазване и затова водноспасителна дейност тук се провежда в много по-трудни условия, отколкото в Средиземно или Червено море"}
{"url": "http://www.focus-news.net/news/2019/06/16/2670526/ministar-emil-karanikolov-pregledat-na-privatizatsionnite-sdelki-ot-strana-na-agentsiyata-za-privatizatsiya-e-priklyuchil.html", "text": "Прегледът на приватизационните сделки от страна на Агенцията за приватизация е приключил. Това каза министърът на икономиката Емил Караниколов в предаването  Неделя 150  по  БНР . Министърът коментира политическите полемики, че чрез промени в закона някои държавни предприятия могат да бъдат извадени от забранителния списък за приватизация. Преди 2 години правителството и партиите, които участват в коалицията, ясно изразиха позиция, че ще бъде спряна приватизацията. Беше подготвено изменение на Закона за приватизация в два аспекта – първият е да се забрани приватизацията. Внесохме, че всички дружества са със забрана за приватизация. От тук нататък няма смисъл да има забранителен списък, при положение че имаш забрана за приватизация на дружествата, заяви той.  \r\n„Наистина настояваме за текста, който ще забрани приватизацията, независимо дали дружествата са съществуващи, ново разкрити или преструктурирани“, каза министърът, според когото приватизацията е изчерпана. \r\n„Някой ще постави въпроса: „Повече няма ли да има приватизация?“. Не, както и сега - допуска се след решение на Народното събрание, но конкретно, за конкретно дружеството, то да бъде раздържавено, ако има въобще такава необходимост. Към момента не считам, че има такава необходимост. Вторият момент на този закон беше да обединим две агенции - Агенцията за приватизация и Агенцията за инвестиции, в едната има 27 служители, в другата има 50 - и тези екипи да работят с инвеститорите, тъй като в Агенцията за приватизация има сериозен капацитет – те над 20 години работят с инвеститори, както и с документация“, коментира Караниколов. \r\nПрегледът на приватизационните сделки, от страна на Агенцията за приватизация, също е приключил, отчете той. „Агенцията трябваше да окомплектова преписките по искане на прокуратурата и други компетентни органи. Това сме го направили! Друг е въпросът, че много от сделките, които сме изпратили и са анализирани, са с изтекъл давностен срок, но тук прокуратурата може да види дали има продължаващо престъпление и дали може да предприема действия“, посочи министърът. \r\nЗаконът за публичните предприятия пък ще даде възможност да бъде анализирано как се управляват различните дружества, допълни Караниколов.  \r\nЩе стане ясно и кои държавни дружества осъществяват и социални функции. „Трябва да има ясни правила как се назначават мениджърите, управляващите. Трябва да има ясни програми, които те трябва да спазват и не трябва те да бъдат сменяни при всяка смяна на правителството. Този закон е важен за „чакалнята“, за ERM, което е много важно за България. Много важен е и за да бъде разрешено да започне процедура за членство в клуба на богатите – ОИСР“. \r\nМинистърът коментира и престижната позиция на България в класацията на „Евростат“ за икономическия растеж - България е сред първите пет в ЕС за 2018 година. „Много е хубаво да имаме икономически ръст. Безспорно е много хубаво за българската икономика. Много е хубаво за износа да върви. Много е хубаво да имаме и ниска безработица, защото, когато имаме ниска безработица, това означава че работодателите се борят за всеки един работник. Борбата е с по-високо възнаграждение и по-добри условия на труд. България върви добре и показателите наистина са положителни, но доходите са ни изключително ниски. Тук мога да кажа, че почнахме преди 30 години от много ниско стъпало. Защо за тези 30 години доходите все още са ни най-ниски?! Да започнем с 90-те години – България беше фалирала. Реално има някакъв ръст 2004-2008 година - ниска безработица и доходите по някакъв начин процентно са се качили. От 2009 до 2013 - финансова криза, световна. През 2014 година имаме друго правителство. Много хора говорят за срив на инвестициите в момента в България. Ще напомня, че 2014 г. инвестициите в България са били 247 милиона евро. От 2015 досега доходите всяка година растат в частния сектор с между 8 и 12%, а в държавния – 10, за учителите 20. Надявам се, че и от следващата година също ще има увеличение“, каза Емил Караниколов. \r\nПо думите му влизането в „чакалнята на Еврозоната“ и в ОИСР ще дадат на България по-висок кредитен рейтинг и повече инвестиции. „Имаме ли инвестиции, ще имаме  и създаване на заводи, производство и услуги с висока добавена стойност. Ще създаде и по-високи доходи на българите, но те трябва да инвестират в своето образование“. \r\nМинистърът отказа да коментира дали и кога „Фолксваген“ ще изгради завод у нас. „Един инвеститор дали ще дойде в България, ще го чуете от тях. Аз мога да кажа, че 2017 година имаше среща на автомобилния клъстър. В България се проведе. Тогава беше заявено, от автомобилния клъстър бяха около 220 фирми, а вече са 250, че България е готова и произвежда всеки един елемент от автомобил. Тогава, след среща с министър-председателя и министъра на финансите, обсъдихме възможността България да покани стратегически производители на цели автомобили. Обърнахме се към двама такива. Едните към момента са доста по-активни. Другите вероятно са в изчакване. Това, което мога да кажа, е, че България е готова да произвежда автомобили. Ще направим всичко възможно наистина да имаме такъв инвеститор в България. И го правим“.", "date": "2019.06.16", "title": "Министър Емил Караниколов: Прегледът на приватизационните сделки от страна на Агенцията за приватизация е приключил"}
{"url": "http://www.focus-news.net/news/2019/06/16/2670528/the-wall-street-journal-frantsuzite-pribraha-zhaltite-zhiletki.html", "text": "Седем месеца след вълни от демонстрации, обхванали за първи път цяла Франция, които свалиха правителството на колене, движението на жълтите жилетки е изчерпано, пише американският вестник  The Wall Street Journal .  \r\nМагазини, които блиндираха прозорците си всяка събота, подготвяйки се за бунтовете на „жълтите жилетки“, отново работят под пълна пара. Президентът Еманюел Макрон стартира икономическите ремонти, които някога бяха сред исканията на „жълтите жилетки“. Седмичният поток от протестиращи в Париж се превърна в тънка струйка. \r\nВ събота едва 7 000 демонстранти излязоха по улиците на страната, според френското вътрешно министерство. Това не може да се сравнява с четвърт милион души на 17 ноември, когато движението започна като протест срещу данъците върху горивата. \r\nТози провал е очевиден, твърдят бивши протестиращи, в борбата на движението да издигне кандидати за изборите за Европейски парламент, които се проведоха в края на май. В един момент, когато някои се надяваха да отбележат появата на движението като нова политическа сила на континента, се разкри неговата нестабилност. Жълтите кандидати, наречени от мнозина в движението „продажници“, получиха по-малко от 1% от гласовете. \r\nНамаляващата подкрепа създаде възможност за правителството на Макрон да си възвърне опорите. В сряда министър-председателят Едуар Филип подробно представи плановете на администрацията за преразглеждане на обезщетенията за безработица и пенсионната система на страната. Той също така обеща да изпълни бързо обещанията за значително намаляване на данъците за работещата средна класа. \r\nИма и признаци, че най-ранните реформи на Макрон, включително разхлабването на правилата на пазара на труда, са започнали да вдигат икономиката. Миналия месец безработицата спадна до най-ниското си ниво от 10 години, според националната статистическа агенция. Доверието на потребителите, силно накърнено на върха на кризата с „жълтите жилетки“, се повиши значително от началото на годината. \r\nКато се има предвид нестабилността на движението, насилието отново може да избухне. По време на демонстрации са ранени около 2 500 протестиращи и 1 800 полицаи, според френското вътрешно министерство. Някои „жълти жилетки“ планират да блокират пътищата в цялата страна следващата събота в опит да създадат смущения и да привлекат вниманието на хората. Все пак тези смущения са далеч от стотиците хиляди, които накараха Франция да спре. \r\nПрезидентът Макрон, който в началото бе глух за исканията на движението, показа известна политическа ловкост. Той направи серия от отстъпки в края на годината, като отмени увеличението на данъка върху горивата и повиши доходите на служителите с минимална работна заплата. След това той продължи няколкомесечното допитване, което го доближи до най-малките села в цялата страна и обърна вълната на обществено мнение срещу жълтите жилетки. \r\nВ събота животът се върна към нормалното на булевард Шанз-Елизе. Туристите се разхождат покрай витрините или пият вино на терасите на кафенетата.  Юлиян Марков", "date": "2019.06.16", "title": "The Wall Street Journal: Французите прибраха жълтите жилетки"}
{"url": "http://www.focus-news.net/news/2019/06/16/2670535/burgas-suhi-i-prohodimi-sa-patnite-nastilki-v-oblastta.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е отлична, няма затворени пътни участъци. Интензивно се осъществява движението на територията на областта. Натоварен е трафикът по пътя Бургас – Созопол, по пътя Бургас – Поморие, както и по пътната отсечка Бургас – кв. „Сарафово“. Струпване на автомобили се наблюдава и около някои от възловите кръстовища в центъра на Бургас – в района на кръстовището с кръгово движение „Трапезица“, на кръстовището между улиците „Спортна“ и „Индустриална“, както и на кръстовището между булевардите „Демокрация“ и „Сан Стефано“. Натоварен е автомобилният трафик и в района на пътен възел „Юг“ в посока от и към ж. к. „Меден Рудник“. \r\nМария ПОПЧЕВА", "date": "2019.06.16", "title": "Бургас: Сухи и проходими са пътните настилки в областта"}
{"url": "http://www.focus-news.net/news/2019/06/16/2670532/pazardzhik-natovaren-e-trafikat-po-patya-velingrad-varvara.html", "text": "Натоварено е движението по планинския път Велинград-Варвара, предаде репортер на  Радио „Фокус“ – Пазарджик . По-интензивен е трафикът от курорта към Пазарджик. В дефилето, в участъците, където има най-много завои, се образуват колони от автомобили, заради по-ниската скорост, с която се преминава оттам. На места на шосето има паднали дребни камъни, които не затрудняват трафика. В началото на пътя Варвара-Велинград има светещо табло с предупредителен знак за опасност от падащи камъни. Полицейски патрул е разположен при ханче Септември. \r\nАлбена ЖИЛЕКОВА", "date": "2019.06.16", "title": "Пазарджик:  Натоварен е трафикът по пътя Велинград – Варвара"}
{"url": "http://www.focus-news.net/news/2019/06/16/2670537/blagoevgrad-natovareno-dvizhenie-se-nablyudava-po-avtomagistrala-struma-i-glaven-pat-e-79.html", "text": "Натоварено движение, но без образуването на колони от автомобили се наблюдава по автомагистрала „Струма“ и главен път Е-79, както и по второкласен път – 19 Симитли – Гоце Делчев.Това съобщиха за  Радио „Фокус“ – Пирин  от Областно пътно управление – Благоевград. През деня не са регистрирани тежки пътни инциденти в региона. В Област Благоевград не се извършват ремонтни дейности по първокласната, второкласната и третокласната пътна мрежа, заради които да са въведени ограничения за движението. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\nЛивия НИНОВА", "date": "2019.06.16", "title": "Благоевград:  Натоварено движение се наблюдава по автомагистрала „Струма“ и главен път Е-79"}
{"url": "http://www.focus-news.net/news/2019/06/16/2670534/kyustendil-dvizhenieto-po-patya-dupnitsa-klisura-pri-km-42-se-osashtestvyava-v-edna-lenta-poradi-remont-na-most-nad-reka-topolnitsa.html", "text": "Движението по пътя Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Това съобщиха за  Радио „Фокус“ – Пирин  от Областно пътно управление – Кюстендил. Участъкът е сигнализиран с пътни знаци и светофарна уредба, а срокът за завършване на ремонта е до 12 август. В участъка от км 42+263 до км 59+071 на същия път преминаването се осъществява в една лента в отделни участъци поради рехабилитация пътното платно, която трябва да приключи до 9 юли. Движението по пътя между селата Долно село и Бобешино от км 8+000 до км 10+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци за срок до 19 юни. \r\nЛивия НИНОВА", "date": "2019.06.16", "title": "Кюстендил: Движението по пътя Дупница – Клисура при км 42 се осъществява в една лента поради ремонт на мост над река Тополница"}
{"url": "http://www.focus-news.net/news/2019/06/16/2670536/varna-oshte-11-pluvni-baseyna-sa-bili-provereni-i-otkriti-prez-izminalata-sedmitsa-v-grada.html", "text": "Още 11 плувни басейна са били проверени и открити през изминалата седмица във Варна. Представители на Регионалната здравна инспекция (РЗИ), Българския Червен  кръст и Общината, влизащи в междуведомствана комисия. Това съобщиха за  Радио „Фокус“ – Варна  от РЗИ. Проверките са свързани с готовността на местата за къпане и атракционите за сезон 2019. По време на инспекциите не са констатирани нарушения на здравните изисквания. По данни на РЗИ плажовете във Варна и областта са с чисти води и засега няма такива, които да са опасни за плажуващите. Завишени, но много под опасните норми, са нивата на ешерихия коли и чревни ентерококи на няколко плажа. Това показват данните от мониторинга, проведен 21-ви май и на 3-ти и 4-ти юни. На Централния плаж през май са отчетени нива от 213 MPN/100cm3, при норма до 500 за този показател и 92 MPN/100cm3, при норма 200. През юни резултатите са съответно 30 и 144 за двата показателя. На Южния плаж, в началото на месеца е отчетена проба за Ешерихия коли от 110 MPN/100cm3. Предстои следващите пробонабирания от мониторинга на морските води да бъдат осъществени на 10-ти юни за Офицерския, Централния и Южния плажове в града, както и на 17-ти и 18-ти юни за всички останали. \r\nДиана СТОЕВА", "date": "2019.06.16", "title": "Варна: Още 11 плувни басейна са били проверени и открити през изминалата седмица в града"}
{"url": "http://www.focus-news.net/news/2019/06/16/2670539/aktsenti-v-sutreshniya-blok-dobro-utro-balgariya-po-radio-fokus-na-17-yuni.html", "text": "Седмица преди повторния вот за кметския пост в Истанбул основните претенденти от управляващата партия и от опозицията се изправят в дебат. Възстанови ли позагубилата се демокрация публичният дебат и какво чухме от кандидатите? Темата коментираме с бившия генерален консул на България в Одрин Георги Димов. След петото заседание на 49-я конгрес на БСП и очакванията да бъде констатирана оставката на лидера Корнелия Нинова тя реши да я оттегли, с което и сложи край на интригата за лидерския пост. Егото или отговорната мисъл за партията надделя и оттук накъде? Отговорите търсим от депутата от ПГ на „БСП за България“ Иван Иванов. Тази година един от най-обичаните празници на фолклора, народните занаяти и животновъдството - Роженският събор, ще се проведе от 19 до 21 юли. Последното издание беше през 2016 година. С какво ще изненадат тази година организаторите и как прочита подготовката ще научим от кмета на Смолян Николай Мелемов. В минутите след 9.00 часа Тони Михайлов от Радио „Фокус“ - Пловдив ще ни разкаже за предстоящите Паисиеви дни в Асеновград.  Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.06.16", "title": "Акценти в сутрешния блок „Добро утро, България“ по Радио „Фокус“ на 17 юни"}
{"url": "http://www.focus-news.net/news/2019/06/16/2670533/nezavisimaya-gazeta-sreshtata-mezhdu-vladimir-putin-i-donald-tramp-mozhe-da-bade-podgotvena-v-navecherieto-na-sreshtata-na-g-20.html", "text": "Пълноформатна среща на президентите на Русия и САЩ, Владимир Путин и Доналд Тръмп на срещата на върха на Г-20 в Осака, може да бъде подготвена от екипи на двамата лидери дори в навечерието на това събитие, заяви в неделя в интервю за телевизия „Россия-1“ Дмитрий Песков, говорител на президента на Руската федерация, отбелязвайки, че в случай на среща „на крак“, не може да се обсъжда цялата гама въпроси от общия дневен ред, цитира думите му руският вестник  “Независимая газета“ \r\nКоментирайки изявленията на президента на Съединените щати за готовността им да се срещнат с китайците, руснаците и другите страни на срещата на Г-20, Песков посочи, че Тръмп е имал непълни срещи „на крак“. \"Броят на въпросите, които трябва да се обсъдят, които са наистина в дневния ред, няма да бъде обсъден\", каза прес-секретарът на президента. \r\nПредишната среща между Путин и Тръмп бе планирана на срещата на върха на Г20 в Аржентина през декември миналата година, но американският президент отмени участието си в него само ден преди договорената дата. В тази връзка руската страна заяви, че е готова за диалог със Съединените щати, но при условие, че съществената и конкретна инициатива на този контакт идва от Вашингтон. \r\nПо-рано тази седмица помощникът на президента Юрий Ушаков каза пред репортери, че възможността да се срещнат двамата лидери на срещата на Г-20 \"виси във въздуха\", обаче, \"след като коментира тази идея, американската страна все още не я е конкретизирала.\" На 14 май в Сочи държавният секретар на САЩ Майкъл Помпео на среща с Путин говори за потенциалната готовност за провеждане на такава среща, но американската страна така и не изпрати официално искане. \r\nСрещата на върха на Г-20 ще се проведе на 27-28 юни в Осака, Япония.  Юлиян Марков", "date": "2019.06.16", "title": "„Независимая газета“: Срещата между Владимир Путин и Доналд Тръмп може да бъде подготвена в навечерието на срещата на Г-20"}
{"url": "http://www.focus-news.net/news/2019/06/16/2670519/tass-pravitelstvoto-na-moldova-shte-prodalzhi-da-izpalnyava-sporazumenieto-s-es.html", "text": "Новото правителство на Молдова ще продължи изпълнението на Споразумението за асоцииране с Европейския съюз, подписано през 2014 г. Това съобщи министър-председателят Майя Санду по време на телефонен разговор в неделя с европейския комисар по въпросите на добросъседството и разширяването Йоханес Хан, цитирана от  TACC \r\n\"Санду потвърди готовността за прилагане на Споразумението за асоцииране, чиито основни принципи се коренят в спазването на върховенството на закона и демокрацията\", се казва в съобщението, който мисията на ЕС в Кишинев е разпространила. Премиерът покани комисаря да посети Кишинев в близко бъдеще. \r\nОт своя страна Хан приветства мирното прехвърляне на властта в Молдова и поздрави Санду за избирането й за министър-председател. \"Ако е необходимо, ЕС може да предостави бърза подкрепа и съвет веднага щом условията бъдат изпълнени и новото правителство осигури спазването на върховенството на закона, медийния плурализъм и правната реформа\", обеща комисарят. \r\nСанду заяви по-рано, че новото правителство е \"отворено за диалог с Русия за подобряване на икономическото и търговското сътрудничество\". Отношенията между Москва и Кишинев се влошиха през лятото на 2015 г., когато молдовският парламент ратифицира споразумението за асоцииране с ЕС, подписано от правителството в Брюксел. Съгласно споразумението Молдова трябва изцяло да отвори своя пазар за европейски стоки. Страхувайки се, че ОНД и Митническият съюз ще реекспортират стоки от ЕС през Молдова, Русия въведе временна забрана за внос на някои видове молдовски продукти. Много от тези ограничения бяха премахнати през 2017 г.  Юлиян Марков", "date": "2019.06.16", "title": "ТАСС: Правителството на Молдова ще продължи да изпълнява споразумението с ЕС"}
{"url": "http://www.focus-news.net/news/2019/06/16/2670540/blagoevgrad-zhiteli-signalizirat-za-vazniknali-problemi-v-rayona-na-ulitsa-ilinden-i-kvartal-zapad-sled-poroyniya-dazhd-v-grada.html", "text": "След поройния дъжд в Благоевград жители сигнализират за възникнали проблеми в района на улица „Илинден“ и квартал „Запад“. Според публикуваните снимки в група в социалната мрежа  „Facebook”  заради валежите са се образували „реки“ от вода. Няма данни за възникнали наводнения в мазета или приземни постройки, нито за паднали клони на дървета. „Фокус“ припомня:  На 15 юни в следобедните часове на деня в града отново валя проливен дъжд, придружен с градушка. Тогава жители на града отново алармираха за запушване на шахти, което е довело до образуването на „реки“ от вода на входа на Благоевград при ЮЗУ „Неофит Рилски“, както и в кварталите „Грамада“ и „Еленово“. Имало е и паднали клони на дървета, които са били отстранен от екипи на Районна служба „Пожарна безопасност и защита на населението“ – Благоевград. \r\nЛивия НИНОВА", "date": "2019.06.16", "title": "Благоевград: Жители сигнализират за възникнали проблеми в района на улица „Илинден“ и квартал „Запад“ след поройния дъжд в града"}
{"url": "http://www.focus-news.net/news/2019/06/16/2670542/sport-alisan-risk-specheli-turnira-v-hertogenbosh.html", "text": "Алисън Риск спечели турнира на трева в холандския град Хертогенбош. На финала американката отрази пет мачбола и се наложи над водачката в схемата и представителка на домакините Кики Бертенс с 0:6, 7:6(3) 7:5. Срещата продължи близо два часа и половина.  \r\nТова е втора титла в кариерата на Алисън Риск след Таянцин (Китай) през 2014 година, като прекъсна серия от шест поредни загубени финала след това.", "date": "2019.06.16", "title": "Спорт: Алисън Риск спечели турнира в Хертогенбош"}
{"url": "http://www.focus-news.net/news/2019/06/16/2670543/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 31 градуса. Пътните настилки са сухи. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км на път ІІІ-662 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона по пътя Чешма – Кесарево, поради намален габарит на пътното платно. Срокът на организацията на движение е до 31 август. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nПоради ремонт на асфалтовата настилка движението по пътя Поликраище – Горна Оряховица се осъществява в едната лента. Трафикът ще се регулира с пътни знаци и регулировчици до 30 септември. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. \r\nДвижението в участък от пътя Павликени – Самоводене се осъществява в едната лента с последователно пропускане поради извършване на превантивен ремонт. Движението ще се регулира със светофарна уредба, пътни знаци и регулировчици, до 27 юли. \r\nНадежда КРЪСТЕВА", "date": "2019.06.16", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2019/06/16/2670545/makedonski-aktyor-byahme-katar-za-balgarite-kogato-sedyaha-v-skuta-na-sssr.html", "text": "Македонски актьор: Бяхме Катар за българите, когато седяха в скута на СССР \r\nАгенция „Фокус“ представя реакцията на македонския актьор Сашо Тасевски, разпространена в социалните мрежи и цитирана от македонското електронно издание  АКО  без редакторска намеса, като уточнява, че изразените позиции са на автора и не се споделят от агенцията. \r\nНе стихва реакцията след настояването на българския външен министър Екатерина Захариева, македонската делегация за преговори да приеме, че Гоце Делчев е българин и че българската окупационна армия по време на Втората световна война всъщност е освободителна. Актьорът Сашо Тасевски пише в социалните мрежи: \r\n\"Министър Захариева е загрижена, че в продължение на 75 години лъжем децата си за Гоце, Яне и компания. Тито и Сталин откраднаха Македония от България, за да не съществува Велика България на Балканите. \r\nТа Югославия е била два пъти по-голяма от България по население. Виждате Тито и Сталин през нощта като призраци в Кюстендил си шептят: \"Е, другарю, да откраднем Македония от българите\". \r\nА бе, Захариева, когато говорим за лъжите, Тодор Живков ви държеше 45 години на хляб и вода, не знаехте какво е дъвка, събличахте ни дънките и ни ги откупувахте, а понякога ви ги давахме без пари. За вашата икономическа фаза, наречена \"за две червени\", да не говорим. Не ви се присмивам, с бедността човек не се подиграва. Но кой от нас, тогавашните Титолюбни  македонци, искаше да бъде българин. Никой. \r\nБяхме Катар за всички вас, които седяхте в скута на СССР. Можехме да ви купим барабар с четката за зъби.  Не сме и предполагали, че най-отчаяните от нас ще се пишат бългаюри. По времето на Тито да кажеш на някой българин, щеше да се обиди. Дори сега, ако ме наричаш така, скъпа Захариева, ще те обидя. *** вашата сила! \r\nНикой не ни е лъгал за Гоце и Яне, особено Тито. За други неща ни лъжеха, най-много след като Тито умря. Започнаха да ни лъжат, откакто на Тито му заболя крака . Но най-много ни лъжеха, откакто останахме сами като Република Македония. \r\nAуу, вие също започнахте да ни лъжете, дори министър-председателят ни поставихте през 1998 г. чрез тайните ви служби. Той трябваше някак си да ни отмъсти за всички тези десетилетия, когато бяхме на кон, сити, облечени, а вие в калта. \r\nКато говорим за конете ... От този министър-председател, който като троянски кон ни го поставихте, започна вашата по-дълбока намеса в македонските дела. Вашето признание за новата Р. МК. (Република Македония) като първи в света, не беше толкова от огромна любов към нас, колкото беше тактически ход от по-голяма стратегия, която днес е в ход: Да се асимилира и българизира колкото е възможно по-голям дял от от Македония. Вие не сте наши приятели, само актьори, но хайде .... Докато има овце, ще има вълна. Чистa вълна. И мляко за доене бога ми! ”- пише Тасевски.  Юлиян Марков", "date": "2019.06.16", "title": "Македонски актьор: Бяхме Катар за българите, когато седяха в скута на СССР"}
{"url": "http://www.focus-news.net/news/2019/06/16/2670544/zdravka-chimeva-turoperator-organiziraneto-na-ednodnevno-plazhuvane-v-gartsiya-shte-prodalzhi-do-15-septemvri-no-pri-hubavo-vreme-i-interes-periodat-mozhe-da-bade-udalzhen.html", "text": "Организирането на еднодневни екскурзии за плажуване в Гърция ще продължи до 15 септември, но при хубаво време и интерес периодът може да бъде удължен. Това каза за  Радио „Фокус“ – Пирин  Здравка Чимева, туроператор от Благоевград. „Обикновено приключваме до 15 септември, защото след това децата тръгват на училище, отпуските и лятото свършват. Макар, че септември месец Бяло море е прекрасно. Морето е топло и спокойно, времето приятно. Ако има туристи готови сме да правим подобен вид екскурзии и до края на месеца“, каза още Чимева. Тя добави, че през последните години се стремят да предлагат този вид туристическа услуга всяка събота и неделя през летните месеци. „По принцип се опитваме да предвидим времето, още повече, че вече имаме достъп до голям обем информация в интернет. Специално нашата фирма винаги се опитва да обгрижва и го прави – всички туристи. Естествено на 50 – 100 човека трудно може да се угоди на всеки по отделно, но за щастие до този момент не сме имали оплаквания. Самите туристи често ни се отблагодаряват за грижите, които полагаме, което всъщност е показателно. Ако все пак времето е лошо, а ние сме в Гърция правим различни неща“, допълни Чимева. Тя уточни, че една година са били на екскурзия до Кавала, друга до пещерата Елистрати. „Това са бонуси и са за сметка на фирмата, защото ако завали дъжд, въпреки че ние нямаме вина, се стремим да зарадваме хората, които са избрали да пътуват с нас. Друго, което сме правили е да посетим Серес или големи търговски вериги. По принцип вече избягваме да ходим по магазините и търговските вериги, защото такива си имаме и в Благоевград. В общи линии какво ще правим зависи от ситуацията и времето, с което разполагаме“, уточни Чимева. \r\nТя посочи също, че по-солената морска вода оказва много благоприятен ефект върху човешкото здраве. Здравка Чимева отбеляза, че организира еднодневни плажове в Гърция вече 10 – 15 години и за този период почти не е боледувала. „Само тази година заболях от вирусен грип, но това е. Говорила съм по темата и с личният ми лекар. Попитах го дали може морската вода да е влияе, като трябва да имате предвид, че там солеността на водата е около 37 промила, докато тук е около 28 – 29. От своя страна той ме попита дали си спомням как едно време възрастните хора са съхранявали месото – слагали са го в сол, за да го запазят. Същото се получава и с морето – ти седиш там, осоляваш се и микробите загиват“, каза още Чимева. Според нея категорично може да кажем, че водата лекува. „Бих казала също, че да се отиде за 1 ден на плаж не е никак досадно или неприятно, защото съгласете се, че ако имаме два почивни дни, то в единия можем да си свършим домашната работа, а на следващия ден да се отдадем на заслужена почивка“, обясни Чимева. \r\nЛивия НИНОВА", "date": "2019.06.16", "title": "Здравка Чимева, туроператор: Организирането на еднодневно плажуване в Гърция ще продължи до 15 септември, но при хубаво време и интерес периодът може да бъде удължен"}
{"url": "http://www.focus-news.net/news/2019/06/16/2670546/veliko-tarnovo-narastva-obhvatat-na-detsata-v-oblastta-otglezhdani-v-detski-yasli.html", "text": "Нараства обхватът на децата в област Велико Търново, отглеждани в детски ясли. Това сочат данни на Териториално статистическо бюро – Север, Отдел „Статистически изследвания – Велико Търново“ за 2018 година. От отдела уточниха за  Радио „Фокус“ – Велико Търново , че в края на годината обхватът е 15.9% или с 2.1 процентни пункта по-висок спрямо предходната година. Обхватът на децата на две годишна възраст е 36.1%, а на децата на една година – 9.4% \r\nПрез 2018 година  в разпределението на децата, отглеждани в детските ясли, най-голям е относителният дял на децата на 2 годишна възраст – 78.1%, следван от дела на децата на 1 година – 20.1%. Делът на децата на възраст над 3 години е 1.8%. Спрямо предходната година делът на децата на една година се увеличава с 4.3 процентни пункта, на тези над 3 години – с 0.6 процентни пункта докато делът на децата на две години намалява с 4.9 процентни пункта. \r\nЗа да осигурят условия за нормално физическо и психично развитие и възпитание на децата, в детските ясли в областта работят 277 души персонал по основно трудово правоотношение. Медицинските специалисти по „Здравни грижи“ са 131, като 129 от тях са медицински сестри и 2 са акушерки. Немедицинският персонал, който се грижи за обслужването на децата в детските ясли, е 146 души. \r\nНадежда КРЪСТЕВА", "date": "2019.06.16", "title": "Велико Търново: Нараства обхватът на децата в областта, отглеждани в детски ясли"}
{"url": "http://www.focus-news.net/news/2019/06/16/2670547/pregled-na-mezhdunarodnite-novini-do-18-chasa-agentsiya-fokus.html", "text": "Напредъкът на Борис Джонсън към Даунинг стрийт изглежда неудържим, тъй като водещите му съперници започнаха да се оглеждат за  работа в кабинета му и нова анкета показа, че избирателите вярват, че той е единственият кандидат за лидер, който може да спечели следващите избори, пише британският вестник  The Times . \r\nДвама от съперниците на Борис Джонсън - Майкъл Гоув и Саджид Джавид - използваха интервюта с The Sunday Times за кодирани намеци за търсене на работа в евентуален бъдещ кабинет на Борис Джонсън. \r\nПроучването на YouGov постави Брекзит партията на първо място с 24%, три пункта пред консерваторите и лейбъристите, работейки в полза на Джонсън, който ще трябва да отнеме от гласовете за партията на Найджъл Фарадж. \r\nОколо 47% от гласоподавателите смятат, че Джонсън може да спечели следващите избори и само 22% не са съгласни. Само 15% смятат, че най-близкият му съперник, Джереми Хънт, може да спечели нов мандат за управление. \r\nПроучването установи също, че Джонсън е единственият кандидат, който ще убеди избирателите да се обърнат към торите - 22% заявяват, че е по-вероятно да гласуват за консерваторите, ако той е лидер. Никой от опонентите му не е получили повече от 8%. Той обаче остава разделяща фигура, като 22% казват, че ще обедини нацията срещу 48%, които не са съгласни. \r\nБившият министър Естер Маквей обяви снощи, че го подкрепя, след като той се съгласи да включи в плановете си за управление аспекти от идеите й за развитие на партията. Екипът на Джонсън също се надяваше, че ще спечели одобрението на Мат Хенкок, здравния министър, който отпадна в петък. Той е под натиск от своя стар бос Джордж Осбърн да подкрепи Джонсън в замяна на по-голям пост. \r\n*** Четирима босненски полицаи бяха леко ранени при акцията на полицията, за преместване на около 500 мигранти от град Бихач в приемния център във Вучиак, пише македонското издание  „Република“ .  \r\nМинистърът на вътрешните работи на Унско-санския кантон Нермин Кляич каза, че някои от мигрантите са се опитали да се върнат в Бихач, но им е било попречено  от полицията и са  върнати във Вучиак. Това доведе до сблъсъци между полицията и мигрантите, като четирима членове на полицията получиха леки наранявания. \r\nВ момента ситуацията е под контрол и не са възниквали нови инциденти, свързани с поведението на мигрантите - каза Кляич, добавяйки, че членовете на Червения кръст предоставят храна и вода за мигрантите. \r\nМного мигранти, предимно от Близкия изток, пребивават на няколко места в Северозападна Босна и Херцеговина, където се опитват да пресекат нелегално босненско-хърватската граница и да се отправят към някои от западните страни. \r\n***  Високите температури в Индия доведоха до смъртта на няколко десетки души за период от 24 часа в индийския щат Бихар, след като страната влезе в третата седмица от много високи температури, съобщиха властите в неделя, цитирани от  AFP . \r\nСмъртните случаи са настъпили в три области на бедния северен щат, където температурите са се задържат около 45 градуса по Целзий през последните дни, заяви представител на здравните власти. „Четиридесет и девет души починаха в три области на региона Магадх, засегнати от суша“, каза той. \r\n\"Това беше внезапно развитие в събота следобед. Хората, засегнати от топлинен удар, бяха откарани в различни болници\", добави служителят. \r\n\"Повечето от тях починаха в събота вечер, а други в неделя сутрин по време на лечението.\" Според Кумар около 40 души са били лекувани в управлявана от правителството болница в Аурангабад. \r\n\"Пациентите, засегнати от топлинен удар, все още продължават да постъпват, броят на жертвите вероятно ще се увеличи, ако топлинната вълна продължи.\" \r\nПовечето от починалите са на възраст над 50 години и са приети в болници в почти в безсъзнание със симптоми на висока температура, диария и повръщане. \r\nДвадесет и седем души са починали в област Аурангабад, 15 в Гая и седем в Навада, съобщиха служители. \r\n*** Стотици хиляди хора се събраха в централната част на Хонконг в неделя на протест срещу неодобрявания закон за екстрадицията, като така те искат да увеличат натиска за оставката нa про-китайския губернатор на града Кари Лам, предава  AFP . \r\nПротестиращите скандират: \"Премахни злия закон!\" докато минаваха по улиците, призовавайки за оставката на Кари Лам, която прекъсна работата си по този законопроект в събота след дни на нарастващ натиск, заявявайки, че е преценила неправилно общественото настроение. \r\nМногобройните протестиращи преминаха по улиците на града и се насочиха към парламента , което е повторение на рекордна демонстрация седмица по-рано, за която организаторите съобщиха, че са присъствали  повече от един милион души. \r\nКритиците се опасяват, че законът, подкрепен от Пекин, ще вкара хората в прословутите и непрозрачни китайски съдилища и ще навреди на репутацията на града като безопасен бизнес център. \r\nВъпреки че Лам отстъпи в събота, като зави че спира работата по закона, тя  не се ангажира с окончателното му премахване. \r\nЖестът й бързо бе отхвърлен от лидерите на протестите, които я призоваха да подаде оставка, да отмени изцяло законопроекта и да се извини за употребата на сила от полицията, използваща сълзотворен газ и гумени куршуми по-рано през седмицата. \r\n*** Срив на интерконекторната електропреносна система на Аржентина и Уругвай остави двете южноамерикански държави без електричество, съобщиха енергийните компании, цитирани от  AFP . \r\n\"Масовият срив във взаимосвързаната електрическата система остави целите Аржентина и Уругвай без електричество\", съобщи компанията Едесур Аржентина в социалната мрежа „Туитър“. \r\nУругвайската енергийна компания UTE заяви, че \"срив в мрежата на Аржентина е засегнала взаимосвързаната система, оставяйки цялата национална територия без ток, както и няколко провинции на съседната страна\". Според изявлението системата се е сринала в 7 сутринта (13 часа българско време). \r\n*** В луксозен джип от популярна марка са заловени десет мигранти от Пакистан, пише македонското електронно издание  “МКД“ \r\nПо магистралата Гевгелия - Скопие, полицаите забелязали джип със скопски регистрационни номера, който не спрял за проверка. \r\nПолицейските служители със служебен автомобил са настигнали превозното средство и са открили в него 10 мигранти от Пакистан, които били задържани в най-близкото полицейско управление. Предприемат се мерки за изясняване на случая. \r\n*** Пълноформатна среща на президентите на Русия и САЩ, Владимир Путин и Доналд Тръмп на срещата на върха на Г-20 в Осака, може да бъде подготвена от екипи на двамата лидери дори в навечерието на това събитие, заяви в неделя в интервю за телевизия „Россия-1“ Дмитрий Песков, говорител на президента на Руската федерация, отбелязвайки, че в случай на среща „на крак“, не може да се обсъжда цялата гама въпроси от общия дневен ред, цитира думите му руският вестник  “Независимая газета“ \r\nКоментирайки изявленията на президента на Съединените щати за готовността им да се срещнат с китайците, руснаците и другите страни на срещата на Г-20, Песков посочи, че Тръмп е имал непълни срещи „на крак“. \"Броят на въпросите, които трябва да се обсъдят, които са наистина в дневния ред, няма да бъде обсъден\", каза прес-секретарът на президента. \r\nПредишната среща между Путин и Тръмп бе планирана на срещата на върха на Г20 в Аржентина през декември миналата година, но американският президент отмени участието си в него само ден преди договорената дата. В тази връзка руската страна заяви, че е готова за диалог със Съединените щати, но при условие, че съществената и конкретна инициатива на този контакт идва от Вашингтон. \r\nПо-рано тази седмица помощникът на президента Юрий Ушаков каза пред репортери, че възможността да се срещнат двамата лидери на срещата на Г-20 \"виси във въздуха\", обаче, \"след като коментира тази идея, американската страна все още не я е конкретизирала.\" На 14 май в Сочи държавният секретар на САЩ Майкъл Помпео на среща с Путин говори за потенциалната готовност за провеждане на такава среща, но американската страна така и не изпрати официално искане. \r\nСрещата на върха на Г-20 ще се проведе на 27-28 юни в Осака, Япония.", "date": "2019.06.16", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/06/16/2670548/gd-granichna-politsiya-intenziven-e-trafikat-za-leki-avtomobili-na-izhod-na-gkpp-kulata-i-gkpp-makaza.html", "text": "Интензивен е трафикът за леки автомобили на изход на ГКПП „Кулата“ и ГКПП „Маказа“. Това съобщиха от  ГД „Гранична полиция“ . Интензивен на изход е трафикът за товарни автомобили на „Дунав мост 1, а на „Дунав мост 2 е интензивен на изход за леки автомобили. На „Калотина“ трафикът е интензивен на вход за леки автомобили. Трафикът е интензивен на изход за товарни автомобили на „Капитан Андреево“ и „Лесово“. Информацията за трафика на граничните пунктове е към 18.00 часа. На границата със Северна Македония трафикът е нормален на всички гранични контролно-пропускателни пунктове.", "date": "2019.06.16", "title": "ГД „Гранична полиция“: Интензивен е трафикът за леки автомобили на изход на ГКПП „Кулата“ и ГКПП „Маказа“"}
{"url": "http://www.focus-news.net/news/2019/06/16/2670552/nimh-utre-shte-bade-slanchevo-no-na-mnogo-mesta-v-zapadna-i-tsentralna-balgariya-shte-ima-kratkotrayni-valezhi-i-gramotevitsi-s-usloviya-i-za-gradushka.html", "text": "През нощта ще преобладава ясно и почти тихо време. Утре ще бъде слънчево, но около и след обяд ще се развива купеста и купесто-дъждовна облачност. На много места в Западна и Централна България ще има краткотрайни валежи и гръмотевици. Има условия и за градушка. Ще духа слаб, в източните райони до умерен североизточен вятър. Горещо с максимални температури между 29° и 34°, в София - около 29°. Атмосферното налягане ще бъде близко до средното за юни.  Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) .               \r\nНад Черноморието ще бъде слънчево, след обяд с купеста облачност, но само на отделни места ще превали. Ще духа до умерен североизточен вятър. Максимални температури на въздуха: 27-29°. Температурата на морската вода е 23-25°. Вълнението на морето ще бъде 2-3 бала. \r\nНад планините ще бъде слънчево. След обяд ще се развива купеста и купесто-дъждовна облачност и на места ще превали и прегърми. Ще духа умерен, по билата - временно силен североизточен вятър. Максимална температура на височина 1200 метра около 23°, на 2000 метра – около 17°. \r\nВъв вторник и сряда ще преобладава слънчево време. В следобедните часове, главно над западната половина от страната, ще се развива купеста и купесто-дъждовна облачност и на места ще има краткотрайни валежи, придружени с гръмотевици и временни усилвания на вятъра. Преобладаващите максимални температури ще бъдат между 29° и 34°. В четвъртък ще бъде предимно слънчево и горещо. Купеста облачност ще се развива в следобедните часове, главно над планинските райони, но вероятността за валежи е много малка. Максималните температури ще бъдат между 30° и 35°", "date": "2019.06.16", "title": "НИМХ: Утре ще бъде слънчево, но на много места в Западна и Централна България ще има краткотрайни валежи и гръмотевици с условия и за градушка"}
{"url": "http://www.focus-news.net/news/2019/06/16/2670551/pavlin-dimitrov-upravitel-na-ostrov-sveta-anastasiya-nad-800-dushi-prisastvaha-na-festivala-bile-fest.html", "text": "Над 800 души присъстваха на фестивала „Биле фест“. Това каза за  Радио „Фокус” – Бургас  Павлин Димитров, управител на острова. По думите му фестивалът, посветен на билките, е преминал успешно. „Над 400 души посетиха острова на всеки от дните на фестивала. Надявам се изложителите също да са останали доволни, както и всички гости, за да се превърне „Биле фест“ в традиция оттук нататък“, добави Павлин Димитров. \r\nМария ПОПЧЕВА", "date": "2019.06.16", "title": "Павлин Димитров, управител на остров Света Анастасия: Над 800 души присъстваха на фестивала „Биле фест“"}
{"url": "http://www.focus-news.net/news/2019/06/16/2670549/predstoyashti-mezhdunarodni-sabitiya-za-17-yuni-2019-agentsiya-fokus.html", "text": "***  Стачка заради закона за екстрадиция в Китай \r\n***  Международно авиационно изложение \r\n***  Среща на външните министри на ЕС \r\n***  Годишен форум на Европейската централна банка \r\n***  Визита на президента на Колумбия Иван Дуке \r\n***  Визита на южнокорейския външен министър \r\n***  Изказвания пред медиите на кандидатите за лидер на консервативната партия \r\n***  Изслушване на главния американски търговски представител Робърт Лайтизър за налагане на вносни мита на китайски стоки за 300 милиарда долара", "date": "2019.06.16", "title": "Предстоящи международни събития за  17 юни 2019  (Агенция \"Фокус\")"}
{"url": "http://www.focus-news.net/news/2019/06/16/2670554/", "text": "Футбол: Италианският шампион Ювентус официално потвърди, че Маурицио Сари е новият треньор на клуба, след като специалистът напуска Челси. 60-годишният треньор пое английския тим през миналата година, а договорът му със „сините” бе до 2021-а година. Сари ще подпише двугодишен договор със „Старата госпожа”, като в него ще има опция и за трета. Той заменя Масимилиано Алегри. В Челси Сари спечели Лига Европа, а също така стигна до финала за Купата на Лигата. В Премиър лийг отборът му завърши на трето място, но въпреки успешния сезон той беше критикуван от феновете и медиите на Острова.", "date": "2019.06.16", "title": "Спорт: Маурицио Сари е вече официално треньор на Ювентус"}
{"url": "http://www.focus-news.net/news/2019/06/16/2670558/shumen-dvama-politsai-sa-raneni-sled-kato-lek-avtomobil-e-preminal-na-cherveno-i-e-blasnal-politseyski-patrul.html", "text": "Двама полицаи, са ранени след като лек автомобил е преминал на червено и е блъснал полицейски патрул. Това съобщиха за  Агенция „Фокус“  от  ОДМВР – Шумен . Катастрофата е станала около 16.00 часа на кръстовище между ул. „Добруджа“ и бул. „Мадара“. 37-годишният водач на автомобил на „Шкода Октавия“ е преминал на червен сигнал на светофар и е ударил полицейски автомобил с двама служители, преминавал на зелен светофар. След произшествието двамата полицейски служители са откарани за преглед в Многопрофилната болница за активно лечение. Нямат външни наранявания и фрактури. Единият има частично скъсани коленни връзки. Водачът на „Шкодата“ е тестван за алкохол и е правоспособен.   \r\nТеодора ПАТРОНОВА", "date": "2019.06.16", "title": "Шумен: Двама полицаи са ранени, след като лек автомобил е преминал на червено и е блъснал полицейски патрул"}
{"url": "http://www.focus-news.net/news/2019/06/16/2670556/predstoyashti-sabitiya-v-stranata-za-17-yuni-agentsiya-fokus.html", "text": "*** \r\nОт 7.00 часа в зала 5 на МОН ще бъде изтеглен изпитният вариант за националното външно оценяване по български език и литература след VII клас. Изпитът за седмокласниците започва в 9.00 часа. \r\n*** \r\nОт 10.00 часа с церемония по полагане на венец на Паметника на незнайния воин ще започне  официално посещение на председателя на парламента на Грузия Иракли Кобахидзе. След това от 10.20 часа гостът ще се срещне с председателя на българския парламент Цвета Караянчева. \r\nЗа 11.00 часа е предвидено съвместно изявление за медиите. \r\n*** \r\nОт 14.30 часа на „Дондуков“ 2 президентът Румен Радев ще удостои с орден „Стара планина“ първа степен посланика на Федерална република Германия Херберт Салбер.  \r\n*** \r\nОт 15.30 часа на „Дондуков“ 2 президентът Румен Радев ще проведе среща с председателя на парламента на Грузия Иракли Кобахидзе.  \r\n*** \r\nОт 10.00 часа в Министерски съвет премиерът Бойко Борисов ще се срещне с европейския комисар по цифровата икономика и цифрово общество Мария Габриел и с ръководителя на Генерална дирекция „Свързаност“ към Европейската комисия (ЕК) Роберто Виола. Основна тема на разговора ще бъде европейският суперкомпютър на световно равнище, който ще заработи в България. След края на срещата са предвидени изявления за медиите.  \r\n*** \r\nОт 11.00 часа в заседателната зала на МТИТС министърът на транспорта, информационните технологии и съобщенията Росен Желязков и министърът на транспорта и морските въпроси на Черна гора Осман Нуркович ще подпишат двустранна Спогодба за международни автомобилни превози на пътници и товари. \r\n*** \r\nОт 09.00 часа 12 състав на Специализирания наказателен съд ще гледа делото за образуване и ръководене на организирана престъпна група срещу Камен Б., Ивайло Б., Димитър З., Валентин Г., Илиян М., Иван С., Мирослав М. и Петьо Х.  \r\n*** \r\nОт 9.00 часа 19 състав на Специализирания наказателен съд ще гледа делото за образуване и ръководене на организирана престъпна група срещу Цветелин Ц., Владислав Н. и Светлин С.  \r\n*** \r\nОт 9.00 часа 9 състав на Специализирания наказателен съд ще гледа квалифицирани състави на изнудване срещу Живко М.  \r\n*** \r\nОт 9.30 часа 19 състав на Софийския градски съд ще гледа пледоариите срещу Веселин П.  \r\n*** \r\nОт 10.00 часа в зала „Средец“ на София Хотел Балкан ще се проведе конференция „Бъдещето на труда - бъдеще за трудещите се или бъдеще за капитала?“.  \r\n*** \r\nОт 10.00 часа 7 състав на Специализирания наказателен съд ще гледа делото за образуване и ръководене на организирана престъпна група срещу Христон М., Филип Ч., Мехмед М., Венко Д., Ергюн Б.. \r\n*** \r\nОт 10.00 часа 9 състав на Специализирания наказателен съд ще гледа производство по чл. 65 от НПК срещу Иван Г.  \r\n*** \r\nОт 10.00 часа 12 състав на Специализирания наказателен съд ще гледа съставите на придобиване и държане на наркотични вещества срещу Марио Т., Тодор Г., Петко С., Венцислав Д. и Ивайло С.  \r\n*** \r\nОт 11.00 часа в пресклуба на БТА ще се проведе пресконференция на проф. д.н. Нина Дюлгерова - преподавател във ВСУ „Черноризец Храбър“ и ЮЗУ „Неофит Рилски“ на тема „Битката за историята в контекста на Втората Световна война. Десантът в Нормандия и откриването на втори фронт в Европа“. \r\n*** \r\nОт 11.00 часа 18 състав на Специализирания наказателен съд ще гледа делото за образуване и ръководене на организирана престъпна група срещу Андреан А., Благо А., Венцислав Ф., Филип Ф., Димитър Т., Емил А., Ганчо Й., Георги Г., Димитър М., Нели К. и Генади Г.  \r\n*** \r\nОт 11.00 часа 16 състав на Специализирания наказателен съд ще гледа делото за образуване и ръководене на организирана престъпна група срещу Георги В., Деян М., Живодан А., Яким В. и Ивелин Н.  \r\n*** \r\nОт 11.00 часа в Аулата на СУ „Св. Климент Охридски“ проф. Норберт Пиетрала ще бъде удостоен с почетното звание „доктор хонорис кауза“. \r\n*** \r\nОт 13.30 часа 1 състав на Специализирания наказателен съд ще гледа делото за образуване и ръководене на организирана престъпна група срещу Иван С., Янко К., Николай Х., Пейчо П. и Свилен Н. \r\n*** \r\nОт 14.00 часа 12 състав на Специализирания наказателен съд ще гледа производство по чл. 65 от НПК срещу Любомир И.  \r\n*** \r\nОт 14.30 часа в зала „Триадица“ на „Гранд Хотел София“ евродепутатът от ВМРО Ангел Джамбазки кани избраните евродепутати на среща за пакета „Мобилност“.  \r\n*** \r\nОт 15.00 часа 17 състав на Специализирания наказателен съд ще гледа квалифицирани състави на подкуп срещу Алексей З. \r\n*** \r\nОт 15.00 часа 9 състав на Специализирания наказателен съд ще гледа делото за участие в ръководството на престъпна организация или група срещу Димитър Х., Йордан Й. и Станимир Х. \r\n*** \r\nОт 15.00 часа 19 състав на Специализирания наказателен съд ще гледа производство по чл. 65 от НПК срещу Любомир Я. \r\n*** \r\nОт 15.00 часа 7 състав на Специализирания наказателен съд ще гледа производство по чл. 65 от НПК срещу Румен Н., Асен А. и Евгений М.  \r\n*** \r\nОт 18.30 часа в Литературния клуб на Столична библиотека ще бъде представена поетесата, журналист и литературен критик Анжела Димчева, секретар и ковчежник на П.Е.Н. България.  \r\n*** \r\nОт 18.30 часа в обновения Северен парк ще се проведе традиционният празник на район „Надежда“. \r\n*** \r\nОт 9.30 часа в зала 1 Районният съд ще гледа делото срещу Маньо Д., обвинен в неправомерно присъединяване към електроразпределителната мрежа. \r\n*** \r\nОт 12.30 часа в мемориалния комплекс Памет и Вяра кметът д-р Атанас Камбитов ще даде традиционен курбан за здраве и благоденствие на жителите и гостите на града.  \r\n*** \r\nОт 14.00 часа в зала №5 на Община Благоевград ще се проведе пресконференция във връзка със скулпторите на Павел Койчев в Благоевград. В срещата ще вземат устие Павел Койчев и Георги Лозанов. \r\n*** \r\nОт 18.30 часа в зала 2 на Експоцентър „Флора“ ще се състои прожекция на филма „Гуча”. \r\n*** \r\nОт 09.00 часа в Наказателната зала в Съдебната палата, е насрочено съдебно заседание по Наказателно дело общ характер срещу адвокат Йордан Р., обвинен че се е опитал да внесе хероин в Затвора – Варна при свиждане на лишен от свобода.  \r\n*** \r\nОт 9.30 до 11.00 часа в концертното студио на Радио „Варна“ ще се проведе дискусионен форум „Агресия, хуманност, кино” като част от програмата на Международния фестивал на червенокръстките и здравни филми. \r\n*** \r\nОт 10.30 до 14.30 часа в ТЕЦ „Варна“ ще се проведе Ден на отворените врати. \r\n*** \r\nОт 12.00 часа в зала 12 Младежкия дом, по покана на народния представител от Парламентарната група на ГЕРБ Нели Петрова във Варна ще гостува Георги Стоянов - автор на книгата „Останете живи”, която е посветена на каузата да се спре войната по пътищата.  \r\n*** \r\nОт 19.00 часа в зала „Европа“ на Фестивален и конгресен център ще бъде официалното закриване на Международния фестивал на червенокръстките и здравни филми. \r\n*** \r\nОт 11.00 часа в зала 302 на общината ще се състои пресконференция по повод предстоящото петнадесето издание на Националния Петропавловски събор на народното творчество „Хоро се вие край манастира”. \r\n*** \r\nОт 18.00 часа в Голяма зала на МДТ „Константин Кисимов“ ще бъде представен мюзикълът „Четиримата близнаци“. \r\n*** \r\nОт 19.00 часа в Летния театър, а при лошо време в Голяма зала на Община Велико Търново, в рамките на София филм фест ще бъде излъчен фимът „Ирина“.  \r\n*** \r\nОт 10.00 часа в регионалния пресклуб на БТА ще се проведе пресконференция за проект „Мрежа за устойчиво използване на природното наследство и ресурси в трансграничния регион”, финансиран по Програма Интеррег V-A Румъния-България.  \r\n*** \r\nОт 10.00 часа в Младежки дом ще се състои Работилница „Захарно петле“, в партньорство с РЗИ – Велико Търново.  \r\n*** \r\nОт 10.00 часа в НЧ „Заря - 1900“ ще бъде пресъздаден обичая „Еньовата буля“ и плетене на венец от билки.  \r\n*** \r\nОт 18.30 часа в НЧ „Напредък-1869“ ще се състои концерт „Любими руски песни” на Руслан Мъйнов и Симфониета Шумен, с диригент - Левон Манукян.  \r\n*** \r\nОт 20.00 часа в летния театър на НЧ „Братя Грънчарови ще се състои Годишен концерт на колективите при читалището.  \r\n*** \r\nОт 8.00 до 17.30 часа в Народно читалище „Добрич – 2017 г.“ ще се състои детска  \r\nлятна академия. \r\n*** \r\nОт 10.30 до 11.30 часа в Художествена галерия – Добрич ще се проведе лятна работилница за въображение. \r\n*** \r\nОт 18.00 часа в Огледална зала „Нели Божкова“ ще се състои концерт на Музикална школа „Доминанта“. \r\n*** \r\nОт 8.00 часа ще бъде осветен храмът „Свети Дух“. От 9.00 часа ще бъде отслужена Божествена Света литургия. От 10.30 часа от храма до площад „Жеравица“ ще тръгне шествие. \r\n*** \r\nОт 11.00 часа на площад „Жеравица“ ще бъде отслужен тържествен водосвет. От 11.30 часа ще се състои „Празник в Монтана” – концерт на танцовите състави, участващи в  Международния фолклорен фестивал – Монтана 2019. \r\n*** \r\nОт 11.45 часа ще се състои тържествена сесия на Общинския съвет. \r\n*** \r\nОт 18.00 часа ще се състои „Песенна палитра - 1” - концерт на Вокално студио „Детски смях” към ОДК “Ние, врабчетата”. От 19.00 часа ще бъде концертът на фолклорна формация “Ситница”, танцов ансамбъл “Младост” и певческа група „Пъстренец Jr.”. От 20.30 часа ще се проведе концерт на Yoana от X Factor, а от 21.00 часа концерт на БТР. От 22.00 часа на площад „Жеравица“ ще има тържествена заря.  \r\n*** \r\nОт 9.00 часа в църквата „Св. Троица” ще бъде отслужен молебен за здраве. \r\n*** \r\nОт 15.30 часа в Клуб „Миньор“ ще се прожектира „Науката и човекът“ - епизод 5 от аудиовизуалната поредица. \r\n*** \r\nОт 11.00 часа в Регионалния пресклуб на БТА ще се проведе пресконференция на ПП АБВ  с участието на Румен Петков и Цветан Антов. Ще участват членове на областното и общинско ръководство на партията в Плевен. \r\n*** \r\nОт 9.00 часа в зала 5 Окръжният съд ще гледа делото срещу Иван Ч., обвинен в причиняване на смърт на пътя.  \r\n*** \r\nОт 10.00 часа в заседателната зала на Областната администрация ще се проведе кръгла маса-дискусия на тема „Водоснабдяването на Пловдив и населените места от област Пловдив от каскада „Доспат – Въча“ – предпоставка за подобряване качеството на живот и съществен фактор за устойчиво икономическо развитие на региона“.  \r\n*** \r\nОт 10.30 часа в зала 2 Окръжният съд ще гледа делото срещу Николай Б. и Димитър Д., обвинени в искане на пари за изпит в УХТ.  \r\n*** \r\nОт 13.30 часа в зала 1 Районният съд ще гледа делото срещу Милко Д. и Радослав К., обвинени в палеж на лек автомобил. \r\n*** \r\nОт 14.00 часа в зала 2 Окръжният съд ще заседава по делото срещу Мустафа Ш., който противозаконно е пречил на полицаи да изпълнят задълженията си.  \r\n*** \r\nОт 14.30 часа в зала 12 Районният съд ще заседава по делото срещу Пламен Р., обвинен в отправяне на заплахи на пътя.  \r\n*** \r\nОт 18.30 часа в Драматичен театър-Пловдив ще се проведе форум под надслов „140 години, посветени на здравето”, посветен на 140-годишнината на УМБАЛ „Св. Георги“.  \r\n*** \r\nОт 10.30 часа в Залата на Община Полски Тръмбеш ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“.  \r\n*** \r\nОт 10.00 часа в централното фоайе на МБАЛ „Д-р Димитър Палович“ д-р Емил Маринчев – неврохирург в УМБАЛ „ Сърце и мозък“ – Плевен  ще извърши безплатни прегледи и консултации.  \r\n*** \r\nОт 9.00 часа Негово Високопреподобие архимандрит Висарион ще възглави празничната св. божествена Литургия по повод храмовия празник на църквата „Св. Дух“ в Смолян. \r\n*** \r\nОт 14.30 часа в Регионална библиотека „Николай Вранчев“ ще бъде открита изложба „Почетни граждани на Смолян“, посветена на Празника на обединения град Смолян 18 юни. \r\n*** \r\nОт 15.30 часа в Къща музей „Ласло Наги“ в кв. „Райково“ ще се състои тържествено откриване на обновената постоянна експозиция под надслов „Кой любовта ще пренесе“, в памет на бележития унгарски творец Ласло Наги. Експозицията ще бъде открита от Амелия Гешева - заместник-министър на културата. \r\n*** \r\nОт 16.00 часа в Сесийна зала на Община Смолян ще се проведе заседание на Общински съвет – Смолян. \r\n*** \r\nОт 17.00 часа ще бъдат поднесени венци и цветя пред паметника на Ласло Наги пред сградата на Регионална библиотека „Николай Вранчев“. \r\n*** \r\nОт 18.00 часа в атриума на Областната администрация ще се състои концерт - класическа музика за орган в изпълнение на Петър Стойков.  \r\n*** \r\nОт 18.00 часа в зала 1 на Родопския драматичен театър \"Николай Хайтов\" ще се проведе концерт с участие на млади изпълнители от читалищата в града. \r\n*** \r\nОт 9.30 до 16.30 часа общинските съветници от ПП ГЕРБ Георги Стоянов и Димитър Павлов организират приемна за граждани. \r\n*** \r\nОт 10.00 до 12.30 часа в Детския отдел на библиотека „Родина“ ще се проведе лятна детска академия. \r\n*** \r\nОт17.30 часа в залата на първия етаж Регионална библиотека „Захарий Княжески” ще бъде отчетен шестият национален литературен конкурс „Николай Лилиев”.  \r\n*** \r\nОт 19.00 часа в Драматичния театър ще се играе постановката „Дама пика” по А. С. Пушкин. \r\n*** \r\nОт 9.00 часа ще се състои храмовият празник на храма „Св. Дух“ в селото.  \r\n*** \r\nОт 14.00 часа в зала 203 на общината ще се проведе Консултативен съвет. \r\n*** \r\nОт 17.30 часа в Регионална библиотека „Стилиян Чилингиров” гостува Атанаска Петкова-Нанева с представяне на романа си „Студени гнезда”. \r\n*** \r\nОт 10.00 часа пред общината започва официалната церемония за празника на града. Кметът Георги Славов ще произнесе празнично слово. От 10.30 часа в Ритуалната зала е тържествената сесия на Общински съвет – Ямбол, по време на която ще бъдат връчени най-престижните награди за годината – на личности, дали своя принос за развитието на града.", "date": "2019.06.16", "title": "Предстоящи събития в страната за 17 юни (Агенция „Фокус“)"}
{"url": "http://www.focus-news.net/news/2019/06/16/2670559/lilyana-pavlova-gerb-ninova-podava-ostavka-ama-ne-stiska-parodiyata-v-bsp.html", "text": "Корнелия Нинова подава оставка, ама не ѝ стиска – пародията в БСП. Това каза Лиляна Павлова от ГЕРБ в разговор с Илиана Беновска в седмичното обзорно политическо предаване  „Беновска пита“  по  „Канал 3“  и  „Радио К2“ . Какво се случва с БСП и Нинова?; Цялата власт в ръцете на Борисов; Душевен упадък на обществото \r\n„В този паметен ден, в който Борисов получи цялата власт, завързана с корделка от корнелка, имам удоволствието и честта да разговарям с Лиляна Павлова, представител на ГЕРБ“, така Беновска посрещна първия си гост за днешното издание на „Беновска пита“. „Хубаво ли е това, което се случи в БСП?“ попита водещата. Павлова отговори, че във всяка една държава и във всяка една политическа система трябва да има стабилно ляво и стабилно дясно – „на държавата ѝ трябва да бъде стъпила на здрав ляв крак, какъвто виждаме, че няма и от случващото се в днешния ден“. Беновска попита Павлова какъв е мотивът на Нинова веднъж да си подаде оставката, а след това публично да я оттегли. Павлова коментира, че това, което наблюдаваме е „цирк“ и „пародия“ и е израз на вътрешнопартиен проблем в БСП и „сами се потапят“. Според Павлова оттеглянето на оставката не е изненада, защото цяла седмица се е „подгрявало“ и се е търсело начин да се излезе от ситуацията – „подавам оставка, ама не я подавам, иска ми се, ама не ми стиска“. „Така наречената вътрешна опозиция в БСП – озадачи ли Ви, че никой от тях „гък“ не каза в залата? И нека да съобщя на нашите зрители и слушатели, че присъствие днес на БСП няма да има в „Беновска пита“, защото тези, които ние бяхме решили, че трябва да говорят не се решиха, а тези, които биха да говорят – ние, пък, не искахме да ги чуем“ обясни Беновска. Павлова отговори, че всичко, което се случва в БСП е озадачаващо.  \r\n„С тази придобивка на рамото – цялата власт на Борисов – картинно се изразих „оттук докрая на света“, цитирайки известната песен от „На всеки километър“ – какво ще бъде бъдещето на България?“ попита Беновска. „Изобщо не трябва по този начин да го разглеждаме, защото управлението е една отговорност и трябва да сме изключително внимателни във всичко, което се случва в политическия живот, защото управлението на държавата е сериозен процес и аз смятам точно обратното. Именно след резултата от тези избори отговорността лично на премиера Борисов и като председател на ГЕРБ е още по-голяма, защото този кредит на доверие, който получихме, трябва да се връща с отговорност, навреме, с лихвите. Мисля, че г-н Борисов ясно показва всеки ден с действията си, че това е анализът, който се прави и от гледна точна на това как ще изпълняваме оттук нататък управленската програма“ отговори Павлова и допълни, че дотук програмата се изпълнява по добър начин и поетите ангажименти се спазват. Относно образованието, което Павлова спомена, Беновска веднага припомни фактите от зрелостните изпити тази година, които са най-ниските до момента, откакто съществува този изпитен формат. Павлова обясни, че инвестициите в образованието не дават резултат за един ден или за една година. Увеличаването на учителските заплати, промяна на образователните програми, обвързването на обучението с бизнеса ще дадат ефект след 5-10 години по думите на Павлова, която подчерта, че е направена решаваща крачка в правилния момент, защото бъдещите управленци в момента се обучават в училищата.  \r\n„Чудесно звучи, но нека Ви попитам – Вие сте и майка – ерозията на нравствеността в обществото, нахлуването на порядки, наложени ни от социалните мрежи, на омраза, на разкъсване на всяка публична личност – това дали не се отразява на цялото духовно падение и на децата ни в това число?“ попита Беновска. Павлова отговори, че ерата на технологиите, бързият достъп до информация, фалшивите новини и дезинформацията са убийствени и в момента сме в преломен момент от морална, социална и икономическа гледна точка. „Защо едно дете ще иска да учи като може да седне, да го наеме една хейтърска фирма и да му кажат да пише против Лиляна Павлова срещу 100 лева на ден, без значение, че не знае нито правопис, нито пунктуация – важното е да е пълно с омраза?“ попита Беновска. Павлова отговори, че това се случва не само в България и в момента в Европейския съвет се разглежда какви са механизмите и законодателните мерки, които могат да се предприемат на общоевропейско ниво, за да се справят държавите с „холерата на 21 век“.  7 юли – национално заседание на ГЕРБ – накъде? \r\n„Накъде ще ни води България? На 7 юли имате национално заседание. С кого ще управлява България? Вие казвате, че управленската програма се изпълнява, обаче, ОП се разпадат“ попита Беновска. Павлова обясни, че ВМРО са получили много сериозен резултат на изборите и като сборен резултат от Европейските избори - управлението е получило висока подкрепа, която е знак да се продължи напред. „Внимавайте какво ми казвате – Вие идентифицирате ВМРО като яркия партньор на ГЕРБ, а за другите какво ще кажете – АТАКА и НФСБ?“ попита Беновска. „Аз смятам, че ние към момента в коалицията нямаме причина да разваляме коалицията“, а относно вътрешните конфликти Павлова заяви, че това е въпрос на преговори, защото в едно семейство винаги има разправии, но трябва да се правят компромиси. „Доброто, което се случва, е много повече от проблемите – това е моето усещане. Те са наши коалиционни партньори и те трябва да намерят начина, по който да се разберат. Ние сме говори на диалог“ подчерта Павлова. \r\nСпиране на субсидиите на ГЕРБ по предложение на президента; Има ли корупция в България? \r\n„Президентът Радев напоследък роди нов бисер, че на ГЕРБ не ѝ е нужна субсидия, защото се храни от властта“ отвори темата Беновска. „ГЕРБ започна с гражданско сдружение, без субсидия, с харизмата и с личността на Бойко Борисов“ коментира Павлова. Беновска попита дали ще си дават част от заплатите, за да се финансира партията. Павлова обясни, че искат да се промени принципът на финансиране, за да бъде от членски внос. „Вие нали видяхте как го направи Борисов – една кола, един телефон и онлайн пространството“ подчерта Павлова. Беновска заяви, че два пъти не се повтаря един и същи сценарий. „Отговорете ми – как ще се финансирате? От заплатите ли си ще отделяте?“ попита отново Беновска. Павлова отговори, че трябва да бъдат по-скромни и да отговорят на очакванията на обществото. „Колко членове има ГЕРБ? За разлика от БСП Вие сигурно не ги криете“ попита Беновска. Павлова отговори, че членската маса е над 70 000, но не знае колко се събира от членски внос. \r\n„Има ли корупция в България?“ попита Беновска. Павлова отговори, че корупция има във всяка държава, но трябва да има контрол и съдебна система. „Дали пък няма ГЕРБ сега като няма субсидии да се въздържите, за да може, както се подхвърля от опозицията, че така се отваря пазара за купуване на партии – всеки бизнесмен или всяка бизнес организация може да си купи партия?“ попита Беновска. Павлова отговори, че този риск винаги съществува и силният граждански контрол е в основата на превенцията. Беновска подчерта, че ако няма правораздавателен органи бдителните граждани не могат да помогнат. Павлова заяви, че безспорно трябва да има работеща правораздавателна система.  „Тримата големи“ в съдебната система; Цветан Цветанов \r\n„Как ще бъдат контролирани главният прокурор, председателят на ВКС и председателят на ВАС, при положение, че знаете – Лозан Панов си прави каквото си иска – държи политически речи, пропагандира, че България няма правосъдие? Касационният съд има право на тълкувателни решения, които са над закона и те се произнасят в полза на олигарси“ попита Беновска. Павлова отговори, че правосъдният министър полага много усилия и е предложил законодателен пакет, който включва мерки и предложения за надзор на „Тримата големи“ в съдебната система и е част от ангажимента на България да направи реформа в съдебната система, за да не бъде само Слънцето над „Тримата големи“. \r\n„Къде е Цветанов? Липсва ли Ви?“ попита Беновска. Павлова отговори, че не знае къде е, но е бил важна част от партийния живот и отсъствието му се усеща. „Има много добри организационни качества и това трябва да бъде отчетено. Това е важен елемент от решенията, които предстоят да бъдат взети на 7 юли“ коментира Павлова – как ще бъде създадена мрежа от организационни механизми за структурите на регионално ниво, които са добре работещи благодарение и на Цветанов. „Оказа се, обаче, че има и гнили ябълки във Вашите редици. Ще успее ли Борисов да унищожи усещането, че властта е приют за посредствени и алчни, а не за визионери и патриоти?“ попита Беновска. Павлова отговори, че това е една от основните му цели и за разлика от БСП е показал, че и преди и след избори предприема незабавни мерки, когато има съмнения още преди да са започнали проверките на органите. „Създавайки тази нова структура, вменявайки нови правомощия на изпълнителната комисия, създавайки този нов орган, който да се занимава с етиката и морала в партията – това е различното в ГЕРБ“ подчерта Павлова. „Кой ще го измисли този нов орган? Вие, народните представители, обсъждате ли го?“ попита Беновска. Павлова обясни, че се обсъжда от изпълнителната комисия и Борисов и е се прави с цел да няма такъв тип „залитания“ и злоупотреба с власт и влияние, „за да удържим точно тази линия, която ни прави различни от останалите и която, може би, под някаква форма се загуби, защото при толкова много общински ръководители, съветници, кметове, структурата е много голяма“.  Нови хоризонти за Лиляна Павлова \r\n„Не Ви ли е жал, че няма да сте съпричастна в този растеж? Вие сте едно от знаковите лица на ГЕРБ. Къде отивате Вие?“ попита Беновска. Павлова отговори, че 2009 година се е присъединила към ГЕРБ и е благодарна, че е имала възможността да допринесе като експерт и технократ. Тя благодари на Борисов и правителството за номинацията ѝ за вицепрезидент на Европейската инвестиционна банка и сподели надеждата си да бъде одобрена. „Имахте ли вече разговори какъв ресор точно ще Ви бъде възложен? Вероятно той ще бъде ориентиран към тази група държави, които Ви одобряват от тяхната квота“ попита Беновска. Павлова отговори, че първо трябва да премине през процедура по одобрение в следващите месеци и има вероятност на приеме ресора на досегашния вицепрезидент – растеж, икономическо и социално сближаване и инвестиции от фондове, занимаващи се с инфраструктура и създаване на работни места. Беновска помоли Павлова да обясни какви полезни за страната ни дейности ще развива в Европейската инвестиционна банка. „3 основни неща – да осигурим повече инвестиции за големи инфраструктурни проекти, които са например метро, железопътни линии, пътища, заводи. Малки и средни предприятия – подкрепа за тяхното технологично обновление, модернизация и осигуряване на инвестиции за градско развитие“ отговори Павлова. „Вашият предшественик какъв бюджет е управлявал?“ попита Беновска. Павлова обясни, че не е на квотен принцип, а са общи бюджети, които се управляват от банката, но подчерта, че е важно да се отстоят повече проекти за България и целта ѝ е да има проекти за инвестиции в малкия и среден бизнес след 2020 година за над 2 милиарда лева. \r\nБеновска пожела успех на Лиляна Павлова. Така завърши разговорът между Лиляна Павлова и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ня 16-ти юни 2019 година.", "date": "2019.06.16", "title": "Лиляна Павлова, ГЕРБ: Нинова подава оставка, ама не ѝ стиска – пародията в БСП"}
{"url": "http://www.focus-news.net/news/2019/06/16/2670560/shumen-lek-avtomobil-se-e-preobarnal-v-rayona-na-shumenskoto-plato-nyama-postradali.html", "text": "Лек автомобил се е преобърнал в района на Шуменското плато, няма пострадали. Това съобщиха за  Агенция „Фокус“  от  ОДМВР – Шумен . Инцидентът е станал около 16.00 часа при силен дъжд и намалена видимост. Водачът на автомобила се е движил с несъобразена с пътните условия скорост, загубил е контрол над автомобила си и се е преобърнал.  Водачът е тестван за алкохол, като пробата е отрицателна.  \r\nТеодора ПАТРОНОВА", "date": "2019.06.16", "title": "Шумен: Лек автомобил се е преобърнал в района на Шуменското плато, няма пострадали"}
{"url": "http://www.focus-news.net/news/2019/06/16/2670561/n-v-simeon-sakskoburggotski-pritesnyavam-se-che-imotite-mi-shte-posledvat-sadbata-na-tsarskite-konyushni.html", "text": "Притеснявам се, че имотите ми ще последват съдбата на „Царските конюшни”. Това каза Н. В. Симеон Сакскобургготски в интервю за предаването  „120 минути”  по  бТВ . „Вижда се, че има систематично преследване. Да се върнем назад – 1946 г. правителството на Кимон Георгиев признава и ни дава списък на частни и лични имоти. 1998 г., демократична България Конституционният съд се произнася, че е така. Според мен, каквото следва няма логично обяснение. Този мораториум не е законосъобразен, това е тормоз, начинът, по който се действа – загубихме двете дела за хижите „Ситняково” и „Саръгьол”. Опразнихме ги, защото съм коректен човек, но с голяма болка в сърцето. Виждам чиста злоба – да се отнеме, без някакъв план за действие. Предполагам, че ще стане като с т.н. „Царски конюшни”, коментира той.  \r\nСакскобургготски заяви, че се надява и вярва в правосъдието и в съда в Страсбург – като гражданин на една европейска страна, където частната собственост е гарантирана. Попитан дали ще назове имената на хората, които стоят зад тези по думите му политически-продиктувани посегателства той отговори, че няма смисъл да се назовава един, друг или трети, тъй като това не допринася с нищо на обществото.", "date": "2019.06.16", "title": "Н. В. Симеон Сакскобургготски: Притеснявам се, че имотите ми ще последват съдбата на „Царските конюшни”"}
{"url": "http://www.focus-news.net/news/2019/06/16/2670555/blagoevgrad-predstaviteli-na-sdruzhenie-hora-i-traditsii-shte-vzemat-uchastie-v-seminar-na-mzhg-kak-da-se-kandidatstva-za-geografski-oznacheniya-na-balgariya.html", "text": "Представители на сдружение „Хора и традиции“ ще вземат участие в семинар на Министерството на земеделието, храните и горите  – „Как да се кандидатства за географски означения на България“  на 18 юни. Това съобщи за  Радио „Фокус“ – Пирин  Снежана Стоименова, зам.-председател на сдружението. По думите ѝ през годините те са направили много по отношение популяризирането на брежанските кестени и на тяхното сертифициране с европейски знак за качество. „Освен това в партньорство с Югозападно държавно предприятие засадихме много нови кестенови дървета, а също така направихме семенна база“, каза още Стоименова. Тя отбеляза, че съвместната работа с държавното стопанство е изключително ползотворно. \r\nЛивия НИНОВА", "date": "2019.06.16", "title": "Благоевград: Представители на сдружение „Хора и традиции“ ще вземат участие в семинар на МЗХГ – „Как да се кандидатства за географски означения на България“"}
{"url": "http://www.focus-news.net/news/2019/06/16/2670564/sport-iran-pobedi-na-voleybol-rusiya-s-kategorichnoto-30.html", "text": "Волейбол: Иран победи на волейбол Русия с категоричното 3:0 гейма (25:20, 26:24, 25:23) и запази първото място във временното класиране в Лигата на нациите, като увеличи разликата от втория Русия на четири точки. Япония победи Австралия във Варна с 3:2 гейма и изпревари България като зае 11-то място с 10 точки, а България е 12-та с осем токи. Нашите национали излизат в 20:40 срещу Италия в зала „Конгресна“ на Центъра за младежта и спорта във Варна.", "date": "2019.06.16", "title": "Спорт: Иран победи на волейбол Русия с категоричното 3:0"}
{"url": "http://www.focus-news.net/news/2019/06/16/2670550/", "text": "Косовският премиер Рамуш Харадинай каза, че гражданите на Косово не се колебаят в пътя към мира, но предупреди, да не се очаква мирът и стабилността на Балканите да бъдат изградени за сметка на свободата на Косово, цитира димите му македонското електронно издание  \"Локално\" . \r\nХарадинай на церемония в Печ, където бе открит паметникът на националния герой Шкелзен Харадинай и обелискът на 183 паднали бойци от Армията за освобождение на Косово от община Печ, заяви, че Косово е заинтересовано да постигне споразумение със Сърбия, но за статута си няма да разговаря, защото \"този въпрос беше закрит през 2008 г.\". \r\n- Ние сме заинтересовани да живеем в добросъседски отношения със Сърбия, но няма да обсъждаме статута, защото този въпрос беше закрит през 2008 година. Трябва да разрешим въпроса за взаимното признаване с тях. Нека никой не търси мира и стабилността на Балканите за сметка на свободата на Косово, каза Харадинай. \r\nТой каза, че Косово не се нуждае от \"свобода в изолация\". \r\n\"Не искаме свобода, която да изолира Косово. Ние се борихме за свободата да се наслаждаваме на всичко. Нека всички знаят, че не се нуждаем от свобода в изолация,\" каза Харадинай.  Юлиян Марков", "date": "2019.06.16", "title": "Рамуш Харадинай: Да не очаква никой мир и стабилност на Балканите за сметка на Косово"}
{"url": "http://www.focus-news.net/news/2019/06/16/2670565/kardzhali-magiyata-na-balkanite-v-pesni-tantsi-i-nosii-ozhivya-na-stsenata-na-chitalishteto-v-selo-benkovski.html", "text": "Магията на Балканите в песни, танци и носии оживя на сцената на читалището в с. Бенковски, където учениците от СУ „Никола Й. Вапцаров“, които участват в творчески клубове по интереси изнесоха концерт в рамките на инициативата „Единни в многообразието“ под егидата на областния управител Никола Чанев. Това съобщиха от  Областна администрация - Кърджали . Проявата е част от Комуникационната стратегия на Р България за ЕС през 2019 г, а целите й - опознаване на културата и традициите на различните общности в Източните Родопи, приемане на различията като платформа за сближаване и превенция на нетолерантността, приобщаване на младите хора към ценностите на Обединена Европа чрез изразните средства на изкуството, насърчаване на добросъседството, хармоничното съжителство и пълноценното общуване на хората с различен етнически произход и вероизповедание. Деца от християнски, мюсюлмански и ромски семейства изявиха таланта си на сцената в Бенковски, поощрявани от своите преподаватели и директора Мирослав Димитров. Областният управител Никола Чанев поздрави младите дарования и подчерта, че многообразието на традициите и ритуалите в Кърджалийско е онова, които ни прави истински богати, учи децата ни на толерантност и гради мостове между поколенията, съхранявайки най-ценното от миналото. В концерта участваха ученици от петте клубни форми в гимназията – фолклорните групи „Пъстра китка“, „Ритми“ и „Чучулига“, танцовата формация“ Пъргавелчета“  и Клуб „Театър и литература“. Те представиха добри практики от заниманията си по интереси, които обогатяват училищния живот и стимулират творческите им заложби. Пяха и танцуваха родопски и румелийски народни песни и танци, рецитираха стихове и представиха драматизация на легендата за вярата, надеждата и любовта. Областният управител връчи плакети на всички състави и им пожела нови художествени предизвикателства.", "date": "2019.06.16", "title": "Кърджали: Магията на Балканите в песни, танци и носии оживя на сцената на читалището в село Бенковски"}
{"url": "http://www.focus-news.net/news/2019/06/16/2670562/the-guardian-donald-tramp-obvini-amerikanski-vestnik-vav-virtualna-izmyana-zaradi-informatsiyata-za-kiberataki-sreshtu-rusiya.html", "text": "Американският президент Доналд Тръмп в събота обвини The New York Times във \"виртуален акт на държавна измяна\", след като изданието съобщи, че САЩ са увеличили цифровите нахлувания в руската електрическа мрежа, пише британският вестник  The Guardian . \r\nНастоящите и бивши правителствени служители описаха класифицираните опити за въвеждане на  американски компютърен код в руската електрическа мрежа и други цели, съобщава вестникът. \r\nДействието е предназначено отчасти като предупреждение, но също така и за осигуряване на възможност на САЩ за провеждане на кибер-удари в случай на сериозен конфликт между САЩ и Русия. \r\nТръмп съобщи, че обвиненията са „неверни“, като нарече медиите „корумпирани“ и повтори обвиненията, че журналистите са „враг на народа“. \r\n„Смятате ли, че „неуспешният The New York Times” е измислил история, в която се казва, че Съединените щати значително увеличават кибер атаките върху Русия, пише той. \r\n\"Това е виртуален акт на измяна от някога великия вестник, който толкова отчаяно се нуждае от история, всякаква история, макар и лоша за нашата страна\", пише Тръмп. \r\nСтатията в The New York Times дойде след разследване на американския специален прокурор Робърт Мюлер за предполагаемо хакване от страна на руската разузнавателна агенция ГРУ и манипулиране от социалните медии от руската агенция за интернет изследвания в полза на предизборната кампания на Тръмп. \r\nМюлер подробно разгледа тревожния брой контакти между кампанията на Тръмп и Русия преди изборите през 2016 г. \r\nТръмп твърди, че докладът го е оневинил от нарушения. По въпроса за възпрепятстването на правосъдието в доклада не се заключава, че Тръмп е извършил престъпление, но Мюлер пише, че „той също не го оправдава“. \r\nВ своята съботна статия The New York Times описва „голямото колебание на службите да представят детайли за операциите срещу Русия, заради загрижеността си за неговата реакция - и възможността той да го отхвърли или да го обсъди с чуждестранни служители“. \r\nАмериканският вестник също така цитира официалните представители на Съвета за национална сигурност, които казват, че нямат опасения за сигурността във връзка с докладването на вестниците за цифровите атаки, вероятно показвайки, че някои от намесите са предназначени да бъдат забелязани от руснаците.  Юлиян Марков", "date": "2019.06.16", "title": "The Guardian: Доналд Тръмп обвини американски вестник във „виртуална измяна“ заради информацията за кибератаки срещу Русия"}
{"url": "http://www.focus-news.net/news/2019/06/16/2670541/telma-makedoniya-shte-poluchi-data-naesen-ne-sa-neobhodimi-novi-izbori.html", "text": "Македония ще получи дата за преговорите тази есен и затова е необходимо това правителство да продължи своята работа. Министър-председателят Заев не трябва да връща мандата и не трябва да има предсрочни избори, които да доведат до евентуална политическа криза, смята германският посланик Томас Герберих, цитиран от македонския телевизионен канал  “Телма“ .  \r\nСпоред него през последните две години правителството е постигнало отлични резултати, които са повлияли на стабилността на страната и региона. \r\nГерманският посланик смята, че правителството е направило всичко необходимо за присъединяване към Съюза и че в момента единствената пречка са някои технически проблеми в някои държави-членки, които ще бъдат решени скоро. Той подчерта, че Македония ще получи дата преговорите си за членство през есента. \r\nЗа решението за започване на преговорите в пакет с Албания, Герберих казва, че трябва да бъде преразгледано поради последните събития в страната, както и решението на Холандия, но той подчерта, че неговото мнение е, че присъединяването към Съюза ще бъде най-удачно в пакет. \r\nФренският посланик Кристиан Тимоние не искаше да коментира дали евентуалната победа на Мицотакис в предстоящите избори в Гърция може да застраши Сделката от Преспа. Той отново подчерта, че задачата на македонското правителство е да осъществи реформите. \r\nГерберих и Тимоние подчертаха, че Сделката от Преспа има историческо измерение и е чудесен пример за мирно и смело разрешаване на конфликти. Те подчертаха, че присъствието им също е символично, защото преди повече от 100 години френските и германските войски се изправиха един срещу друг на бойното поле в този регион, а днес те са приятели.  Юлиян Марков", "date": "2019.06.16", "title": "„Телма“: Македония ще получи дата наесен, не са необходими нови избори"}
{"url": "http://www.focus-news.net/news/2019/06/16/2670553/24-info-makedoniya-zapochna-zasedanieto-na-tsentralniya-savet-na-sdsm-v-ohrid.html", "text": "Дългоочакваното заседание на Централния съвет на СДСМ започна днес в хотел \"Инекс Горица\" в Охрид, пише македонското електронно издание  “24 Инфо“ . \r\nЦентралният съвет ще обсъди 10 точки от дневния ред: текущата политическа ситуация, координация на членовете на ЦС, избор на членове на Изпълнителния съвет, избор на организационен секретар на партията, избор на секретар за международно сътрудничество, назначаване на директор на Центъра за изследване и анализ на СДСМ, организационни въпроси. \r\nСлед като премине тези точки в дневния ред е последната точка-актуални въпроси. \r\nПремиерът Зоран Заев днес от Преспа обеща приятни изненади, които ще се случат на сесията. \r\n„Проведохме консултации преди срещата със заместник-председателя и генералния секретар, но мисля, че ще има приятни изненади, които са типични за левите партии, и аз вярвам, че това ще бъде добро кадрово подсигуряване, така че да можем да мотивираме другите политически партии и обществото да се променят към по-добро, каза Заев.  Юлиян Марков", "date": "2019.06.16", "title": "„24 Инфо“ (Македония): Започна заседанието на Централния съвет на СДСМ в Охрид"}
{"url": "http://www.focus-news.net/news/2019/06/16/2670568/plovdiv-universitetskata-bolnitsa-sveti-georgi-chestva-140-godini-ot-osnovavaneto-si.html", "text": "140 години от основаването си ще отбележи с тържествен форум най-голямата болница в България – УМБАЛ „Свети Георги” в Пловдив. Това съобщиха за  Радио „Фокус“ – Пловдив  от лечебното заведение. Форумът с принос към науката и здравеопазването, с който ще се отбележи юбилеят, е под надслов „140 години, посветени на здравето” и ще се проведе на 17 юни, понеделник, в Драматичен театър – Пловдив от 18.30 часа. На него ще присъстват представители на държавната власт, духовeнството, много здравни и обществени институции, лечебни заведения от града и страната, партньори и съмишленици на УМБАЛ „Свети Георги“. Пред присъстващите с технологията на 3D мапинга ще бъде представена историята на най-голямата и най-стара болница в страната – от основаването й до наши дни. Ще бъдат показани също всички мащабни постижения и нови проекти, включително и дарителската кампания „Най-доброто за нашите деца и онкоболни” за построяване на нов детски и онкохематологичен комплекс, в който да се преместят Клиниката по педиатрия, Клиниката по медицинска онкология и Клиниката по клинична хематология. За празничната атмосфера на годишната ще допринесат с изпълненията си цигуларката Йолина Чолакова, певците Мариан Маринов и Невена Цонева и група „4 Magic”. \r\nОснована на мястото на лазарета от Руско-турската освободителна война, който се е помещавал в три бараки с 30 легла в местността под Хълма на доблестта (Джендем тепе), УМБАЛ „Св. Георги“ започва своето летоброене като първата българска гражданска болница на 1 май 1879 г. На тази дата, по силата на Берлинския договор, руските войски напускат пределите на Източна Румелия и болницата с цялото имущество и инструментариум е предадена на новосъздаденото дружество „Св. Пантелеймон“. \r\nДнес УМБАЛ „Свети Георги“ е най-голямата болница в страната, разполага с 1536 легла и 2694 души персонал, от които 653 са лекари, а 925 са специалисти по здравни грижи. В последните години средният годишен брой на болните, които се хоспитализират за активно лечение, надхвърля 80 000. В клиниките и отделенията на болницата се оказва денонощно спешна и неотложна амбулаторна, стационарна и консултативна помощ при заболявания и травми и лечение на населението от Южен Централен регион на България, включващ пет административни области – Пловдив, Пазарджик, Кърджали, Хасково и Смолян.", "date": "2019.06.16", "title": "Пловдив: Университетската болница „Свети Георги” чества 140 години от основаването си"}
{"url": "http://www.focus-news.net/news/2019/06/16/2670569/inzh-vladislav-georgiev-dgs-varna-srebrolistnata-lipa-zaema-3573-hektara-ot-teritoriyata-na-stopanstvoto-i-e-nay-razprostraneniyat-vid.html", "text": "Сребролистната липа заема 357.3 хектара от територията на стопанството и е най-разпространеният вид. Това съобщи за  Радио „Фокус“ – Варна  зам.-директорът на Държавно горско стопанство – Варна инж. Владислав Георгиев. Трите вида липи, които се срещат на територията на Североизточно държавно предприятие – Варна са дребнолистна, едролистна и сребролистна липа. По думите на инж. Георгиев, 1.5% от територията на горското стопанство са залесени със сребнолистна липа, тъй като тя е най-сухоустойчивият от трите вида. „Ами във времето тя е предпочита за залесяване в горските територии, тъй като тя е най-сухоустойчивият от трите вида. Издържа на дългите засушавания през летните месеци и поради тази особеност в течение на годините предимно с този дървесен вид се е залесявало на територията на Горско стопанство – Варна“, заяви инж. Георгиев. Той поясни, че за всички дървесни видове основни лимитиращи фактори са водата и топлината. „Сребролистната липса е невзискателен дървесен вид. Вече както всяка една нормална култура от годината на създаването си трябва да се отглежда. Това отглеждане предимно представлява окопаването, като вече в зависимост от годината, от възрастта на културата и окопаванията варират“, каза още експертът. Той посочи, че при едногодишните култури окопаването трябва да се извършва 3 пъти в годината, при двугодишните – два пъти, а при тригодишните – един. Инж. Георгиев обясни, че целта на окопаването е да справи с нарастващата тревна растителност, която може да задуши младата фиданка и да попречи на нейната прихващаемост. \r\nБояна АТАНАСОВА", "date": "2019.06.16", "title": "Инж. Владислав Георгиев, ДГС – Варна: Сребролистната липа заема 357.3 хектара от територията на стопанството и е най-разпространеният вид"}
{"url": "http://www.focus-news.net/news/2019/06/16/2670566/sadat-ostavi-v-aresta-politsaya-obvinen-za-proizvodstvo-i-razprostranenie-na-tsigari-bez-banderol.html", "text": "Специализираният наказателен съд остави в ареста полицая, обвинен за производство и разпространение на цигари без бандерол, предаде  Нова телевизия . Заедно с униформения, наказателна отговорност ще бъде търсена на още 10 души.", "date": "2019.06.16", "title": "Съдът остави в ареста полицая, обвинен за производство и разпространение на цигари без бандерол"}
{"url": "http://www.focus-news.net/news/2019/06/16/2670577/kolyu-panayotov-predsedatel-na-lovno-ribarsko-druzhestvo-varna-nay-golyamata-grizha-na-lovetsa-e-da-stopanisva-i-razmnozhava-divecha.html", "text": "Много от българските граждани мислят, че ловецът запасва атрибутите на рамо, ходи и само се занимава с изтребването на дивеча, а не е така. Най-голямата грижа на ловеца е да стопанисва и размножава дивеча. Това каза в интервю за  Радио „Фокус“ – Варна  настоящият председател на Ловно-рибарското дружество, което навърши 130 години, Колю Панайотов. По думите му, грижите на ловеца се проявяват тогава, когато хванат студените и мразовити дни. „През такива периоди животното не умира от студ, но страда от глад. Затова българският ловец, когато паднат снегове и се понижат температурите, слага раничката на гърба и започва да подхранва дивеча, който има нужда от това“, обясни председателят на организацията. Според него, затова и по-възрастните ловджии се опитват да дават наставления на младите хора и те да правят това, което са правили предците им, за да има богат дивеч в природата. „Прадядо ми, дядо ми, баща ми, бяха ловци. Аз още от малък тръгнах по техния път. От ранни години започнах да се увличам в това хоби. Първите стъпки бяха много привлекателни, докато свикна сам да ходя по Балкана, по ловните полета. Заразата веднъж навлезе ли в теб, не може да се изкорени лесно. От ден на ден нещата стават по-привлекателни и всичко това се вгражда в теб. Да обичаш природата е най-голямото хоби. Обичаш ли природата, обичаш и дивеча. Това е характерно за българския ловец“, коментира още Колю Панайотов. \r\nДиана СТОЕВА", "date": "2019.06.16", "title": "Колю Панайотов, председател на Ловно-рибарско дружество – Варна: Най-голямата грижа на ловеца е да стопанисва и размножава дивеча"}
{"url": "http://www.focus-news.net/news/2019/06/16/2670579/sport-viktoriya-tomova-postigna-vtora-pobeda-v-kvalifikatsiite-na-turnira-po-tenis-na-treva-v-angliyskiya-grad-birmingam.html", "text": "Тенис: Виктория Томова постигна втора победа в квалификациите на турнира по тенис на трева в английския град Бирмингам с награден фонд един милион долара. Първата ракета на България победи със 6:4, 7:6 Кейти Макнали от САЩ, която е номер 170 в световната ранглиста. \r\nВ първия кръг на квалификациите Томова победи със 7:5, 2:6, 6:3 японката Мисаки Дои. В решителния трети кръг за влизане в основната схема Томова ще играе срещу Ана Калинская от Русия , която е номер 149 в световната ранглиста.", "date": "2019.06.16", "title": "Спорт: Виктория Томова постигна втора победа в квалификациите на турнира по тенис на трева в английския град Бирмингам"}
{"url": "http://www.focus-news.net/news/2019/06/16/2670578/sofiya-dvama-mladezhi-sa-postradali-pri-katastrofa-mezhdu-lek-avtomobil-i-motor-na-krastovishteto-mezhdu-bul-balgariya-i-ul-nishava.html", "text": "Двама младежи са пострадали при катастрофа между лек автомобил и мотор на кръстовището между  бул. „България“ и ул. „Нишава“. Това съобщи за  Агенция „Фокус“  говорителят на Центъра за спешна медицинска помощ в София Катя Сунгарска. На мотора са били двама души – момче и момиче. Момичето е с множество наранявания и е изпаднала в шок. Закарана е в противошокова зала в УМБАЛСМ „Н. И. Пирогов“. Момчето е със счупен крайник и е хоспитализиран във ВМА. Няма данни да има пострадали хора от лекия автомобил.  \r\nТеодора ПАТРОНОВА", "date": "2019.06.16", "title": "София: Двама младежи са пострадали при катастрофа между лек автомобил и мотор на кръстовището между  бул. „България“ и ул. „Нишава“"}
{"url": "http://www.focus-news.net/news/2019/06/16/2670557/afp-erdogan-zayavi-che-sondazhnite-deynosti-kray-kipar-shte-prodalzhat.html", "text": "Турският президент Реджеп Тайип Ердоган заяви в неделя, че Турция няма да се откаже от проучването за газ край Кипър, след като лидерите на Южна Европа призоваха Анкара да спре тези действия, предава  AFP . \r\n\"Ние продължаваме и ще продължим да търсим в тези области, които са наши,\" каза Ердоган по време на телевизионно предаване в Истанбул. \r\n\"Някой е дал заповед. Те смятат да арестуват персонала на нашите кораби. Ще стане лошо, ако го направите\", предупреди Ердоган, след като Кипър е издал заповеди за арест за членове на екипажа на турския кораб за сондиране „Фатих“ миналата седмица. \r\nСлед срещата на върха на южните страни от Европейския съюз във Валета, седемте държави излязоха със съвместна декларация в петък, в която изразиха \"сериозна загриженост относно действителни или потенциални сондажни дейности в рамките на изключителната икономическа зона на Кипър\". \r\nТе призоваха ЕС да следи развитието на въпроса \"и в случай, че Турция не прекрати незаконните си дейности, да разгледа подходящи мерки в пълна солидарност с Кипър\". \r\nТурското външно министерство заяви в събота, че декларацията е \"предубедена\" и противоречи на международното право, обвинявайки Европейския съюз в пристрастие към членовете на ЕС Кипър и Гърция.   Юлиян Марков", "date": "2019.06.16", "title": "АFP: Ердоган заяви, че сондажните дейности край Кипър ще продължат"}
{"url": "http://www.focus-news.net/news/2019/06/16/2670567/edi-rama-izborite-shte-nanesat-golyam-udar-na-opozitsiyata.html", "text": "Албанският премиер Еди Рама смята, че резултатите от местните избори на 30 юни въпреки бойкота на опозицията ще нанесат силен удар на противниците на съдебните реформи, цитира думите на албанския премиер македонският телевизионен канал, излъчващ на албански  \"Алсат М\" . \r\n\"Изборите през юни не само ще определят кой ще ръководи общините, но и какво ще бъде бъдещето на Албания през следващите 30 години\", каза Рама. \r\nРъководителят на албанското правителство заяви, че опозицията се провали преди две години, когато е напуснала парламента, а сега има същото желание да възпрепятства европейската интеграция на Албания. \r\nОпозицията от своя страна се опитва да предотврати изборите по всякакъв възможен начин. Поведението им е критикувано от Европейския съюз и САЩ, които заявяват, че институциите са място за решаване на проблеми, а не улицата и насилието срещу полицията, правителството и парламента.  Юлиян Марков", "date": "2019.06.16", "title": "Еди Рама: Изборите ще нанесат голям удар на опозицията"}
{"url": "http://www.focus-news.net/news/2019/06/16/2670563/georgi-svilenski-bsp-korneliya-ninova-pokaza-che-e-otgovoren-lider.html", "text": "„Корнелия Нинова показа, че е отговорен лидер. Тя изпълни желанието на много организации  и членове на БСП, които в последната седмица поискаха тя да изтегли оставката си“. Това заяви зам. -председателят на ПГ на \"БСП за България\" Георги Свиленски пред БСТВ, съобщиха от пресцентъра на  БСП . Той обясни подкрепата на местните структури на левицата за Нинова- те много добре са усетили, че оставка на председателя на партията в този момент не е нужна нито на партията , нито на държавата, а и след нея  БСП може да бъде разцепена. \r\n„Пошегувахме се, че това е поредната загуба на Борисов, защото неговата мечта и тази на ГЕРБ е - Корнелия Нинова да не е председател на БСП. Него го е страх от такава опозиционна партия, начело с  Нинова“, коментира Свиленски \r\n„Корнелия Нинова не трябваше да подава оставка. Отговорността за една кампания е изцяло на предизборния щаб и  председателя му. С моята оставка аз поех  отговорността за загубата“, коментира Георги Свиленски. \r\nТой заяви, че през последните две години никой от членовете на Националния съвет не е изявил своето желание да води партията по друг начин. „Трусовете се предизвикват  от малък брой хора, но доста звучни, които търсят медийни изяви. Днес се видя, че Нинова има сериозна подкрепа от делегатите на Конгреса. Тя днес усети атмосферата-  призоваваха я да не подава своята оставка“, каза Георги Свиленски. Той допълни, че Корнелия Нинова е направила отчет за свършеното през този период – какво е обещала и какво е изпълнила. „Когато имаш визия за развитие на партията и визия за развитието на страната, няма как човек да не повярва на такъв ръководител“, заяви Свиленски. \r\n„Днес партията прояви своят инстинкт за самосъхранение и не тръгна по пътя на разделението.  Ръководството е с нов кредит на доверие. От 700 делегата, Корнелия Нинова  получи близо 500 гласа, което е солидна подкрепа“, коментира Георги Свиленски.  Той допълни, че в  рамките на 3 месеца НС на БСП трябва да приеме правила за вътрешнопартиен пряк избор. „Партията трябва да се успокои и да се насочи към местните избори – да се извършат номинациите за кметове и общински съветници и да се занимаваме с  темите, които вълнуват обществото“, завърши Свиленски.", "date": "2019.06.16", "title": "Георги Свиленски, БСП: Корнелия Нинова показа, че е отговорен лидер"}
{"url": "http://www.focus-news.net/news/2019/06/16/2670580/rumen-hristov-sds-shte-se-tarsi-obedinenie-na-desnite-formatsii-sreshtu-levite-formatsii-za-mestnite-izbori.html", "text": "Ще се търси обединение на десните формации срещу левите формации за местните избори. Това каза председателят на СДС Румен Христов в разговор с Илиана Беновска в седмичното обзорно политическо предаване  „Беновска пита“  по  Канал 3  и  Радио К2 . Конгреса на БСП \r\nБеновска покани гостите си Карлос Контрера и Румен Хрисов и обяви темата на разговора им – ГЕРБ печели или губи от коалициите? Тя поясни, че по различни начини и поводи те се намират в отношения с ГЕРБ. Тя се обърна към него с въпрос за днешния конгрес на БСП – „Какво се случи днес? Защо Корнелия Нинова си унищожи оставката и сервира на Борисов цялата власт, всички бъдещи победи на всички следващи избори?“ Той отговори, че нищо не се е случило и не е разбрал имаме ли или нямаме оставка. Според него това е добре за десницата, защото лидерът на БСП е много шумен и заядлив и сплотява редиците. Румен Христов направи справка, че за последните 75 години България е била управлявана 15-20 години от десни и дясно-центристки формации. „Има нужда от по-дълго управление България от десница“, заяви той и подчерта, че в БСП не се е случило социалдемократизирането, което е трябвало да стане. Г-н Христов допълни, че те трябва да останат още известно време в опозиция и това е добре за България.  \r\nБеновска попита дали това не означава, че БСП е вдигнала полите и се е предала, защото Нинова е осъзнала, че в тази обстановка в партията и обществено настроение няма да спечелят местни избори и това ще постави нейните закани на карта, че ще стане министър-председател. Румен Христов заяви, че е друга тема дали ще стане министър-председател и дали левицата трябва да има такъв. Според него те не са се отказали и ще има реваншизъм на местните избори. Той припомни, че БСП нямат областен град, който да се управлява от тях. Беновска отговори, че в Ямбол и Плевен са се изравнили по резултати с ГЕРБ, гостът й поясни, че говори към настоящия момент. Румен Христов допълни, че ако БСП спечелят в някои от тези градове, това ще бъде за тях пробив. Според него след като са загубили миналите избори и нямат областен кмет, на тези ако спечелят в някои градове и го обявят за победа, това не е така.   Коалиция с ГЕРБ \r\nБеновска каза, че по-рано в предаването Лиляна Павлова и Теменужка Петкова са заявили, че коалицията ГЕРБ-ОП е стабилна, като Павлова е откроила, че с ВМРО са в стабилни отношения. От друга страна ГЕРБ са направили коалиция със СДС, Обединени Земеделци, Гергьовден и Народен съюз и дори СДС имат европредставител в ЕП. „Струва ми се, че досега не сте се събирали да се обсъжда един такъв триъгълник ГЕРБ-СДС-ОП“, отбеляза тя. Беновска попита Румен Христов къде е той тук и каза, че Каракачанов е постигнал впечатляващ резултат, партньорите му впечатляващо не постигнаха , а пък за Александър Йорданов се говори, че е в ЕП, защото е подпомогнат от ГЕРБ. Тя сподели, че миналата седмица негов симпатизант й е писал цяла вечер смс-и, че ГЕРБ е спечелил повече гласове, защото СДС са участвали в коалицията. „Безспорно големият принос е на голямата партия“ започна отговора си г-н Христов, но отбеляза и приноса на СДС, които имат около 19 хиляди преференции, без да са работили целенасочено за тях. Той каза, че според социолозите техният принос е 60-70 хиляди гласа, което е големият остатък, който прави един мандат. Гостът заяви, че ако не са се явили заедно, са щели да разделят десните гласове и за десницата е било добре вслушването в писмото на Жозеф Дол подписването на споразумението. От казаното от Румен Христов стана ясно, че в петък са имали Национален съвет, на който са обсъждали как да се явят на местните избори. Решението им е, че имат свобода за това как да се явяват и е вероятно на много места да постигнат споразумение с ГЕРБ. „Да не се превърнете вие във вторите реформатори, които ще вземете да се кандидатирате за София, Пловдив, Плевен, Стара Загора, Бургас?“, попита Беновска. Румен Христов смята, че на много места ще постигнат договореност и отрече това. Той допълни, че в по-малки общини имат добри отношения в ВМРО и няма лошо да бъдат заедно, макар че те са били в коалиция преди години. „Най-вероятно ще се получи нещо като блоково гласуване на есен. Най-вероятно ще се търси обединение на десните формации срещу левите формации.“, заяви Румен Христов. Беновска попита дали това означава издигане на кмет на ГЕРБ и списъка на общинските съветници да е попълнен с представители на коалиционните им партньори в по-големите места. Събеседникът й каза, че е вероятно да има места, в които ще има кмет, подкрепен от ГЕРБ и СДС и листи, подкрепени от двете партии, а на други места ще има кмет, подкрепен от ГЕРБ и СДС, но отделни листи за общински съветници, където имат по-голям потенциал. Според Беновска схемата на Реформаторския блок е била отцеубиствена и не е довела до никъде.  \r\nБеновска припомни, че Карлос Контрера е излязъл с интересна позиция да се ревизират данъчните и неизплатените задължения към НАП на БНТ, БНР, БТА и НДК Водещата попита Румен Христов дали ще предложат някаква инициатива, която да легитимира СДС на терена на обществения съвременен интерес по отношение на преструктурирането на общественото настроение, нагласи и пространство, както прави и Борисов. Христов каза, че още миналата година на Националната конференция са заявили, че най-важното за тях е увеличаването на доходите, което трябва да мине през работеща икономика, ускорено развитие на икономическия растеж на България и удвояване на БВП за следващите 10 години. Така завърши разговорът между Румен Христов и Илиана Беновска в седмичното обзорно политическо предаване „Беновска пита“ по Канал 3 и Радио К2 на 16 юни 2019 година.", "date": "2019.06.16", "title": "Румен Христов, СДС: Ще се търси обединение на десните формации срещу левите формации за местните избори"}
{"url": "http://www.focus-news.net/news/2019/06/16/2670581/umbalsm-n-i-pirogov-v-tezhko-sastoyanie-e-momicheto-postradalo-pri-katastrofa-mezhdu-motor-i-lek-avtomobil-v-stolitsata.html", "text": "В тежко състояние е момичето, пострадало при катастрофа между мотор и лек автомобил в столицата. Това съобщи за Агенция „Фокус“ говорителят на УМБАЛСМ „Н. И. Пирогов“ Мария Пойразова.  При инцидента, станал на кръстовището между бул. „България“ и ул. „Нишава“ пострадаха двама младежи - момче и момиче. Момичето е изпаднало в шок и е откарано в противошокова зала в УМБАЛСМ „Н. И. Пирогов“.Момчето е хоспитализирано във ВМА със счупен крайник. Няма данни да има пострадали хора от лекия автомобил.  \r\nТеодора ПАТРОНОВА", "date": "2019.06.16", "title": "УМБАЛСМ „Н. И. Пирогов“: В тежко състояние е момичето, пострадало при катастрофа между мотор и лек автомобил в столицата"}
{"url": "http://www.focus-news.net/news/2019/06/16/2670575/korneliya-ninova-ostava-nachelo-na-bsp-obzor.html", "text": "Корнелия Нинова остава начело на БСП. Това бе новината от 49-тия конгрес на партията. Петото заседание на най-висшия партиен форум бе свикано с решение на Националния съвет на БСП от 28 май 2019 г. по искане на лидера на БСП Корнелия Нинова. Тя пое цялата отговорност за резултатите от евровота и подаде оставка като председател на партията. Съгласно Устава на БСП конгресът е органът, който може да констатира оставката ѝ. Именно това бе една от точките, заложена в проекта за дневния ред на заседанието. До нейното разискване и разглеждане обаче не се стигна. Основният дебат на партийния форум бе съсредоточен именно около дневния ред. Делегатите от Пазарджик бяха входирали предложение за оттегляне на оставката на Корнелия Нинова и отпадане на точката от програмата на заседанието. Искането им бе подписано от 21 от общо 23-ма делегати от Пазарджик. Към социалистите от Пазарджик се присъединиха и делегати от Казанлък, Русе, Хасково и Велико Търново. „Даваме пълния си вот на доверие на Корнелия Нинова, тя изведе партията като мощен локомотив“, каза председателят на БСП - Казанлък Румяна Друмева. „Другарката Нинова в рамките на две години успя да се отърси от тези зависимости. Успя да направи така, че партията да се ръководи от органите си: от Националния съвет, Изпълнителното бюро и парламентарната група“, каза от своя страна заместник-председателят на ПГ на „БСП за България“ Георги Свиленски.  \r\nДумата поиска и  лидерът на БСП Корнелия Нинова . „Другари, които тези дни се събирате по ресторанти, кафенета, бизнес офиси и се сговаряхте, карахте как да разделите наследството след Корнелия Нинова да ви кажа: още не съм умряла и наследството не е открито. Чакайте, не бързайте, ще имате възможност, другари, но не сега, не веднага и не тук на този конгрес. Днес трябваше да внеса официално, уставно, юридически и писмено до конгреса, до вас, които сте ме избрали по стария устав, желание за предсрочно прекратяване за правомощията ми, както и да потвърдя политическата си декларация за оставка пред Националния съвет. Скъпи, другарки и другари – не го правя“, подчерта Нинова. След като съобщи своето решение, лидерът на БСП получи бурни аплодисменти от залата, които коментира така: „Подсещате ме за практиката на ПЕС, където решенията се вземат с ръкопляскания. Ще го приема ли като вот на доверие? Благодаря ви за подкрепата“, каза Нинова и посочи, че не внася пред конгреса своята оставка. Нинова заяви, че вместо оставка на всяка цена и запазване на личното си достойнство и его, тя е избрала да не предизвиква юридически хаос и срив на местни избори, търговия на БСП, превземането ѝ от чужди интереси, убийство на опозицията и диктатура в България. Корнелия Нинова коментира, че поема имиджовите щети, но предпазва партията от хаос. „Не поставям поста на първо място, но не мога да гледам безучастно как вярата, трудът, усилията на стотици хиляди хора за последните три години изтичат в канала за последните три дни. Пред избора егото ми и бъдещето на тези хора, на БСП и на държавата – избирам второто“, допълни лидерът на партията.  Тя разкритикува и вътрешнопартийната опозиция като подчерта, че БСП не се продава и че по-скоро търговците ще напуснат храма, отколкото да им даде да го превземат отвътре . Нинова обясни, че с оставката си е отворила кутията на Пандора и за две седмици всички пороци на Прехода, на бизнес интереси, на подмяна, на натиска и парите, срещу които се бори БСП в държавата, мощно са нахлули в партията. Според нея различни политически и икономически лобита са задвижили интересите си за овладяване на БСП и за поставяне начело на нов председател.  „На тези бизнесмени, които отвън се опитват да се бъркат в партийните ни работи, искам да кажа от тук, от това място, защото не ходя в кабинетите им: Наиграхте се последната една седмица - затворете си портфейлите, уважаеми господа, подчерта Нинова . Лидерът на партията призова социалистите да се отърсят от стреса. „Три години вие работихте за нас, да бъдем депутати, евродепутати. Време е ние да поработим за вас – вие да бъдете кметове и общински съветници и не просто, за да имаме постове, а за да имаме лостове, заедно да променим България“, заяви Корнелия Нинова и добави, че не познава задна скорост и  каже ли нещо, го прави докрай. Лидерът на БСП представи пред делегатите и свой отчет от обещаните  и изпълнени стъпки в програмата, с която е избрана за председател на партията през 2016 г. Програмата носи заглавието „Променям БСП, за да променим България“.  \r\nСлед това дневният ред на конгреса бе променен. Отпадна точката за констатиране на оставката на Корнелия Нинова. Не бе прието и предложението за включване на точка в дневния ред за промени в Устава и връщане на старите правила за избор на председател, т.е. председателят да не се избира пряко от цялата партия, а от конгреса, както беше преди направените от Корнелия Нинова промени в основния партиен документ. Делегатите обсъждаха и стартиране на процедурата за вътрешнопартиен избор на председател след изтичане на мандата на Корнелия Нинова. От първоначалната програма остана точката за политическия доклад за резултатите от евровота и подготовката на партията за местния вот, който бе приет от делегатите. В него се отчита ръстът на получените от БСП гласове, както и спечелените 5 мандата в ЕП, постигнатите първи места в Монтана и Ямбол, и на областно ниво в Плевен и Добрич. В документа се посочва още, че представителите на партията в местната власт трябва да водят политика, спомагаща за преодоляване на натрупаните с годините проблеми. Делегатите на заседанието възложиха също така на Националния съвет да изготви платформа за местния вот в срок до 31 юли 2019 г. Конгресът възложи на Пленума още в срок до три месеца да приеме реда и условията за провеждане на пряк вътрешнопартиен избор на председател на БСП, който да съвпада с отчетно-изборния цикъл в партията. Освен това конгресът възложи парламентарната група на „БСП за България“ да внесе промени в Изборния кодекс, свързани с местната власт.  \r\nНай-висшият форум на БСП бе обект на коментари на високо държавно ниво. Пред журналисти  държавният глава Румен Радев  посочи, че е много важно България да не остава без политическа опозиция. По думите му това ще бъде пагубно за демокрацията в страната. „Мисля, че Корнелия Нинова се е доказала като човек, който знае какво прави и носи отговорност за своите постъпки“, каза още Радев и допълни, че един лидер на партия не трябва да се води само от това как той лично се чувства, а как се чувства партията му, за да бъде силна. „Мисля, че Нинова знае какво прави“, повтори президентът и уточни, че няма никаква информация за конгреса на БСП. Държавният глава изрази очакването си България да има единна, сплотена политическа позиция, защото е важно за всяка една власт да не остава без опозиция. На въпрос как вижда развитието на БСП, Румен Радев отговори, че многократно е заявявал, че в партийни дела не се меси.  \r\nДеница КИТАНОВА", "date": "2019.06.16", "title": "Корнелия Нинова остава начело на БСП (ОБЗОР)"}
{"url": "http://www.focus-news.net/news/2019/06/16/2670576/mkd-makedoniya-sdsm-izbra-nov-organizatsionen-sekretar.html", "text": "Душко Васковски, директор \"Водопровод и канализация\" е новият организационен секретар на СДСМ. Той идва на мястото на Миле Зечевич. Дане Талевски, съветник на премиера и лидер на партията Зоран Заев, остава секретар на международното сътрудничество на СДСМ. Това са първите решения на вечерната сесия на Централния съвет на СДСМ в Охрид, пише македонското електронно издание  “МКД“   \r\nРената Десковска, Драган Тевдовски, Фросина Ременски, Петре Шилегов, Стефан Богоев, Костадин Костадинов, Татяна Стояновска Иванова, Салия Лятиф Петрушовска с още осем нови имена ще бъдат членове на новия Изпълнителен съвет на СДСМ. \r\nЗаседанието продължава.  Юлиян Марков", "date": "2019.06.16", "title": "„МКД“ (Македония) : СДСМ избра нов организационен секретар"}
