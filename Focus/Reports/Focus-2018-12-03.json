{"url": "http://www.focus-news.net/news/2018/12/03/2597707/blagoevgrad-greynaha-svetlinite-na-elhata-v-petrich.html", "text": "Грейнаха светлините на елхата в Петрич, съобщиха от  пресцентъра на общината . Емоционална музикална програма представиха ученици на училищата в Петрич, възпитаници на Общински детски комплекс и възпитаници на НЧ „Братя Миладинови - 1914“. Коледният дух оживя сред детските танци, стихчета и песни. Изкуствен сняг и многоцветно осветление добавиха още към атмосферата на настроението в центъра на Петрич. Кметът Димитър Бръчков благодари на най-малките талантливи и любознателни жители на общината за спектакъла, който представиха и пожела здраве, добрини и разбирателство. Светлините на коледното дърво на градския площад светнаха след колективно броене, а празнични илюминации оповестиха заветния момент. Дядо Коледа пристигна в центъра на Петрич с червен ретро автомобил от 1976 г. Изненада своите малки приятели с лакомства. Всички деца имаха възможността да си направят снимка за спомен с белобрадия старец. Със запалване светлините на елхата се постави и началото на проявите в празничния календар на община Петрич за коледно-новогодишните дни.", "date": "2018.12.03", "title": "Благоевград: Грейнаха светлините на елхата в Петрич"}
{"url": "http://www.focus-news.net/news/2018/12/03/2597708/plovdiv-svetofarite-do-dve-uchilishta-v-kv-trakiya-shte-badat-izklyucheni-na-4-dekemvri.html", "text": "Пешеходните светофари до СУ „Свети Седмочисленици“ и СУ „Софроний Врачански“, които се намират на ул. „Съединение“ в район „Тракия“ ще бъдат изключени от 4 декември (вторник). Това съобщиха за  Радио „Фокус“- Пловдив  от ОП „Организация и контрол на транспорта“. Стълбовете ще бъдат демонтирани, за да се извърши текущ ремонт на амортизирани секции и други елементи на съоръженията, обясниха от предприятието. Очаква се светофарите да бъдат възстановени до 20 декември, като усилията са този срок да бъде съкратен. От общинското предприятие предупреждават всички участници в движението – и шофьори, и пешеходци, да преминават оттам с повишено внимание.", "date": "2018.12.03", "title": "Пловдив: Светофарите до две училища в кв. „Тракия“ ще бъдат изключени на 4 декември"}
{"url": "http://www.focus-news.net/news/2018/12/03/2597712/kalinka-tsaneva-direktor-na-dneven-tsentar-za-detsa-s-uvrezhdaniya-v-obshtina-sredets-dneshniyat-den-otbelyazahme-s-vklyuchvaneto-na-kolednite-lampichki-v-tsentara.html", "text": "Днешният ден отбелязахме с включването на коледните лампички в центъра. Това каза за  Радио „Фокус“ – Бургас  Калинка Цанева, директор на Дневен център за деца с увреждания в Община Средец по повод Международния ден на хората с увреждания, който отбелязваме днес. По думите ѝ на Никулден – 6-ти декември, предстои благотворителен базар, в който ще бъдат представени различни сувенири и в който ще се включат всички деца и младежи от центъра. „На 17-ти декември предстои да участваме в кулинарен коледен базар, в който ще се включат децата, екипът на центъра и всички желаещи родители“, посочи още Цанева. Тя смята, че в центъра децата се чувстват ценени, уважавани, разбирани и това е мястото, където намират приятели. „Целите ни са насочени към това децата да получават знания, подкрепа, умения и право на достоен живот. Винаги личността на детето е в центъра на вниманието“, допълни още Цанева. \r\nМария ПОПЧЕВА", "date": "2018.12.03", "title": "Калинка Цанева, директор на Дневен център за деца с увреждания в Община Средец: Днешният ден отбелязахме с включването на коледните лампички в центъра"}
{"url": "http://www.focus-news.net/news/2018/12/03/2597710/shumen-blagotvoritelen-bazar-zaraboti-v-grada.html", "text": "Център за подкрепа за личностно развитие-ОДК Шумен, организира Благотворителен базар по случай Деня на Дарителя – 6 декември. Идеята за инициативата е на Шуменския детски парламент, съобщиха  организаторите . Благотворителността е свързана с традиционното изработване на картички и организирането на коледен базар. До 7 декември, всеки ден от 10 ч. до 11 ч. и от 17 ч. до 18 ч. пред сградата на ДКТ „Васил Друмев“, ще бъдат изложени ръчно изработени от децата, коледни картички, сувенири и играчки. В изготвянето на материалите са се включили няколко  детски градини, както и възрастните хора от дома..Събраните средства от благотворителния базар ще бъдат дарени на Дом за стари хора „Д-р Стефан Смядовски“ Шумен.", "date": "2018.12.03", "title": "Шумен: Благотворителен базар заработи в града"}
{"url": "http://www.focus-news.net/news/2018/12/03/2597709/nimh-prez-sledvashtoto-denonoshtie-nad-stranata-shte-ima-znachitelna-oblachnost-minimalnite-temperaturi-shte-sa-mezhdu-minus-7-i-minus-2.html", "text": "През следващото денонощие над страната ще има значителна средна и висока облачност, минималните температури ще са предимно между минус 7° и минус 2°. Това съобщи за  Агенция „Фокус”   дежурният синоптик Христо Христов от   Националния институт по метеорология и хидрология (НИМХ)  при  Българската академия на науките (БАН) . През следващото денонощие над страната ще има значителна средна и висока облачност, а в низините и котловините ще има мъгли или ниска облачност, които в Дунавската равнина ще се задържат отново през целия ден и там ще остане най-студено. Ще бъде тихо. Минималните температури ще са предимно между минус 7° и минус 2°, в крайните югозападни райони и по Черноморието – малко над нулата. Максимални - между 4° и 9°, в Дунавската равнина минус 3° - 0°. Атмосферното налягане в сутрешните часове ще бъде малко по-ниско от средното за декември. През деня бавно ще се повишава. Над Черноморието ще има мъгли или ниска облачност. В следобедните часове ще има временно подобрение на видимостта и намаление на облачността. Ще духа слаб вятър, предимно от северозапад. Максимални температури на въздуха: 7°-10°. Температурата на морската вода е 9°-10°. Вълнението на морето ще бъде 2 бала. Над планините ще има значителна средна и висока облачност. Само на отделни места е възможно да превали слаб сняг. Ще духа до умерен северозападен вятър. Максимална температура на височина 1200 метра около 6°, на 2000 метра – около 7°.  \r\nПрез нощта срещу сряда вятърът ще се ориентира от северозапад и ще се усили. В сряда ще бъде ветровито, като в Източна България вятърът временно ще се обърне от север-североизток. Мъглите в западната част на Дунавската равнина ще се разсеят, но на места, главно в Западна и Централна България, ще превали слаб дъжд, в планините – слаб сняг. Дневните температури вече навсякъде ще са положителни, минималните също ще са по-високи, в повечето места близки до 0°. В нощните часове ще има условия за поледици и заледявания. В четвъртък вятърът постепенно ще отслабне, най-късно, към вечерта, в Източна България. Облачността ще се разкъса и ще намалее, дневните температури слабо ще се понижат. В петък в западната половина от страната ще е почти тихо и в равнинната част отново ще има условия за мъгли и ниска облачност, на места - трайни и температурите там ще остават ниски. Повече слънце и затопляне ще има в планините и в източната половина от страната, където ще се появи югозападен вятър; там дневните температури ще се повишат.", "date": "2018.12.03", "title": "НИМХ: През следващото денонощие над страната ще има значителна облачност, минималните температури ще са между минус 7° и минус 2°"}
{"url": "http://www.focus-news.net/news/2018/12/03/2597713/sport-uefa-zabrani-machovete-v-regionite-s-voenno-polozhenie.html", "text": "Съюзът на европейските футболни асоциации (УЕФА) няма да провежда мачове под егидата на организацията в украинските градове, в които е въведено военно положение. Това обяви на пресконференция заместник-генералният секретар на УЕФА Джорджио Маркети.  \r\nТова означава, че футболистите от Шахтьор няма да могат да посрещнат в Харков отбора на Лион за двубоя от шестия кръг на груповата фаза на Шампионската лига, който трябва да се проведе на 12 декември.  \r\nОт УЕФА поясниха, че към настоящия момент не е взето решение къде ще се играе мачът. Информацията ще бъде обявена по-късно. \r\nНяма промяна за срещата между Динамо Киев и чешкия Яблонец, която ще се играе на 13 декември в украинската столица.  \r\nТереза ГЕРОВА", "date": "2018.12.03", "title": "Спорт: УЕФА забрани мачовете в регионите с военно положение"}
{"url": "http://www.focus-news.net/news/2018/12/03/2597711/mrasen-vazduh-v-golemite-gradove-obzor.html", "text": "Показателят „Air Quality Index“ на Европейската комисия отчете замърсяване на въздуха в големите градове у нас. Данните от сутринта на 3 декември показаха, че концентрацията на фини прахови частици (PM10) е над нормите. Най-мръсен беше въздухът в София, Перник, Пловдив, Русе, Горна Оряховица и Шумен, където запрашаването беше няколко пъти над среднодневните норми от 50 µg/m3. Това е трети ден със замърсяване на въсдуха в големите градове у нас, след като по данни на Изпълнителната агенция по околна среда в периода 1-2 декември са регистрирани превишения на средноденонощната норма за фини прахови частици (ФПЧ10) в градовете: София, Благоевград, Горна Оряховица, Видин, Перник, Ловеч, Пловдив, Смолян, Шумен, Девня, Враца, Плевен, Ловеч, Русе, Сливен, Димитровград, Кърджали. \r\nКметът на София Йорданка Фандъкова призова столичани, ако имат възможност, да използват градския транспорт, вместо автомобилите си. На 3 декември всички буферни паркинги на метрото работиха напълно безплатно за всеки, който остави колата си и използва градския транспорт, до изчерпване на капацитета им. Започнаха и проверки на „Пътна полиция“ на автомобили, които видимо замърсяват въздуха. Кметът Фандъкова обясни, че пиковите стойности през студените зимни дни се дължат основно на отоплението на нискокачествени въглища, сурови дърва и отпадъчни материал. В последните седмици от екипи на Столичен инспекторат и полицейските управления са извършени 140 проверки в кварталите, с най-много сигнали - „Красна поляна“, „Овча купел“, „Подуяне“ и „Кремиковци“. Йорданка Фандъкова продължава да настоява парламентът да криминализира нерегламентираното изгаряне на отпадъци, защото административните санкции нямат нужния ефект. За „Фокус“ началникът на Столичния инспекторат инж. Веска Георгиева заяви, че по сигнали се проверява как различни фирми управляват отпадъците си. Проверките се правят през цялата седмица, като някои обекти се проверяват по няколко пъти. Внезапна проверка на начина на отопление беше извършена в бившите виетнамски общежития в столичния район „Красна поляна“, където живеят близо 270 цигански семейства. От близо 100 проверени семейства във виетнамските общежития, само 2 са използвали нерегламентирани отпадъци и им е направено предписание. Тази проверка е втора за сезона, но предстоят ежеседмични проверки на циганските семейства с какво гориво се отопляват. Санкциите за нерегламентираното изгаряне на отпадъци, като гуми, дрехи и шперплат са между 50 и 5000 лева. \r\nКато мярка за справяне с мръсния въздух Столична община въвежда „зелен билет“ за 4 декември 2018 г. Така за всички линии на обществения градски транспорт на територията на Столична община пътуването ще става с еднодневна абонаментна карта на стойност от 1 лев. Превозният документ може да бъде закупен от пунктовете на Център за градска мобилност, касите на столичното метро, както и от водачите на превозните средства на градския транспорт и чрез мобилното приложение   С цел стимулиране използването на обществен транспорт, Столична община разкрива временни буферни паркинги в най-дясната пътна лента по основни входни булеварди на столицата – бул.„Александър Малинов“при метростанция „А.Т.Балан“ и „Бизнес парк София, бул.“България“ между „Т.Каблешков“ и „Гоце Делчев“, при метростанция „Дружба“на бул.“Цветан Лазаров“ и бул.Кръстьо Пастухов“, бул.„Ботевградско шосе“ при спирката на трамвай №22, на бул.„ Царица Йоана“ при местростанция „Люлин“, на бул.„Панчо Владигеров“ при метростанция „Сливница“ и „Западен парк“. Продължават и проверките на пунктове за вторични суровини, автокъщи, строителни обекти за нерегламентирано изгаряне на отпадъци, както и проверки за горене на отпадъци на открито в кварталите с най-много сигнали. Препоръчва се хората с хронични респираторни и сърдечно-съдови заболявания да избягват продължителен престой навън, а директорите на училища и детски градини да не провеждат занятия на открито. Препоръчва се да се носи плътен шал при излизане навън. Шофьорите на МПС да не оставят автомобилите си с включен двигател, когато не са в движение. \r\nВ Катовице, където се проведе Конференция за изменението на климата, министър Нено Димов съобщи, че през уикенда въздухът в София е бил замърсен, в събота- два пъти над нормите, а в неделя- три пъти. Той обясни, че проверките са засилени, но не са достатъчни. Според Нено Димов популистко е активното възпиране от страна на БСП- София на развитието на процеса за старите отпадъци от текстил. Министърът заяви, че без политическо консенсус трудно може да се върви напред по казуса с мръсния въздух. Той обяви, че вече 7 града излизат от сферата на наказателните процедури и постигат годишните критерии и средните норми за качеството на въздуха.", "date": "2018.12.03", "title": "Мръсен въздух в големите градове (ОБЗОР)"}
{"url": "http://www.focus-news.net/news/2018/12/03/2597719/shumen-na-4-dekemvri-shte-se-provede-zasedanie-na-oblastniya-savet-po-usloviya-na-trud-v-grada.html", "text": "Заседание на Областния съвет по условия на труд ще се проведе на 4 декември от 14.00 ч. в зала 2 на Областна администрация Шумен. Това съобщиха от  Областна администрация . На заседанието ще бъде представен Анализ на колективното трудово договаряне в област Шумен, включващ информация за сключените и действащи колективни трудови договори и анекси към тях до 30 юни. Анализът е изготвен от Националния институт за помирение и арбитраж и ще бъде представен пред съвета от експерти на института.", "date": "2018.12.03", "title": "Шумен: На 4 декември ще се проведе заседание на Областния съвет по условия на труд в града"}
{"url": "http://www.focus-news.net/news/2018/12/03/2597715/nimh-v-10-oblasti-na-stranata-e-obyaven-zhalt-kod-za-magla-a-v-7-ot-tyah-i-za-niski-temperaturi-za-4-dekemvri.html", "text": "В 10 области на страната е обявен жълт код за мъгла, a в 7 от тях и за ниски температури за 4 декември. Това сочи справка на сайта на  Националния институт по метеорология и хидрология (НИМХ) към Българската академия на науките (БАН) .  Жълтият код за мъгла и ниски температури важи за областите: Видин, Монтана, Враца, Плевен, Велико Търново, Русе, Силистра. Жълт код за мъгла е обявен в Кюстендил, Перник. София, Видин, Монтана, Враца, Плевен, Велико Търново, Русе, Силистра. Жълтият код означава потенциална опасност. Метеоролозите съветват гражданите да бъдат внимателни, тъй като се очакват дневните температури да останат отрицателни. Възможни са здравни проблеми за чувствителни и болни хора, възрастни, деца и бездомници.", "date": "2018.12.03", "title": "НИМХ: В 10 области на страната е обявен жълт код за мъгла, a в 7 от тях и за ниски температури за 4 декември"}
{"url": "http://www.focus-news.net/news/2018/12/03/2597718/blagoevgrad-nad-13-000-koledni-elhi-ima-gotovnost-da-predostavi-yugozapadno-darzhavno-predpriyatie.html", "text": "Над 13 000 коледни елхи има готовност да предостави Югозападно държавно предприятие. Над 1/3 от тях са живи елхи в контейнер, като основната част са произведени в „ДЛС Дикчан”, както и в разсадниците на териториалните поделения в Катунци, Гоце Делчев, Дупница и Елин Пелин. Това съобщиха от пресцентъра на  ЮЗДП . Най-много отрязани дръвчета могат да предоставят стопанствата в Белово, Брезник, Дикчан, Добринище, Самоков. Добивът на коледни елхи започва в началото на декември. Предлагат се обикновен смърч и ела, черен и бял бор, зелена дугласка. Сече се само след подадени заявки от търговци в държавните горски и ловни стопанства на ЮЗДП. Всяка законно отсечена елха е придружена със специална марка и идивидуален номер. Елхите се предлагат на различна цена в зависимост от дървесния вид, височината и начина на добив. Отсечените дръвчета са от 2.00 до 43.00 лева без ДДС. Цените на живите елхи в контейнер, които след празниците могат да бъдат засадени, са от 4.00 до 20.00 лева без ДДС. За поредна година ЮЗДП предоставя възможност на всеки, който желае да закупи директно коледно дърво от горските стопанства. За целта е необходимо да подаде заявка на тел. 0887 989 859, инж. Вера Станишева – началник отдел „Възобновяване на горите”.", "date": "2018.12.03", "title": "Благоевград: Над 13 000 коледни елхи има готовност да предостави Югозападно държавно предприятие"}
{"url": "http://www.focus-news.net/news/2018/12/03/2597716/rzi-pazardzhik-ne-sa-registrirani-otkloneniya-ot-normite-za-kachestvo-na-piteynata-voda-v-oblastta.html", "text": "РЗИ – Пазарджик извърши изследване за качеството на питейната вода в област Пазарджик, съобщиха за  Радио „Фокус” – Пазарджик  от Здравната инспекция. Пробите са взети в периода от 16 до 30 ноември от 11 населени места в региона. От тях няма такива, които да не отговарят на наредбата за качеството на водата, предназначена за питейно-битови цели. Взети и изследвани са и 9 водни проби от минерални водоизточници. Там също не са констатирани отклонения от изискванията на наредбата за курортните ресурси, курортните местности и курортите. Поради липсата на отклонения от нормите, няма предприети мерки за административна принуда и предписания за хигиенни мероприятия. \r\nВаня НИКОЛОВА", "date": "2018.12.03", "title": "РЗИ-Пазарджик: Не са регистрирани отклонения от нормите за качество на питейната вода в областта"}
{"url": "http://www.focus-news.net/news/2018/12/03/2597717/do-nyakolko-mesetsa-elektronni-grivni-shte-sledyat-zatvornitsi-s-probatsiya-pod-domashen-arest-i-nastaneni-v-zatvornicheski-obshtezhitiya-s-otvoren-rezhim-obzor.html", "text": "До няколко месеца ще бъдат въведени първите 250 електронни гривни с радиочестотен сигнал и GPS проследяване, които ще следят затворници с присъди без лишаване от свобода. Устройствата са закупени по проект „Модернизиране на пенитенциарната система в България“ на Министерството на правосъдието в партньорство с Главна дирекция „Изпълнение на наказанията“. Той е финансиран по Оперативна програма „Добро управление“ 2014 - 2020 г. и съфинансиран от Европейския съюз чрез Европейския социален фонд и стойността му е над 1,3 млн. лв. В проекта се включва разработване на стратегия за развитието на системата на наказанията в България за периода до 2025 г. и внедряване на система за електронно наблюдение на правонарушители. \r\nНачалникът отдел „Социални дейности и възпитателна работа с правонарушителите” в ГД „Изпълнение на наказанията” Юлиян Шемширов обясни, че договорът за проекта е подписан през февруари 2018 г. със срок за изпълнение девет месеца. „И за тези девет месеца ни бяха предоставени 200 комплекта настолни персонални устройства за радиочестотен контрол – т.нар. приемо-предаватели, и 200 гривни за персонална идентификация, както и допълнително 50 устройства, които ще се използват за GPS проследяване на правонарушителите. Възможността за електронния мониторинг може да се използва за три категории лица – лица с пробация, лица под домашен арест и лица, които са настанени в затворнически общежития, но могат да нощуват където искат“, заяви той. Шемширов обясни, че електронното наблюдение не може да бъде използвано, когато има медицински причини за това. \r\nДиректорът на Главна дирекция „Изпълнение на наказанията“ главен комисар Васил Миладинов обясни, че чрез електронното наблюдение ще се подпомогне ограничаването на рецидива, ще се осигури по-добра защита на населението, ще се подпомогне полицията при контролиране на правонарушителите, ще се променят навиците на правонарушителите и ще се облекчи натовареността на затворите. \r\nЗаместник-министърът на правосъдието проф. Николай Проданов посочи, че техническите възможности на софтуерната платформа, придобита по проекта, могат да приемат до 2000 души. „Към настоящия момент имаме 250 гривни и нашият стремеж ще бъде в следващите години малко по малко да запълваме този капацитет от 2000 бройки. Според нашите изчисления 2000 проследяващи гривни са напълно достатъчни за България“, заяви проф. Проданов. Той уточни, че Министерството на правосъдието гледа изключително сериозно на електронния мониторинг. „Хубавото на целия този електронен мониторинг е в това, че създава облекчение както за нас, така и за полицейските служители и за самите лица. Тези лица, срещу които има приложени пробационни мерки, ще бъдат облекчени, защото по този начин вече няма да им се налага да ходят до съответното полицейско управление, за да се разписват. Няма да има необходимост от това, защото в контролния център във всеки един момент ще може да се проследи дали този човек изпълнява наложеното му наказание“, заяви зам.-министърът. Проф. Проданов обясни, че лично той сам е носил една от GPS гривните, купени по проекта, в продължение на два дни през лятото. „Установих, че е сравнително удобна за носене. И най-впечатлен бях, когато я свалих и колегите ми показаха с пълна точно къде съм бил в рамките на този период“, заяви той.  \r\nЦветилена СИМЕОНОВА", "date": "2018.12.03", "title": "До няколко месеца електронни гривни ще следят затворници с пробация, под домашен арест и настанени в затворнически общежития с отворен режим (ОБЗОР)"}
{"url": "http://www.focus-news.net/news/2018/12/03/2597721/zoya-voynova-targovets-plodovete-i-zelenchutsite-chesto-se-praskat-s-parafin-za-da-imat-hubav-vid-no-kachestvoto-im-si-ostava-sashtoto.html", "text": "Плодовете и зеленчуците често се пръскат с парафин, за да имат хубав вид, но качеството им си остава същото. Това каза за  Радио „Фокус“-Пирин  Зоя Войнова, търговец на борсата в Кърналово. Тя подчерта, че хората трябва да бъдат много внимателни за това какво купуват, тъй като не винаги по-хубавото на външен вид е с по-добро качество. Войнова даде пример с мандарините, като посочи, че има мандарина без семки, която е на много изгодна цена, но има и мандарина, която е много хубава отвън и е едра, но пък отвътре е пълна със семки. Тя уточни, че на борсата в Кърналово преобладава гръцката стока, обаче проблемът е много голям, защото търговците на дребно ги няма и много магазини са затворени. Според нея може би и времето оказва влияние за това, но със сигурност фактор е и липсата на клиенти. „Купува се стоката, която е с по-изгодна цена. Клиентите минават първо през българската стока, и ако цената е по-изгодна пазаруват от тук, но ако цената не им е изгодна отиват от гръцката страна. Купувачите обикалят и двата сектора“, допълни Войнова. По думите й изключително притеснително за бъдещата продукция е състоянието на посевите, тъй като според нея то не е добро. \r\nНатали СТЕФАНОВА", "date": "2018.12.03", "title": "Зоя Войнова, търговец: Плодовете и зеленчуците често се пръскат с парафин, за да имат хубав вид, но качеството им си остава същото"}
{"url": "http://www.focus-news.net/news/2018/12/03/2597720/toma-tomov-zapochva-dalag-protses-v-koyto-kitay-shte-naddelee-nad-sasht.html", "text": "Започва много дълъг процес, в който Китай ще надделее над САЩ. Това каза в обзорното предаване на  Радио „Фокус“  „Това е България“ политическият наблюдател Тома Томов по повод срещата на президентите на двете глобални сили на форума на Г-20. Той уточни, че и в двете страни има хора, които помагат това да се случи – т.нар. „глобални милиардери“, които биха искали САЩ и Китай да решават конфликтите без война. Китай никога няма да се подчини на англосаксонския финансов капитал, каза още анализаторът. „Не трябва да подценяваме интелекта на китайското ръководство. То ще си създаде държавата, тя няма да има нищо общо с тази държава, която искат да бъде американците. Тя ще е съвсем друга, тя ще е китайска държава, капитализъм с китайска специфика и което е най-важно – ръководителите на Китай няма да се подчиняват на световния глобален капитал.“ Тома Томов каза още, че Китай ще се бори да създаде икономика на високата принадена стойност, да запази контрола върху своите финанси и да догони военно САЩ до 20 години. Китай в най-скоро време ще бъде лидер в изкуствения интелект, прогнозира анализаторът.", "date": "2018.12.03", "title": "Тома Томов: Започва дълъг процес, в който Китай ще надделее над САЩ"}
{"url": "http://www.focus-news.net/news/2018/12/03/2597374/pregled-na-osnovnite-temi-v-svetovniya-pechat-agentsiya-fokus.html", "text": "Конфликтът между Русия и Украйна, поредното разследване срещу израелския премиер Бенямин Нетаняху, борбата срещу талибаните и постигнатото споразумение между САЩ и Китай за спиране на търговската война и започване на преговори между двете най-големи икономики в света са сред основните теми в световната преса.  Дали Русия планира да окупира нови части от Украйна, пише американското издание  The Washington Examiner \r\nРусия може да планира да поеме контрола над ключовия украински пристанищен град Мариупол, което ще доведе до сериозна ескалация на свиващия се конфликт между двете съседни страни, заяви пред вестник високопоставен естонски военен представител. \r\n\"Това е част от Украйна, която има икономически и социални проблеми поради конфликта така или иначе, и така ограничавайки  достъпа до тази територия на Украйна, те правят още по-лоши социалните и икономически условия, опитвайки се да създаде социални катаклизми \", заяви пред вестника постоянният секретар Кристиян Прик, най-високопоставения цивилен в Министерството на отбраната на Естония. \r\nПрик посети Вашингтон само дни, след като Русия aрестува три украински кораба в Керченския пролив между Черно и Азовско море. \r\nТой заяви, че инцидентът води до \"много директна ескалация\" на кризата в Украйна, тъй като това е първия открит сблъсък между руските и украинските сили от присъединяването на Крим през 2014 г. Повече от 10 000 души от са били убити в боевете в източна Украйна, но Москва описва конфликта като вътрешно украински между лоялните на Киев и етническите руски сепаратисти, като същевременно подчертава своя суверенитет над Крим, пише изданието. \r\nВъпреки че Украйна не е член на НАТО, Прик и други официални лица от балтийския регион виждат реално значение за националната сигурност в резултата от този конфликт. \r\n\"В известен смисъл бих казал, че Украйна се бие вместо нас там. Те са в пряк контакт със силите на Руската федерация \", заяви постоянният секретар пред вестника. \"Те са тези, които от време на време също им (на Русия -= бел.ред) причиняват загуби. Така че, не бива да пренебрегваме този конфликт. \" \r\nКремъл не го пренебрегва. Руски представители разгърнаха в четвъртък четвърти батальон от зенитнио-ракетни системи С-400 в Крим, според доклад от държавните медии. Един дипломат, който говори дни преди инцидента в Керченски проток, предупреди за \"икономическа блокада, де факто\", наложена от Русия. \r\n\"Това е част от икономическата част на хибридната война\", каза Прик. \r\nТова е позоваване на руската тактика, изпълнявана най-осезаемо при нахлуването и анексирането на Крим от \"елитни войски, във връзка с кампания за информационна война и разполагане на лоялни руски представители\", както заяви Кристофър Чвивис от RAND Corporation пред Комитета за въоръжените сили миналата година. \r\nАнексирането на полуострова даде на Русия контрол над двете страни на Керченския проток, на което сега се основава претенцията за пълен суверенитет над водите. Удължаването на битките в региони на Източна Украйна, съседен района около Мариупол, повишава вероятността Русия да се стреми към пълен контрол над земите около Азовското море, каза Прик. \r\n\"Преобладаващото мнозинство в град Мариупол, например, най-важният пристанищен град на Украйна на Азовско море, е рускоговорящо\", отбелязва Прик. \"Има много важни заводи за военно оборудване там, особено за флота , както и  други. Мариупол има стратегическо значение както за Украйна, така и като потенциална цел за Русия. \" \r\n*** Полицията препоръчва повдигане на обвинения в подкуп на израелския премиер Бенямин Нетаняху, пише израелското електронно издание  The Times of Israel .  \r\nВ обвинение, което отново може да застраши стабилността на правителството, израелската полиция обяви в неделя, че препоръчва обвинения в подкуп срещу премиера Бенямин Нетаняху и съпругата му Сара Нетаняху във връзка с разследването „Безек“, известно като дело 4000. \r\nСледователи казват, че Беняамин Нетаняху е вземал решения в полза на Шаул Елович, контролиращия акционер в Безек, най-голямата телекомуникационна компания в страната - въпреки опозицията от длъжностните лица на Министерството на комуникациите - в замяна на положително отразяване от новинарския сайт на Елович. \r\nВ обвинението полицията заяви, че \"министър-председателят и неговите сътрудници са се намесвали по очевиден начин и понякога дори ежедневно в съдържанието, публикувано от уебсайта на Walla News, и също така са се опитвали да повлияят на назначаването на висши служители (редактори и репортери) чрез контактите си с Шаул и Ирис Елович \", съпругата на собственика на Безек. \r\n\"Основното подозрение е, че министър-председателят е взел подкупи и е действал в конфликт на интереси, като се e намесвал и действал в регулаторни решения, които са в полза на Шаул Елович и Безек Груп, като в същото време пряко и непряко се е намесвал в съдържанието на Walla News, което би било от полза за него \", каза полицията в съвместно изявление със службите за сигурност, които също участват в деветмесечното разследване. \r\n*** Високопоставен командир на талибаните е убит в южната провинция Хелманд в съвместна операция на афганистанските сили и специалните сили на САЩ, афганистански представители и членовете на талибаните заявиха в неделя, цитирани от турския вестник  Yeni Safak \r\nАбдул Манан, който отговаряше за провинция Хелманд в бунтовническата група, беше убит заедно с 29 други при въздушен удар в събота, докато се е срещал с местни командири и бойци в района на Навзад, заяви провинциалният губернатор на Хелманд Мохамед Ясин Хан. \r\nНеговата смърт бе потвърдена от членовете на талибаните в Хелманд и съседната провинция Кандахар, но нямаше първоначално потвърждение от американската армия, която заяви, че проучва информацията. \r\nСмъртта на Молла Манан, който командваше бойците на талибаните, като те непрекъснато увеличиха контрола си над Хелманд през годините след края на повечето международни бойни мисии през 2014 г., е смятана за голям успех от страна на афганистански сили за сигурност. \r\n\"Той беше най-висшият талибански командир на юг и смъртта му ще има общо въздействие върху сигурността\", каза един високопоставен служител по сигурността в Кабул. \r\nДокладът за смъртта на Манан идва на фона на чести сражения между Афганистанската армия и талибаните, като същевременно се засилиха усилията да се намери мирно решени за прекратяване на 17-годишната война в Афганистан. \r\n*** Китайско-американското споразумение е важна стъпка напред, пише китайското англоезично издание  Global Times . \r\nВ разговорите в събота в Буенос Айрес в Аржентина китайският президент Си Дзинпин и американският президент Доналд Тръмп постигнаха важен консенсус за стабилизиране на търговските отношения между Китай и САЩ. Двете страни ще засилят преговорите за премахване на всички допълнителни тарифи и ще решават въпроси от взаимен интерес. \r\nВъз основа на информацията, получена от Global Times, Китай и САЩ ще обсъдят допълнително хода на разширяването на достъпа до пазарите, защитата на интелектуалната собственост, избягването на задължителните трансфери на технологии и съвместния контрол над престъпленията в кибернетичното пространство. Двете страни са съгласни, че ще се стремят тази сделка да бъде завършена в рамките на следващите 90 дни. Ако в края на този период страните не са в състояние да постигнат споразумение, 10% тарифи ще бъдат повишени до 25%. \r\nНапредъкът, постигнат по време на преговорите в Буенос Айрес, е от съществено значение, тъй като китайско-американската търговска война ескалира тази година. Надяваме се споразумението, постигнато в събота, да бъде изпълнено от двете страни, а китайските и американските работни екипи ще отговорят на очакванията на своите лидери, като нормализират търговските отношения между страните. \r\nГодината беше натоварена за отношенията между Китай и САЩ, която отбеляза глобални икономически и политически промени. Двете най-големи икономики се очаква да останат стабилни, тъй като общите интереси на двете световни сили полагат основите за последния напредък. \r\nСпоразумението между Китай и САЩ има огромен потенциал за справедлива търговия. Изразява се надежда, че търговските екипи от двете страни ще постигнат възможно най-много практически споразумения и възможно най-бързо да ускорят сътрудничеството между Китай и САЩ. \r\nНеспокойният американски фондов пазар се очаква да отговори положително на китайско-американското споразумение. Споразумението дава възможност на китайците да разберат, че двете страни все още могат да намерят обща основа въпреки различията. \r\nСАЩ трябва да поддържат голям обем на вноса, за да поддържат своята икономика. Стратегията на Китай за задълбочаване на реформата и отварянето й изисква тя да намали пазарния праг и да защити правата върху интелектуалната собственост. Потребностите на двете страни са съвместни и търговската война не е жизнеспособна опция.", "date": "2018.12.03", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/12/03/2597376/zadarzhaha-barikadiraliya-se-mazh-v-stolichniya-kv-nadezhda-2-obzor.html", "text": "Задържаха барикадиралия се мъж в столичния кв. „Надежда 2“. 33-годишният криминално проявен и с влязла в сила присъда мъж бе задържан малко след 11.30 часа от столични полицаи. Сигналът за барикадиралия се мъж бе  получен в събота в 10.20 часа.  Барикадирането му бе предизвикано от  пристигане на  служители от „Съдебна охрана”, чиято цел е била да го отведат  в затвора.  Мъжът заплаши да скочи от 12-ия етаж на сградата, вследствие на което районът бе отцепен, а на място бяха изпратени криминалисти, психолози на МВР, пожарникари и медицински екипи. В събота вечерта стана ясно, че психолозите са убедили 33-годишния мъж да не посяга на живота си, като след дълги преговори той е оставен в дома си. Мъжът се е намирал под въздействието на наркотични вещества, а целта на криминалистите е била, след като излезе от това състояние да бъде арестуван и отведен за изтърпяване на присъдата си. Мъжът ще бъде предаден на съдебните власти \r\nДеница КИТАНОВА", "date": "2018.12.03", "title": "Задържаха барикадиралия се мъж в столичния кв. „Надежда 2“ (ОБЗОР)"}
{"url": "http://www.focus-news.net/news/2018/12/03/2597373/predstoyashti-sabitiya-v-stranata-za-3-dekemvri-agentsiya-fokus.html", "text": "*** \r\nОт 09.00 часа вицепремиерът и министър на отбраната Красимир Каракачанов ще посети СОУ „Йордан Йовков“, където ще проведе открит урок по Русезнание. От 10.15 часа в зала 1 на Областна администрация Русе ще се състои брифинг. От 11.00 часа е предвидено Красимир Каракачанов да изнесе лекция пред академичната общност на Русенския университет и пред студенти по професионално направление „Национална сигурност“ на тема „Българските въоръжени сили в рамките на НАТО и ОПСО“.  \r\n*** \r\nОт 09.00 до 17.30 часа в зала 3 на НДК ще се проведе обществено обсъждане на наредбата, с която се въвежда системата „бонус-малус“. Събитието се организира от Комисията за финансов надзор (КФН), Министерство на вътрешните работи и Министерство на транспорта, информационните технологии и съобщенията.    \r\n*** \r\nОт 10.00 часа в зала „Джон Атанасов“ на София Тех Парк министърът на образованието Красимир Вълчев ще открие първия национален форум за иновации в образованието. На форума е поканен и заместник-министър председателят Томислав Дончев. \r\n*** \r\nОт 10.00 часа в Академична зала на ТУ-София, блок 1 в Ректората на Техническия университет – София ще бъдат представени резултатите от изпълнението на проект  „Университетски научноизследователски комплекс за иновации и трансфер на знания в областта на микро/нанотехнологии и материали, енергийната ефективност и виртуалното инженерство“ (УНИК).  \r\n*** \r\nОт 10.00 часа в Националния пресклуб на БТА пресконференция по проект „Модернизиране на пенитенциарната система в България“. В събитието ще вземе участие зам.-министърът на правосъдието проф. Николай Проданов. \r\n*** \r\nОт 10.00 часа 13 състав на Специализирания наказателен съд ще гледа делото срещу Радослав К., Генчо П., Венцислав П., Георги С. и др. за организиране и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Димитрина Р., Мария Ж., Нели К. и Надежда Т. за образуване и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Младен М., Мария Т., Полина Т., Николай Н. и др. за образуване и ръководене на организирана престъпна група.  \r\n*** \r\nОт 10.00 часа 7 състав на Специализирания наказателен съд ще гледа делото срещу Румяна Ч. за престъпление по служба.  \r\n*** \r\nОт 10.30 часа 14 състав на Специализирания наказателен съд ще гледа делото срещу Десислава И., Биляна П. и Петко Д. за подкуп. \r\n*** \r\nОт 11.00 часа пред паметника на загиналите медици пред ВМА ще бъдат положени венци и цветя по повод 127 г. от създаването на Академията.  От 11.25 часа, в киносалона на ВМА, ще се проведе тържествено събиране на личния състав, с участието и на официални гости. Началникът бригаден генерал проф. д-р Венцислав Мутафчийски, д.м.н., FACS, ще отчете резултатите от работата на болницата през 2018 година. \r\n*** \r\nОт 13.00 часа 11 състав на Специализирания наказателен съд ще гледа делото срещу Симеон Т., Добрин Д., Веселин Е. и др. за организиране и ръководене на организирана престъпна група.  \r\n*** \r\nОт 13.30 часа 1 състав на Специализирания наказателен съд ще гледа делото срещу Иван С., Янко К., Николай Х. и др. за организиране и ръководене на организирана престъпна група. \r\n*** \r\nОт 14.00 часа Специализирания наказателен съд ще гледа делото срещу Георги С., Георги С. и Георги М. за организиране и ръководене на организирана престъпна група.  \r\n*** \r\nОт 15.30 часа ще се проведе заседание на Прокурорската колегия на Висшия съдебен съвет. \r\n*** \r\nОт 16.00 часа в Конферентна зала на АИКБ ще се състои официално представяне на Института за устойчиво икономическо развитие (ИнУИР).  \r\n*** \r\nОт 17.00 часа в зала „Роял“ на „София хотел Балкан“ ще бъдат връчени годишните награди за постижения в икономиката на Българска търговско-промишлена палата (БТПП).   \r\n*** \r\nОт 18.00 часа в галерия „Класика“ ще се състои благотворителна изложба на картини на творци с увреждане.  \r\n*** \r\nОт 19.00 часа в кино „Люмиер Лидл“ ще се състои концерт на група „СПРИНТ“.  \r\n*** \r\nОт 19.00 часа в зала 1 на НДК ще се проведе коледният концерт на Веселин Маринов.  \r\n*** \r\nОт 17.30 часа на площад „Акад. Николай Хайтов“ ще бъдат запалени светлините на коледната елха. Церемонията ще бъде придружена от детския спектакъл на Боби шоу и артисти, озаглавен „Коледно сияние”.  Малко преди запалването на светлините на коледната елха, от 16.00 часа, в един от местните ресторанти ще се състои и Коледно тържество за деца в неравностойно положение. \r\n*** \r\nОт 11.00 часа във фоайето пред зала 114 на Югозападен университет „Неофит Рилски“ ще бъде представена постерна изложба, посветена на 85-годишнина от рождението на проф. Александър Фол.  \r\n*** \r\nОт 12.00 часа в зала 101 в сградата на община Благоевград ще се проведе пресконференция във връзка с програмата на Коледен фестивал 2018.  \r\n*** \r\nОт заседателна зала на общината ще бъдат връчени годишните литературни награди на Бургас. От 11.00 часа ще бъде изнесен доклад за бургаската поезия на литературния критик, преводач на книги от френски език и преподавател по български език в УНСС Юлиан Жилиев. От 14.00 часа писателят, литературовед и преподавател по нова българска литература в СУ „Св. Климент Охридски“ проф. Симеон Янев ще изнесе доклад за бургаската проза. Наградите за литература на Община Бургас за годината – „Пегас“, „Христо Фотев“ и „Петко Росен“ ще бъдат връчени в 16.30 часа. \r\n*** \r\nОт 13.30 часа в залата на Младежки културен център ще бъде отбелязан Международният ден на хората с увреждания.  \r\n*** \r\nОт 16.30 часа в Заседателната зала на Община Бургас в навечерието на празника на града - Никулден, по традиция ще бъдат отличени най-добре представилите се бургаски творци на словото, издали книга през 2018 година. \r\n*** \r\nОт 18.00 часа в зала „Петя Дубарова“ на КЦ „Морско казино“ бургаската художничка Радка Караиванова ще представи новата си изложба „Морски карнавал\" в навечерието на празника на Бургас.  \r\n*** \r\nОт 14.00 часа в клуба на ПП ГЕРБ (ул. „Г. Бенковски” №1), народният представител д-р Руслан Тошев ще има приемен ден за граждани.  \r\n*** \r\nОт 18.00 часа ще започне срещата, на която депутатите  от ПГ на „БСП за България“ Иван Иванов и Денчо Бояджиев ще представят проекта „Визия за България“ \r\nв зала на читалището „Васил Друмев – 1881“.  \r\n*** \r\nОт 18.00 часа зам.-председателят на ПГ на „БСП за България“ Весела Лечева и народният представител Жельо Бойчев ще се срещнат с гражданите в зала „Тържествена“ на община Велики Преслав, за да представят проекта „Визия за България“. \r\n***  \r\nОт 10.00 часа във фоайето на Община Велико Търново ще се проведе откриване на изложба-базар на Арт-ателие към Съюз на инвалидите – Велико Търново.   \r\n***  \r\nОт  12.00 до 14.00 часа в парк „Марно поле” доброволци от ЦМЕДТ „Амалипе” , клуб „Живей” към РЗИ - Велико Търново, БМЧК, и ГУП , ще раздават презервативи, балони и здравно образователни материали. По същото време там ще бъде позициониран мобилен кабинет „КАБКИС” за безплатно анонимно изследване, за ХИВ/ СПИН. Изследването е изключително бързо и в рамките на 10 минути хората ще могат да разберат резултатите си.  \r\n***  \r\nОт 12.30 часа в конферентната зала на хотел „Премиер“ ще се проведе Начална конференция  за стартиране дейностите по проект \"Изкуство и култура - общи трансгранични активи в подкрепа на устойчивото развитие на туризма\", съфинансиран от Европейския съюз чрез ЕФРР по Програма за трансгранично сътрудничество ИНТЕРРЕГ  V-А Румъния - България 2014 - 2020.  \r\n***  \r\nОт 19.00 часа в голяма зала на МДТ „Константин Кисимов“ ще бъде представен „Мистерията Дон Жуан“ – комедиен спектакъл. \r\n***  \r\nОт 19.00 часа в  Клуб 7 ще се проведе представяне на романа „Глиненият цар“ на автора Добромир Байчев.   \r\n***  \r\nОт 19.00 часа в театралния салон на НЧ „Надежда-1869“ ще бъде представена „Не вярвай на Лисицата” – театрална постановка.  \r\n*** \r\nОт 15.00 часа народните представители от ПГ на „БСП за България“ Александър Симов, Донка Симеонова и Иван Иванов ще разговарят с хората в с. Венец в залата на Общинския съвет, за да представят проекта „Визия за България“.  \r\n*** \r\nОт 17.30 часа на площад „Бдинци“ ще бъдат запалени светлините на коледната елха.  \r\n*** \r\nОт 17.30 часа народните представители от ПГ на „БСП за България“ Тодор Байчев и Кольо Милев ще представят „Визия за България“ в зала на Младежки дом. \r\n*** \r\nОт 18.00 часа в зала №1 на Община Горна Оряховица ще се проведе комедийно шоу (стенд ъп комеди), част от кампанията срещу агресията в училище – „БЪДИ АКТИВЕН, НЕ АГРЕСИВЕН\". \r\n***  \r\nОт 18.30 часа в НЧ „Напредък-1869“ Театър „Българска армия” София представя спектакълът „Декамерон“ по Джовани Бокачо. Участват: Анастасия Ингилизова, Антоанета Добрева-Нети, Георги Къркеланов, Радина Кърджилова, Стефка Янорова и др.   \r\n*** \r\nВ Регионална библиотека „Дора Габе“ ще бъдат представени изложби на библиотечни документи „Коледа - традиции и вярвания“ и „Коледно вълшебство“. В библиотеката ще се изработват коледни картичики, ще се пишат писма до Дядо Коледа и ще се  четат коледни приказки. \r\n*** \r\nВ Младежкия център ще бъде открита изложба „Коледни вълшебства“.  \r\n*** \r\nОт 17.30 часа на площад „Свобода” ще бъдат запалени светлините на коледната елха.  \r\n*** \r\nОт 17.00 часа народните представители от ПГ на „БСП за България“ Александър Симов, Донка Симеонова и Иван Иванов ще разговарят с жители на града в читалище „Просвета – 1934“, за да представят проекта „Визия за България“. \r\n*** \r\nОт 18.30 часа зам.-председателят на ПГ на „БСП за България“ Георги Свиленски и народният представител Таско Ерменков ще дискутират „Визия за България“ с хората от региона в  зала 105 на читалище „Пробуда – 1928“. \r\n*** \r\nОт 13.00 часа в залата на читалище „Братство” ще се проведе концерт по повод Международния ден на хората с увреждания.  \r\n*** \r\nОт 17.30 часа в Регионална библиотека „Гео Милев“ ще се състои среща-разговор с алпиниста Атанас Скатов.  \r\n*** \r\nВъв фоайето на Регионална библиотека „Гео Милев” ще може да бъде разгледана изложба „127 г. градски статут на Монтана“.  \r\n*** \r\nОт 18.00 часа народните представители от ПГ на „БСП за България“ Антон Кутев и Петър Витанов ще разговарят с хората от региона в зала на читалище „Пробуда – 1906“, за да представят проекта „Визия за България“. \r\n*** \r\nОт 17.00 часа народните представители от ПГ на „БСП за България“ доц. д-р Георги Йорданов и Пенчо Милков ще дискутират „Визия за България“ с хората от региона в Камерна зала на читалище „Христо Ботев – 1872“. \r\n***   \r\nОт 17.30 часа, в Младежкия дом в Пазарджик, ще бъде представена поетичната книга „Защото е студено“ на поетесата Валентина Радинска.  \r\n*** \r\nОт 17.00 часа на градския площад ще бъдат запалени светлините на коледната елха.  \r\n*** \r\nОт 17.00 часа зам.-председателят на ПГ на „БСП за България“ Георги Свиленски и народният представител Таско Ерменков ще дискутират „Визия за България“ с хората от региона в Клуб на пенсионера.  \r\n*** \r\nОт 09.00 часа в зала 2 на Окръжния съд ще се проведе заседание по делото срещу Йорданка Д. и Вълко З., обвинени съответно във взимане и даване на подкуп и последващо съставяне на официални документи с невярно съдържание.  \r\n*** \r\nОт 09.30 часа в зала 10 на Окръжния съд ще се проведе заседание по делото срещу Ивелин А., обвинен в умишлено убийство по особено мъчителен начин и с особена жестокост. \r\n*** \r\nОт 09.30 часа в зала 1 на Окръжния съд ще се проведе заседание по делото срещу Халина М. П., обвинена в избягване на  установяването и плащането на данъчни задължения по ЗДДС в особено големи размери и съставяне на документи с невярно съдържание. \r\n*** \r\nОт 15.00 часа в Лаборатория 4309 на Техническия университет ще се състои откриването на модерна база с промишлени роботи и съвременни индустриални технологии.  \r\n*** \r\nОт 17.00 часа във фоайе „Изкуствотека“ на библиотека „Иван Вазов“ ще бъде открита коледна изложба на художници от града. \r\n*** \r\nОт 17.30 часа ще бъдат запалени светлините на елхата в района на Лапидариума в Стария град. \r\n*** \r\nОт 17.30 часа на официална церемония ще бъдат включени светлините на коледната елха в новия парк в кв. „Тракия“. \r\n*** \r\nОт 18.00 часа в зала „Петър Стайков“ на Клуба на дейците на културата, на бул. „България” 43 ще бъде открита съвместна изложба живопис на художниците Живка Кисьова, Румен Найденов и Стефан Данчев.  \r\n*** \r\nОт 16.00 часа народните представители от ПГ на „БСП за България“ Кристина Сидорова и Явор Божанков ще дискутират Визията на левицата с жители и симпатизанти в зала на читалище „Съзнание – 1927. \r\n*** \r\nОт 18.00 часа народните представители от ПГ на „БСП за България“ Кристина Сидорова и Явор Божанков ще дискутират Визията на левицата с жители и симпатизанти в Музейния комплекс. \r\n*** \r\nОт 14.30 часа във фоайето на Община Стара Загора ще бъде открита изложба на ученически рисунки. \r\n*** \r\nОт 17.00 часа в РБ „Захарий Княжески“ ще се проведе 49 -ти Фестивал на оперното и балетното изкуство – съпътстваща програма Концерт-продукция на участници в майсторския клас на Теодора Късметска-Сороков. \r\n*** \r\nОт 17.30 часа на площада пред общината ще бъдат запалени светлините на коледната елха.  \r\n*** \r\nОт 18.00 часа в Художествената галерия ще бъде представена ретроспективна изложба на Васил Тодоров (1893-1977).  \r\n*** \r\nОт 19.00 часа в Драматичния театър ще се играе постановката „Щурчето – убиецът на Ботев?...“, по романа „Неговата любима“ от Неда Антонова.  \r\n*** \r\nОт 10.00 часа в зала „Дружба“ ще се проведе детски спортен празник под надслов „Да мечтаем заедно“ за всички деца с увреждания и техните родители.  В 11.00 часа в ДКТ „Иван Димов“ – Хасково ще започне празничен концерт посветен на Международния ден на хората с увреждания. \r\n*** \r\nОт 15.00 часа народните представители от ПГ на „БСП за България“ Анелия Клисарова и Иван Ченчев ще се срещнат с жители на Хитрино в залата на читалище „Пробуда 1929“, за да представят проекта „Визия за България“. \r\n*** \r\nОт 15.00 часа народните представители от ПГ на „БСП за България“ Георги Стоилов и Николай Цонков ще се срещнат с жители на с. Царев брод в Пенсионерския клуб на ул. „Христо Ботев“ 11, за да представят проекта „Визия за България“. \r\n*** \r\nОт 17.00 часа народните представители от ПГ на „БСП за България“ Георги Стоилов и Николай Цонков ще се срещнат с жители на с. Мадара в читалище „Просвета – 1908“, за да представят проекта „Визия за България“. \r\n*** \r\nОт 18.00 часа депутатите от левицата Анелия Клисарова, Иван Ченчев и Иван Иванов ще представят проекта „Визия за България“в зала на Регионален исторически музей, бул. „Славянски“ 17.", "date": "2018.12.03", "title": "Предстоящи събития в страната за 3 декември (Агенция „Фокус“)"}
{"url": "http://www.focus-news.net/news/2018/12/03/2597375/afp-krayno-desni-specheliha-mesta-v-parlamentat-na-andalusiya.html", "text": "Резултатите от изборите в Андалусия показват, че крайно-дясна партия печели места в испански регионален парламент за първи път от възстановяването на демокрацията в Испания през 1975 г., предава  AFP . \r\nПри 93% преброени бюлетини, малката партия „Вокс“ получава 12 места в регионалният парламент. Изборите са разглеждани като първи тест за премиера социалист Педро Санчес.  \r\nПревод и редакция: Калоян Пенков", "date": "2018.12.03", "title": "AFP: Крайно-десни спечелиха места в парламентът на Андалусия"}
{"url": "http://www.focus-news.net/news/2018/12/03/2597735/izvestiya-kremal-obyavi-glavnata-tema-na-nesastoyalata-se-sreshta-putin-tramp.html", "text": "Прессекретарят на руския лидер Дмитрий Песков съобщи, че целта на срещата, която трябваше да се състои между лидерите на Руската федерация и Съединените щати Владимир Путин и Доналд Тръмп по време на годишния форум на Г20 в Аржентина, е била да се обсъди напускането на САЩ от Договора за ликвидиране на ракетите със среден и малък обхват на действие (ДРСМД), пише в днешния си брой руският всекидневник  „Известия“ . \r\n«С нетърпение очаквахме разговорът между Путин и Тръмп, тъй като те можеха да обсъдят процеса и да набележат някакви опорни точки за потенциален диалог по темата. За съжаление, както знаете, това не се случи », съобщил официалният говорител на Кремъл.   \r\nТой добавил, че в случай на напускане на американската страна, Русия ще бъде принудена да действа „за осигуряване на паритет“, тъй като това се оценява като „експанзия на НАТО“ покрай руската граница.  \r\nУкраинската провокация може да доведе до срив на преговорите по ДРСМД. \r\n«И така се връщаме с вас в чудесните 70-сет години. Това не е логично. Това е опасно.», казва накратко прессекретарят на руския държавен глава.   \r\nВ Буенос Айрес между двамата президенти трябваше да се състои пълноформатна среща, но Тръмп в последния миг се отказа от нея, като използва за аргументи инцидента в Керченския проток. По време на срещата на „големите двайсет“, те са общували съвсем набързо и руският лидер е изложил на американския си колега своето мнение за конфликта в Черно море.   Ивелина Ватова", "date": "2018.12.03", "title": "„Известия“:  Кремъл обяви главната тема на несъстоялата се среща Путин-Тръмп"}
{"url": "http://www.focus-news.net/news/2018/12/03/2597377/afp-siriya-obvini-mezhdunarodnata-koalitsiya-za-raketni-udari.html", "text": "Сирия обвини международната анти-джихадистка коалиция, водена от САЩ, в изстрелването на ракети срещу позиции на армията в централната част на страната, предава  AFP . \r\n„Тази вечер силите на американската коалиция изстреляха няколко ракети срещу някои позиции на армията ни в планината Гораб, южно от Сукна“, причинявайки само „поражения по оборудването“, допълва агенцията. \r\nСпоред Сирийската обсерватория за човешки права, коалиционните сили, позиционирани в района на Ат-Танф, са изстреляли „повече от 14 ракети“ срещу конвой на сирийската армия, преминаващ през пустинята в провинция Хомс. \r\nСАЩ използват базата „Ат-Танф“ главно за удари срещу „Ислямска държава“. В миналото е използвана и за подготовката на бойците от сирийската опозиция.    \r\nМиналата година в регионът имаше сблъсъци между силите на сирийския режим и тези, които са подкрепяни от коалицията. \r\nДамаск призова американските сили да напуснат тази част на Сирия, която се намира в близост до границите с Ирак и Йордания.   \r\nПревод и редакция: Калоян Пенков", "date": "2018.12.03", "title": "AFP: Сирия обвини международната коалиция за ракетни удари"}
{"url": "http://www.focus-news.net/news/2018/12/03/2597379/poreden-den-na-protesti-sreshtu-visokite-tseni-na-gorivata-i-niskiya-standart-na-zhivot-obzor.html", "text": "Пореден ден на протести срещу високите цени на горивата и ниския стандарт на живот. Недоволството си изразиха жители на Благоевград, Бургас, Пазарджик, Кюстендил, Сливен, Троян, Карлово, Сопот, Кресна и др. \r\nОколо сто души и 30 автомобила се събраха на протестното шествие в  Благоевград  в 11.30 ч. Протестиращите няколко пъти направиха опит за блокада на главен път Е-79, но бяха спрени от полицейски служители, тъй като не са получили разрешение от Агенция „Пътна инфраструктура“ шествието да премине оттам. След няколко неуспешни опита да „пробият“ кордона от служители на реда, недоволните граждани се върнаха в града, където блокираха за около час движението по бул. „Димитър Солунски“.  \r\nНа протест в  Бургас  излязоха около 30 души с искания са оставка на правителството, легитимиране на референдума на Слави Трифонов, изпълнение на исканията на майките на деца с увреждания, повишаване на жизнения стандарт и пълна ревизия на периода след 1990 г. Протестиращите организираха спонтанно преминаване през пешеходна пътека на ул. „Транспортна“ в близост до изхода на града в посока автомагистрала „Тракия“, но не причиниха затруднения в движението. След това протестът премина в автошествие, което стигна до сградата на Общината. Протестиращите се заканиха да излязат отново през следващите седмици, както и да се включат в националния протест на 6 януари в София. \r\nПротестно автошествие се проведе и в  Пазарджик . Около 100 души участват в протеста в града срещу цялостната социално-икономическа ситуация в страната. \r\nПротестиращите се събраха с автомобилите си в района на Битака при парк „Стадиона“. Около 30 автомобила преминаха по централните улици на града. По време на протеста беше поискан и референдум за народовластие с пет въпроса, сред които дали народът да може да инициира референдуми по всички въпроси от компетентността на Народното събрание, дали национални допитвания да се инициират с минимум от 100 000 имена и дали резултатът от тях да се признава, ако повече от половината отговори са положителни. Другите въпроси са свързани с въвеждането на електронно гласуване и за мажоритарен избор на депутати. Те настояха средната работна заплата да достигне 1200 лв., като по този начин ще могат да се покриват месечните задължения на едно домакинство, а данъците да бъдат приравнени към стандарта на живот. Пред Общината в Пазарджик бе прочетена и протестна и протестна декларация, адресирана към властта в страната. Основните акценти в декларацията са свързани с искането за връщане на изгубената държавност и реална смяна на системата. \r\nДесетки жители на  Сливен  също се включиха в протестите с автошествие, което премина по основните улици на града. По-късно в село Езеро се събраха протестиращи жители от няколко населени места в страната, които се опитаха да затворят автомагистрала „Тракия“ в района на селото. Блокадата обаче беше предотвратена от служители на полицията и жандармерията. \r\nОколо 30 души се събраха на мирен протест и в  Кюстендил . Те преминаха през пешеходния булевард „България” и стигнаха до площад „Велбъжд” при засилено полицейско присъствие. Сред мотивите за протеста бяха ниските заплати и пенсии, снижената покупателна способност и ниският стандарт на живот.  \r\nНа протест излязоха и жители на  Карлово  и  Сопот . Около 150 души от двете населени места се събраха пред Спортната зала в Сопот. Те проведоха автошествие по главните пътни артерии, като стигнаха до разклона за Троян, след което се върнаха обратно. Протестът премина мирно и при засилено полицейско присъствие. \r\nДесетки граждани от  Троян  също излязоха по улиците на града на протест срещу високите цени на горивата, ниските доходи и качеството на живот в страната. Протестиращите блокираха за час движението по пътя за село Орешак, на входа на Троян, след това организираха пешеходно и автошествие по основните улици в града. \r\nОколо 30 души с 20 автомобила участваха в протестно шествие, което се проведе за четвърта поредна неделя във  Враца  срещу ниския жизнен стандарт и за смяна на системата. Автопротестът завърши на голям паркинг на изхода на града, но без блокада на движението по международния път Е-79. \r\nВ  Хасково  също се проведе протестна акция под надслов „Съединението прави силата“. Около 200 души се събраха в 17.30 часа на площад „Свобода“ с искания за по-добър живот и по-добро здравеопазване и икономика. \r\nОколо 100 жители на  Кресна  излязоха на протест в 18.00 часа пред сградата на Общината. Въпреки засиленото полицейско присъствие, гражданите блокираха няколко пъти главен път Е-79 в района на единствената пешеходна пътека, която го пресича.", "date": "2018.12.03", "title": "Пореден ден на протести срещу високите цени на горивата и ниския стандарт на живот (ОБЗОР)"}
{"url": "http://www.focus-news.net/news/2018/12/03/2597381/plovdiv-koleden-fermerski-pazar-shte-se-provede-na-ul-ekzarh-yosif-na-19-i-20-dekemvri.html", "text": "Коледен фермерски пазар ще се проведе на ул. „Екзарх Йосиф“ в града на 19 и 20 декември. Това съобщиха за  Радио „Фокус“ – Пловдив  организаторите на събитието. Посетителите ще имат възможността да опитат вкусни домашни храни, приготвени от кулинарни майсторки от селата около Пловдив по рецепти, пазени от векове. Ще има хляб и печива с квас, сладкиши, голямо разнообразие на мед и пчелни продукти, млечни продукти и месни деликатеси, напитки и сладка, зеленчуци и плодове, билки и подправки, занаятчийски шоколад, ядки, празнични декорации и аксесоари за бита. В двата дни пазарът започва в 13.00 часа и ще продължава до 19.00 часа. Събитието е в програмата на „Пловдив – Европейска столица на културата 2019“. \r\nТони МИХАЙЛОВ", "date": "2018.12.03", "title": "Пловдив: Коледен фермерски пазар ще се проведе на ул. „Екзарх Йосиф“ на 19 и 20 декември"}
{"url": "http://www.focus-news.net/news/2018/12/03/2597382/plovdiv-na-ofitsialna-tseremoniya-shte-badat-vklyucheni-svetlinite-na-kolednata-elha-v-kv-trakiya.html", "text": "На официална церемония ще бъдат включени светлините на коледната елха в кв. „Тракия“. Това каза за  Радио „Фокус“ – Пловдив  кметът на Район „Тракия“ Костадин Димитров. Светлините ще бъдат включени в 17.30 часа в новия парк. Това ще бъде и символичното откриване на поредната придобивка за гражданите. В тържеството ще участват музикантите от Биг Бенд Пловдив и деца от музикалната школа „Арт Войс Център“. \r\nНовият парк в район „Тракия“ е разположен на 11 декара между бул. „Освобождение“ и ул. „Григор Божков“. В него са оформени алеи, кътове за почивка, има чешма, монтирано е парково осветление и модерна детска площадка, която отговаря на съвременните изисквания за качество и безопасност. За посетителите е осигурен безплатен безжичен интернет, има и видеонаблюдение. Изградена е и нова сцена, като идеята е да се превърне в още едно място за култура и изява на жителите на „Тракия“. \r\nТони МИХАЙЛОВ", "date": "2018.12.03", "title": "Пловдив: На официална церемония ще бъдат включени светлините на коледната елха в кв. „Тракия“"}
{"url": "http://www.focus-news.net/news/2018/12/03/2597380/ria-germanski-politik-prizova-za-restartirane-na-otnosheniyata-s-rusiya.html", "text": "Председателят на немско-руския форум Матиас Плацек призова за изграждане на нова архитектура за сигурност в Европа заедно с Русия, предава  РИА Новости . \r\nСпоред него, в текущата международна обстановка трябва „рестартираме“ отношенията с Русия и нейното непосредствено участие в европейската система за сигурност. Той се надява скоро да се проведе нова конференция по сигурността и сътрудничеството в Европа. \r\nПлацек засегна опасната ситуация, която се разви в Украйна след инцидента в Керченския пролив. Той смята, че този въпрос не може да бъде анализиран изолирано от предстоящите президентски избори в страната. Въвеждането на военното положение, което последва инцидента, вече е знак, че Порошенко е започнал да изпълнява предизборния си план. \r\nТой също така вярва, че в тази ситуация Германия трябва да призове и двете страни в конфликта към сдържаност и да намалят напрежението. „Надявам се, че през следващите 3-4 месеца преди президентските избори в Украйна няма да има дори още по-големи конфликти, така че по-късно да можем да направим крачка назад и да започнем рестартиране“, заяви Плацек, добавяйки, че не всички обстоятелства около инцидента са ясни.  \r\nПревод и редакция: Калоян Пенков", "date": "2018.12.03", "title": "РИА: Германски политик призова за „рестартиране“ на отношенията с Русия"}
{"url": "http://www.focus-news.net/news/2018/12/03/2597387/pregled-na-osnovnite-temi-v-ruskiya-pechat-agentsiya-fokus.html", "text": "Известия. Удар в десетката: в Аржентина Путин проведе разговори с 10 държавни глави \r\nСрещата на Г20 в Буенос Айрес, която завърши в събота се оказа изключително успешна за руската външна политика. Броят на срещите, които проведе Владимир Путин, говори за това колко активно Москва развива своите международни контакти. Това становище беше изразено от членове на Федералното събрание на Руската федерация, интервюирани от  Известия . Държавният глава, коментирайки резултатите от срещата на върха, ги нарече продуктивни. На двустранните срещи на руския лидер с ръководителите на отделните страни обсъди сирийската криза, неотдавнашната провокация на Украйна в Керченския пролив, разрешаването на териториалния спор с Япония и регулирането на цените на въглеводородите. \r\nНа срещата на Г20 Владимир Путин и Доналд Тръмп не проведоха пълноформатна среща, а говориха „на крак“. По думите на руският държавен глава, по време на този разговор той „с няколко думи“ обяснил на американският президент причините за инцидента в Черно море. \r\n„Той има своя позиция по тези въпроси и проблеми, а аз – моя. Останахме с различни мнения, но във всеки случай, аз го информирах за нашето виждане относно този инцидент“, заяви Владимир Путин. \r\nПрезидентът изрази съжаление, че пълноформатни руско-американски разговори не се състояха. Беше планирано да се обсъдят натрупаните проблеми по време на възпоменателните събития по повод 100-годишнината от края на Първата световна война в Париж, но след това беше решено, както го каза Владимир Путин, „да не създаваме проблем на домакините“. Срещата бе преместена в Буенос Айрес, но този път инцидентът в Керченския пролив се намеси в плановете. Междувременно необходимостта от тази среща беше назряла отдавна, заяви руският лидер. \r\nРазбира се, няма нищо добро в прекратяването на преговорите, смята Владимир Шаманов, ръководител на Комитета по отбрана към Държавната Дума. Оттеглянето на САЩ от Договора за ракетите със среден и малък обсег би могло да доведе до засилване на надпреварата във въоръжаването и да засегне международната сигурност, заяви той пред  Известия\r\n„Липсата на диалог винаги е по-лоша, отколкото наличието на такъв, затова може да съжалявате за отменените преговори“, заяви пред   експертът от изследователския център „Rand Corporation“ Самюел Чарап. \r\nЕдин от най-важните моменти на срещата на Г20 е участието на руският президент в срещата Русия-Индия-Китай. По думите на руският лидер този формат има „голяма перспектива“, важно е „съвместно да защитаваме принципите на справедлива и лоялна конкуренция в световната търговия и финанси, да насърчаваме формирането на най-отворената система на международни икономически отношения, без протекционизъм и политически мотивирани ограничения“. \r\nСъщо така в кулоарите на Г20 бе проведена среща във формат БРИКС (Бразилия, Русия, Индия, Китай и Южна Африка). Според резултатите от нея държавният глава отбеляза, че „петорката“ трябва да продължи да говори съвместно в полза на „формирането на справедлива и равноправна система от международни отношения“, особено в контекста на продължаващите регионални конфликти. \r\nРуският президент нямаше нито една свободна минута, а времето, което се появи в неговия график след отказа на Доналд Тръмп да се срещне, беше незабавно взето, подчерта Владимир Джабаров, първи заместник-началник на комисията на Федералния съвет по международни дела. Според думите на депутатът, резултатите от срещата на високо равнище говорят за успеха на външната политика на Руската федерация в различни области. \r\n„Бяха проведени много конструктивни разговори с лидерите на много страни“, заяви сенаторът. „Всичко това предполага, че срещата на върха беше успешна за нашия президент. Почти всеки искаше да говори с Владимир Путин. И г-н Тръмп, мисля, в това отношение, само загуби“. \r\nВЗГЛЯД: Защо Путин не наказа украинците? \r\nВладимир Путин реши да не въвежда симетрични мерки в отговор на забраната на украинските власти на територията на Украйна да влизат руски мъже. Освен това президентът обяви намерението си да улесни придобиването на руско гражданство за украинци. Защо този отговор е много по-добър от някакви забранителни мерки и защо Путин се грижи толкова много за украинските мигранти? \r\nРуският президент Владимир Путин сложи край на разговорите за това дали ще има отговор на действията на Украйна, които забраняват на мъжете с руско гражданство на възраст между 16 и 60 години да навлязат на територията на страната след провокацията в Черно море и налагането на военно положение в определени райони. \r\nРусия не само няма да въведе реципрочни ограничения срещу гражданите на Украйна, а дори и напротив, ще улесни режима на пребиваване и получаване на гражданство, заяви Путин. Той подчерта, че Москва ще продължи да следи ситуацията в Украйна, защото „не сме безразлични към това, защото това е страна, близка до нас“. \r\n„Това многократно е заявено от президента. Това просто показва добрите намерения на Русия към гражданите на съседната, приятелска Украйна, за разлика от това, което вършат сегашните власти в Киев“, заяви заместник-министърът на външните работи Григорий Карасин. \r\nОсвен това през октомври Владимир Путин подписа Концепцията за държавна миграционна политика до 2025 г., като подчерта, че сега „много от проблемите и бариерите, за които говориха нашите сънародници, са премахнати“. Концепцията беше много положително посрещната от членовете на Съюза на политическите емигранти и политическите затворници на Украйна, които изразиха надежда, че ще създаде по-удобни условия за преселване на сънародници от Украйна и други страни от ОНД в Русия. \r\nРазбира се, е твърде рано да се говори за цялостно преодоляване на проблема, защото отнема време да се въведат нововъведения. „Като знаем как внедряваме всичко, трябва да разберем, че едно нещо е президентското изявление, а другото - хората, които наистина отиват при миграционните власти и се изправя пред забележителната ни бюрокрация\", заяви Фьодор Лукянов. \r\nГазета.ru: Коя сте вие, г-жа Зурабишвили? Какво трябва да очаква Русия от Грузия? \r\nСаломе Зурабишвили спечели втория тур на президентските избори в Грузия. За първи път в историята на страната президентското кресло ще бъде заето от жена. Родена и отгледана във Франция, Зурабишвили се придържа към политика на европейска интеграция, но в същото време признава необходимостта от диалог с Москва. Каква ще бъде политиката на Грузия при новия президент, раказва  \r\nТази седмица се проведоха президентски избори в Грузия, които ще влязат в историята. Това бяха последните преки президентски избори. Но това не е единствената причина да се счита, че изборите са исторически. \r\nСаломе Зурабишвили стана първата жена президент на Грузия. Тя събра 59,52% от гласовете, докато нейния съперник Григол Вашадзе – 40,48%. \r\n„Аз ще бъда президент на всички. Всеки ще може да се свърже с мен със своите въпроси - обществени или политически. Аз ще бъда президент, който ще създаде усещане за мир и стабилност в страната. От мен никой няма да чуе обида или нетърпимост. Ще се отнасям с уважение към всички“, заяви Зурабишвили. \r\nОпонент на новия президент на Грузия във втория тур беше бивш сътрудник на  експрезидентът Михаил Саакашвили. На изборите бившият съветски дипломат Вашадзе представи своята партия „Единно национално движение“. \r\nОсновният аргумент срещу Зурабишвили на опонентите й беше изявленията на кандидата за военните събития през 2008 г. Тогава, според Зурабишвили, Грузия направи грешка, отговаряйки  на „провокациите на руснаците“. \r\nСедмица преди втория тур кандидатът от опозиционната „Европейска Грузия“ Давид Бакрадзе напомни на избирателите за книгата на Зурабишвили „Трагедията на Грузия 2003-2008“. Факт е, че цитатите от тази книга са използвани от руската страна в Международния съд на Обединените нации, за да спечелят дело на Тбилиси срещу Москва във връзка с войната през 2008 г., доказвайки, че Грузия се готви за военни действия предварително. \r\nПо въпросите на външната политика Зурабишвили смята за приоритет пълната интеграция на републиката в Европейския съюз и НАТО. Новият президент е роден във Франция и успя да изгради доста успешна дипломатическа кариера там. \r\n„Зурабишвили се формира в условията на демократичните ценности на Франция. Смятам, че тя е кариерен дипломат, който има характеристиките на балансираност и определена обективност. С блестящо образование. Тя смята, че не е в интерес на Грузия да се противопостави на историческият си съсед Руската федерация и е необходимо да се подобрят отношенията. Но политическите отношения следват дипломатическите, ако няма дипломатически, тогава няма да има политически.", "date": "2018.12.03", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/12/03/2597385/tass-lider-na-islyamska-darzhava-ubit-sled-vazdushen-udar.html", "text": "Един от лидерите на терористичната групировка „Ислямска държава“ е убит в Сирия при въздушен удар, нанесен от международната коалиция, начело със САЩ. Затова съобщава агенция  ТАСС , позовавайки се на телевизионния канал Fox News. \r\nПредставители на коалицията информираха журналисти, че няколко бойци на групировката са били убити в южна Сирия, по-специално един от лидерите на групата, участвала в убийството на американския гражданин Питър Касиг, както и на други заложници. Ударът е извършен чрез безпилотен самолет. \r\nПревод и редакция: Калоян Пенков", "date": "2018.12.03", "title": "ТАСС: Лидер на „Ислямска държава“ убит след въздушен удар"}
{"url": "http://www.focus-news.net/news/2018/12/03/2597388/pregled-na-mezhdunarodnite-novini-do-6-chasa-agentsiya-fokus.html", "text": "Френският президент Еманюел Макрон инспектира пораженията след ден на бунтове из Париж и призова за разговори с анти-правителствените активисти, които организират протести две седмици. \r\nМакрон проведе разговори с министър-председателят, министърът на вътрешните работи и висши представители на службите за сигурност да даде отговор на насилието, което рани стотици. \r\nМинистър-председателят на Франция Едуард Филип е помолен да се срещне с организатори на протестите и с партийни лидери като част от „постоянното желание за диалог“, заявиха от Елисейския дворец. \r\nМиналата седмица министърът на околната среда на Франция се срещна с представители на „жълтите жилетки“, но не успя да ги убеди да прекратят протестите. \r\nПравителството не е изключило въвеждането на извънредно положение заради протестите, които започнаха след решението за увеличаване на данъците върху горивата, но се превърнаха в по-широк гняв срещу програмата на Макрон.   \r\nПарижката полиция заяви, че са арестувани 412 души по време на най-тежките сблъсъци от години в столицата. \r\n*** Лидерът на френската партия „Национален фронт“ Марин Льо Пен предложи начин за прекратяване на безпорядъка в страната, предава  РИА Новости .  \r\nСпоред Льо Пен решение за справяне със ситуацията е разпускането на долната камара на парламента, тъй като правителството е изправено пред „криза с представителността“. \r\nЛьо Пен обяви, че „французите искат данъчна справедливост\", но вместо това виждат как „се увеличават данъците, докато богатите получават подаръци“. \r\nТя добави, че не е нужна оставката на президента Макрон. \r\n*** Съюзът на частният сектор „Генерална конфедерация на гръцките работници“ обявиха 4-часова стачка в понеделник за да се улесни участието в протест в центъра на Атина, отбелязващ Международния ден на хората с увреждания, съобщава електронното издание на гръцкият вестник  Kathimerini . \r\nШествието ще започне в 11 ч. на площад „Клафтмонос“ и има за цел да окаже натиск върху правителството да увеличи ресурсите за хората с увреждания, както и техните семейства, и да защити техните права. \r\nНационалната конфедерация на хората с увреждания, която организира протеста, твърди, че исканията й пенсиите за инвалидност да не се смятат като допълнителен доход, се пренебрегват и това допълнително натоварва хората с увреждания. \r\n*** Резултатите от изборите в Андалусия показват, че крайно-дясна партия печели места в испански регионален парламент за първи път от възстановяването на демокрацията в Испания през 1975 г., предава  AFP . \r\nПри 93% преброени бюлетини, малката партия „Вокс“ получава 12 места в регионалният парламент. Изборите са разглеждани като първи тест за премиера социалист Педро Санчес. \r\n*** Сирия обвини международната анти-джихадистка коалиция, водена от САЩ, в изстрелването на ракети срещу позиции на армията в централната част на страната, предава  AFP . \r\n„Тази вечер силите на американската коалиция изстреляха няколко ракети срещу някои позиции на армията ни в планината Гораб, южно от Сукна“, причинявайки само „поражения по оборудването“, допълва агенцията. \r\nСпоред Сирийската обсерватория за човешки права, коалиционните сили, позиционирани в района на Ат-Танф, са изстреляли „повече от 14 ракети“ срещу конвой на сирийската армия, преминаващ през пустинята в провинция Хомс. \r\nСАЩ използват базата „Ат-Танф“ главно за удари срещу „Ислямска държава“. В миналото е използвана и за подготовката на бойците от сирийската опозиция.    \r\nМиналата година в регионът имаше сблъсъци между силите на сирийския режим и тези, които са подкрепяни от коалицията. \r\nДамаск призова американските сили да напуснат тази част на Сирия, която се намира в близост до границите с Ирак и Йордания.  \r\n*** Един от най-висшите командири на талибаните беше убит в Афганистан след бомбардировка на американските въздушни сили, съобщава  BBC . \r\nМулах Абдул Манан е „губернатор“ и военен началник на южната провинция Хелманд. \r\nТалибаните заявиха, че смъртта му е „голяма загуба“, но няма да им попречи в усилията да си върнат контрола над Афганистан. \r\nГоворител на министерството на вътрешните работи обяви, че смъртта му е голям удар срещу талибаните и ще „понижи морала“ на бойците им в южен Афганистан. \r\nПо-рано през годината направено проучване показа, че бунтовниците контролират повече територия в страната откогато и да било след 2014 г. \r\n*** Египет и Франция провеждат съвместно военно учение, предава турската  Anadolu Agency . \r\nВ изявление на армията се посочва, че военноморските сили на двете страни са провели военно учение в Червено море с участието на френски боен кораб и редица египетски военни кораби. \r\n„Учението има за цел да повиши боеспособността на двете страни при справянето с военни заплахи, включително  защитата на важни морски доставки“, се казва в изявлението. \r\nМиналият месец, египетската армия проведе съвместно военно учение с френските военни части в Средиземно море. \r\nПрез февруари и март двете страни проведоха три отделни военни учения в Червено море и Средиземно море.", "date": "2018.12.03", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/12/03/2597389/izvestiyav-arzhentina-putin-provede-razgovori-s-10-darzhavni-glavi.html", "text": "Срещата на Г20 в Буенос Айрес, която завърши в събота се оказа изключително успешна за руската външна политика. Броят на срещите, които проведе Владимир Путин, говори за това колко активно Москва развива своите международни контакти. Това становище беше изразено от членове на Федералното събрание на Руската федерация, интервюирани от  Известия . Държавният глава, коментирайки резултатите от срещата на върха, ги нарече продуктивни. На двустранните срещи на руския лидер с ръководителите на отделните страни обсъди сирийската криза, неотдавнашната провокация на Украйна в Керченския пролив, разрешаването на териториалния спор с Япония и регулирането на цените на въглеводородите. \r\nНа срещата на Г20 Владимир Путин и Доналд Тръмп не проведоха пълноформатна среща, а говориха „на крак“. По думите на руският държавен глава, по време на този разговор той „с няколко думи“ обяснил на американският президент причините за инцидента в Черно море. \r\n„Той има своя позиция по тези въпроси и проблеми, а аз – моя. Останахме с различни мнения, но във всеки случай, аз го информирах за нашето виждане относно този инцидент“, заяви Владимир Путин. \r\nПрезидентът изрази съжаление, че пълноформатни руско-американски разговори не се състояха. Беше планирано да се обсъдят натрупаните проблеми по време на възпоменателните събития по повод 100-годишнината от края на Първата световна война в Париж, но след това беше решено, както го каза Владимир Путин, „да не създаваме проблем на домакините“. Срещата бе преместена в Буенос Айрес, но този път инцидентът в Керченския пролив се намеси в плановете. Междувременно необходимостта от тази среща беше назряла отдавна, заяви руският лидер. \r\nРазбира се, няма нищо добро в прекратяването на преговорите, смята Владимир Шаманов, ръководител на Комитета по отбрана към Държавната Дума. Оттеглянето на САЩ от Договора за ракетите със среден и малък обсег би могло да доведе до засилване на надпреварата във въоръжаването и да засегне международната сигурност, заяви той пред  Известия . И затова е необходимо този деликатен въпрос да се обсъжда на най-високо ниво. \r\n„Липсата на диалог винаги е по-лоша, отколкото наличието на такъв, затова може да съжалявате за отменените преговори“, заяви пред  Известия  експертът от изследователския център „Rand Corporation“ Самюел Чарап. \r\nЕдин от най-важните моменти на срещата на Г20 е участието на руският президент в срещата Русия-Индия-Китай. По думите на руският лидер този формат има „голяма перспектива“, важно е „съвместно да защитаваме принципите на справедлива и лоялна конкуренция в световната търговия и финанси, да насърчаваме формирането на най-отворената система на международни икономически отношения, без протекционизъм и политически мотивирани ограничения“. \r\nСъщо така в кулоарите на Г20 бе проведена среща във формат БРИКС (Бразилия, Русия, Индия, Китай и Южна Африка). Според резултатите от нея държавният глава отбеляза, че „петорката“ трябва да продължи да говори съвместно в полза на „формирането на справедлива и равноправна система от международни отношения“, особено в контекста на продължаващите регионални конфликти. \r\nРуският президент нямаше нито една свободна минута, а времето, което се появи в неговия график след отказа на Доналд Тръмп да се срещне, беше незабавно взето, подчерта Владимир Джабаров, първи заместник-началник на комисията на Федералния съвет по международни дела. Според думите на депутатът, резултатите от срещата на високо равнище говорят за успеха на външната политика на Руската федерация в различни области. \r\n„Бяха проведени много конструктивни разговори с лидерите на много страни“, заяви сенаторът. „Всичко това предполага, че срещата на върха беше успешна за нашия президент. Почти всеки искаше да говори с Владимир Путин. И г-н Тръмп, мисля, в това отношение, само загуби“.", "date": "2018.12.03", "title": "Известия:В Аржентина Путин проведе разговори с 10 държавни глави"}
{"url": "http://www.focus-news.net/news/2018/12/03/2597386/pregled-na-osnovnite-temi-v-britanskiya-pechat-agentsiya-fokus.html", "text": "The Guardian . Тереза Мей е изправена пред първата си важна битка в решаващ период за плановете си за „Брекзит“, като правителството е изложено на риск да бъде обвинено в неуважение към парламента. \r\nПремиерът, който се завърна в Лондон от срещата на върха на Г20 в Буенос Айрес, ще започне офанзива за да спечели депутатите консерватори чрез десетки срещи лице в лице, преди камарата на общините да гласува сделката на 11 декември. \r\nВ понеделник следобед генералният прокурор Джефри Кокс планира да информира общините за съветите си относно плана „Брекзит“. \r\n„Даунинг стрийт“ категорично твърди, че това ще бъде достатъчна информация за всеки депутат да се замисли върху правните аспекти на сделката преди предстоящия петдневен дебат и че спазва протокола, че пълният съвет е смятан за поверителен между адвокат и клиент. \r\nНяколко консервативни депутати призоваха за публикуване на пълните съвети, съобщавайки през уикенда, че Кокс е казал на кабинета, че съществува опасност споразумението за възпиране - гаранцията срещу бъдещата твърда ирландска граница. \r\nПравителството вярва, че едностранният механизъм за излизане ще бъде невъзможно да бъде договорен - не на последно място защото ЕС ще се тревожи за това, което може да се случи, ако Мей бъде заменена от друг премиер. \r\nВ друга кавга около „Брекзит“, Тереза Мей и Джеръми Корбин все още трябва да се споразумеят за формата на главен телевизионен дебат между двамата следващата неделя. Ръководителят на лейбъристите заяви, че е щастлив от директна схватка в Би Би Си. The Times . За първи път крайнодесни печелят парламентарни места в Испания \r\n Крайната десница осигури първите си места в испанско събрание от седемдесетте години насам и доведе до националистически скок в страната, която отдавна се смяташе за имунизирана заради спомените от военната диктатура при Франко. \r\n„Вокс“, твърда анти-имиграционна партия, беше на ръба на властта, спечелвайки 12 от 109 места. \r\nИзборите в най-гъсто населения регион на страната бяха първият тест на крехкото коалиционно правителство в Испания, откакто социалистическият премиер Педро Санчес дойде на власт през юни. Те са гледани като тест преди общите избори, които мнозина очакват в началото на следващата година, след като социалистическото правителство не успя да осигури достатъчно подкрепа, за да приеме бюджета за 2019 г. \r\nПроучванията показват, че „Вокс“ може да спечели места в националния парламент. Испания е единствената европейска страна, която избягва крайнодясна партия да спечели парламентарни места, откакто се върна към демокрацията през 1978 г. \r\nКатастрофална нощ вляво, социалистите, които управляват Андалусия в продължение на 36 години, са загубили 13 места и мнозинството си. Сусана Диаз, социалистическият регионален премиер в Андалусия, заяви, че е „тъжна нощ“, но призова поддръжниците да „спрат противоконституционните сили на крайнодясното“. Имиграцията и каталунският сепаратизъм, на които „Вокс“ се противопоставя, изиграха ключова роля в кампанията. Испания се превърна в център на европейската миграционна криза, изпреварвайки Италия и Гърция по отношение на пристиганията. Досега през тази година от Африка са пристигнали 52 978 мигранти. \r\nИспания стана център на имиграционната криза в Европа, когато повече от 50 000 мигранти пристигнаха тази година на андалуските плажове. \r\nЛидерът на „Вокс“ Сантяго Абаскал обеща незабавно да върне нелегалните мигранти и да демонстрира нулева толерантност към „крайния ислям“. Неговата партия взе не само избирателите от десницата, но и някои социалисти от работническата класа и привърженици на най-лявата партия „Подемос“, които са привлечени от позициите й по миграцията и Каталуния. \r\nУсилията на Санчес за облекчаване на напрежението с каталунците са били в полза на „Вокс“, която твърди, че премиерът продаде Испания. The Times.  Демократичната юнионистка партия оттегля подкрепата си за Тереза Мей \r\nТереза Мей беше под силен натиск, след като от Демократичната юнионистка партия заплашиха да я изоставят при вот на недоверие, ако сделката й за „Брекзит“ не мине през парламента. \r\nПартийни източници заявиха, че обмислят този ход, който ще остави министър-председателя без мнозинство в общините, заради опасенията, че планът й ще създаде граница между Северна Ирландия и останалата част на Великобритания. \r\nПочитателите и противниците на „Брекзит“ в Консервативната партия заявиха, че може да се обединят и да гласуват против споразумението с Брюксел. Тереза Мей ще се опита да увери депутатите днес, като им обяви, че Великобритания ще успее да постигне амбициозни търговски сделки по света след напускането на Европейския съюз.   \r\nИзточник от ДЮП отхвърли предположенията, че партията ще трябва да подкрепи Тереза Мей заради споразумението за доверие и подкрепа с торите.  \r\nНякои консерватори вярват, че Демократичната юнионистка партия ще ги подкрепят, заради риска от Лейбъристко правителство начело с Джеръми Корбин. Въпреки това, Арлен Фостър, лидерът на партията, ясно даде да се разбере, че вижда по-голяма заплаха в сделката на Тереза Мей, отколкото правителство с Джеръми Корбин.", "date": "2018.12.03", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/12/03/2597390/vzglyad-zashto-putin-ne-nakaza-ukraintsitei.html", "text": "Владимир Путин реши да не въвежда симетрични мерки в отговор на забраната на украинските власти на територията на Украйна да влизат руски мъже. Освен това президентът обяви намерението си да улесни придобиването на руско гражданство за украинци. Защо този отговор е много по-добър от някакви забранителни мерки и защо Путин се грижи толкова много за украинските мигранти? \r\nРуският президент Владимир Путин сложи край на разговорите за това дали ще има отговор на действията на Украйна, които забраняват на мъжете с руско гражданство на възраст между 16 и 60 години да навлязат на територията на страната след провокацията в Черно море и въвеждането на военно положение в определени райони. \r\n\"Русия не само няма да въведе реципрочни ограничения срещу гражданите на Украйна, а дори и напротив, ще улесни режима на пребиваване и получаване на гражданство\", заяви Путин. Той подчерта, че Москва ще продължи да следи ситуацията в Украйна, защото „не сме безразлични към това, защото това е страна, близка до нас“. \r\n„Това многократно е заявено от президента. Това просто показва добрите намерения на Русия към гражданите на съседната, приятелска Украйна, за разлика от това, което вършат сегашните власти в Киев“, заяви заместник-министърът на външните работи Григорий Карасин. \r\nОсвен това през октомври Владимир Путин подписа Концепцията за държавна миграционна политика до 2025 г., като подчерта, че сега „много от проблемите и бариерите, за които говориха нашите сънародници, са премахнати“. Концепцията беше много положително посрещната от членовете на Съюза на политическите емигранти и политическите затворници на Украйна, които изразиха надежда, че ще създаде по-удобни условия за преселване на сънародници от Украйна и други страни от ОНД в Русия. \r\nРазбира се, е твърде рано да се говори за цялостно преодоляване на проблема, защото отнема време да се въведат нововъведения. „Като знаем как внедряваме всичко, трябва да разберем, че едно нещо е президентското изявление, а другото - хората, които наистина отиват при миграционните власти и се изправя пред забележителната ни бюрокрация\", заяви Фьодор Лукянов.", "date": "2018.12.03", "title": "ВЗГЛЯД: Защо Путин не наказа украинците?"}
{"url": "http://www.focus-news.net/news/2018/12/03/2597392/ria-siriyskata-armiya-e-unishtozhila-poveche-ot-270-boytsi-na-islyamska-darzhava.html", "text": "Повече от 270 бойци на терористичната групировка „Ислямска държава“ са убити от сирийската армия, по време на настъпателна операция в провинция Ас-Суейда, предава  РИА Новости . \r\nВ хода на настъплението на 17 ноември правителствените войски прочистват от терористи планинския район Тел ас-Сафа в провинция Ас-Суейда. В ходът на операцията е ликвидиран лидера на „Ислямска държава“ в южна Сирия Абу Хаджер аш-Шишани. \r\nТрябва да се отбележи, че повечето от екстремистите, които бяха в Ас-Суейда, пристигнаха от региона Ат-Танф, контролиран от коалицията, водена от Съединените щати.  \r\nПревод и редакция: Калоян Пенков", "date": "2018.12.03", "title": "РИА: Сирийската армия е унищожила повече от 270 бойци на „Ислямска държава“"}
{"url": "http://www.focus-news.net/news/2018/12/03/2597391/the-times-za-parvi-pat-kraynodesni-pechelyat-parlamentarni-mesta-v-ispaniya.html", "text": "Крайната десница осигури първите си места в испанско събрание от седемдесетте години насам и доведе до националистически скок в страната, която отдавна се смяташе за имунизирана заради спомените от военната диктатура при Франко. \r\n„Вокс“, твърда анти-имиграционна партия, беше на ръба на властта, спечелвайки 12 от 109 места. \r\nИзборите в най-гъсто населения регион на страната бяха първият тест на крехкото коалиционно правителство в Испания, откакто социалистическият премиер Педро Санчес дойде на власт през юни. Те са гледани като тест преди общите избори, които мнозина очакват в началото на следващата година, след като социалистическото правителство не успя да осигури достатъчно подкрепа, за да приеме бюджета за 2019 г. \r\nПроучванията показват, че „Вокс“ може да спечели места в националния парламент. Испания е единствената европейска страна, която избягва крайнодясна партия да спечели парламентарни места, откакто се върна към демокрацията през 1978 г. \r\nКатастрофална нощ вляво, социалистите, които управляват Андалусия в продължение на 36 години, са загубили 13 места и мнозинството си. Сусана Диаз, социалистическият регионален премиер в Андалусия, заяви, че е „тъжна нощ“, но призова поддръжниците да „спрат противоконституционните сили на крайнодясното“. Имиграцията и каталунският сепаратизъм, на които „Вокс“ се противопоставя, изиграха ключова роля в кампанията. Испания се превърна в център на европейската миграционна криза, изпреварвайки Италия и Гърция по отношение на пристиганията. Досега през тази година от Африка са пристигнали 52 978 мигранти. \r\nИспания стана център на имиграционната криза в Европа, когато повече от 50 000 мигранти пристигнаха тази година на андалуските плажове. \r\nЛидерът на „Вокс“ Сантяго Абаскал обеща незабавно да върне нелегалните мигранти и да демонстрира нулева толерантност към „крайния ислям“. Неговата партия взе не само избирателите от десницата, но и някои социалисти от работническата класа и привърженици на най-лявата партия „Подемос“, които са привлечени от позициите й по миграцията и Каталуния. \r\nУсилията на Санчес за облекчаване на напрежението с каталунците са били в полза на „Вокс“, която твърди, че премиерът продаде Испания. \r\nПревод и редакция: Калоян Пенков", "date": "2018.12.03", "title": "The Times: За първи път крайнодесни печелят парламентарни места в Испания"}
{"url": "http://www.focus-news.net/news/2018/12/03/2597378/reuters-evakuirat-raneni-huti-ot-yemen.html", "text": "Петдесет ранени бойци хути ще бъдат евакуирани за лечение в Оман със самолет, принадлежащ на ООН, съобщи коалицията, ръководена от Саудитска Арабия, предава агенция  Reuters . \r\nКоалицията заяви, че тази стъпка е опит да се изгради доверие между воюващите партии в Йемен преди преговорите в Швеция. \r\nПревод и редакция: Калоян Пенков", "date": "2018.12.03", "title": "Reuters: Евакуират ранени хути от Йемен"}
{"url": "http://www.focus-news.net/news/2018/12/03/2597714/afp-frantsiya-predstaviteli-na-zhaltite-zhiletki-nyama-da-uchastvat-v-konsultatsiite-s-pravitelstvoto.html", "text": "Представители на умереното крило във френското протестно движение на „жълтите жилетки“ във вторник няма да участват в разговорите с министър-председателя Едуард Филипе. Те са били заплашени от хардлайнерите с репресии, съобщи в понеделник вечерта  AFP .  \r\nАгенцията е получила тази информация от двама техни делегати. Аргументите за отказа са „съображения за сигурност“. \r\nВ почивните дни правителството обяви консултации за понеделник и вторник в Матиньон, официалната резиденция на премиера, с представители на политическите партии и на \"жълтите жилетки\", в опит да се разреши кризата, предизвикана от високите цени на горивата. \"Никой от членовете на свободните „жълти жилетки“ няма да отиде на срещата утре (вторник – бел. ред.)\", заяви Бенжамен Коши, член на групата на окситанските „жълти жилетки“. Той е смятан за умерен политик. В списание Le Journal du dimanche е публикувал статия, която е подкрепена и от друг представител на умерените – Жаклин Муро от Бретан, която също няма да отиде на срещата във вторник заради \"твърде многото заплахи\", които е получила след публикацията.  \r\nОтказалите се да участват в консултациите с правителството излизат и с аргумента \" не искаме да бъдем марионетки на политическата комуникация\".  Ивелина Ватова", "date": "2018.12.03", "title": "AFP: Франция: Представители на „жълтите жилетки“ няма да участват в консултациите с правителството"}
{"url": "http://www.focus-news.net/news/2018/12/03/2597394/aktualna-patna-obstanovka.html", "text": "Актуална пътна обстановка към 06.00 часа, предоставена от  Агенция \"Пътна инфраструктура\" . Температурите са в интервала от - 10° до + 2°. Времето над страната е предимно ясно. Пътните настилки са предимно мокри, по усойните и планински райони частично заснежени или заледени, обработени и проходими при зимни условия. \r\nНамалена видимост поради мъгла: \r\n- до 50 м в района на Варна, Враца, Ловеч, София, Ст. Загора; \r\n- до 100 м в района на В. Търново и Перник; \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Правешки ханове\" в посока София се осъществява в една лента поради ремонтни дейности в изпреварващата лента. Движението се извършва в активната лента. Срок в часовия интервал от 09:30 до 16:00 часа на 03.12.2018 г. и 04.12.2018 г. \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 01.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничение в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г. \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nВременно движението по път I-6 Карнобат – Венец при км 442+500 е ограничено за движение поради ремонтни дейности на ЕВН (опъване на електропровод над пътното платно). Ограничението важи в часовия интервал от 10:00 до 13:00, като движението ще бъде преустановяване за интервали от около 10 минути.  \r\nАлтернативен маршрут: пътен възел „Петолъчката“ – АМ \"Тракия\" – Карнобат и обратно. Срок до 02.12.2018 г.; \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 01.12.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 07.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 07.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 07.12.2018 г.; \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 05.12.2018 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-19: Движението по път II-19 Симитли – Предел в участъка от гр. Симитли до Предел от км 0+000 до 20+000 се осъществява в едната лента поради полагане на хоризонтална маркировка в часовете от 10:00 до 16:00. Водачите да се движат с повишено внимание и съобразена скорост в свободната лента съобразно създадената организация на движение. Срок до 05.12.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Черница – Сунгурларе – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ –7306: Движението по път III-7306 в участъка Черница – Сунгурларе от км 5+000 до км 8+000 се осъществява с повишено внимание поради ремонтни дейности. Участъкът в ремонт е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 03.12.2018 г. \r\nОПУ-Добрич: \r\nВременно са въведени следните ограничения за движение на МПС:  \r\nПът III-2904: Временно се ограничава движението по път III-2904 Дуранкулак – Кардам за МПС над 12 т. поради снегонавявания и снегопочистване. Срок до 02.12.2018 г. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nПът ІІІ-623: Движението по път III-623 Големо село – Мало село – Мламолово – Бобов дол от км 0+000 до км 11+475 се осъществява с повишено внимание поради частични ремонтни дейности на асфалтовата настилка. Сигнализирано е с пътни знаци. Срок до 10.12.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 03.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 03.12.2018 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частичен ремонт на асфалтовата настилка. Срок до 07.12.2018 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.03", "title": "Актуална пътна обстановка"}
{"url": "http://www.focus-news.net/news/2018/12/03/2597384/reuters-tereza-mey-tarsi-pomosht-za-brekzit.html", "text": "Няколко световни лидери искат да сключат търговски сделки с Великобритания, след като страната напусне Европейския съюз, заяви Тереза Мей. \r\nТереза Мей е изправена пред трудна борба да накара депутатите да подкрепят сделката й, за да поддържат близки икономически връзки с блока, която тя постигна с ЕС през ноември. Основната опозиционна Лейбъристка партия обяви, че ще потърси вот на недоверие към правителството, ако Май загуби вота. \r\nСделката беше критикувана в собствената партия на Мей, както от привържениците на твърдия Брекзит, така и от противниците му. \r\nПравителството заявява, че ако сделката на Мей падне, има риск Великобритания да напусне ЕС без никакво споразумение и със сериозни икономически последствия. \r\nНякои опоненти на „Брекзит“ се борят за нов референдум, давайки възможност на гласоподавателите да отменят британския избор от 2016 г. \r\nПревод и редакция: Калоян Пенков", "date": "2018.12.03", "title": "Reuters: Тереза Мей търси помощ за Брекзит"}
{"url": "http://www.focus-news.net/news/2018/12/03/2597393/afp-kitay-se-saglasi-da-namali-i-premahne-taksite-za-amerikanski-avtomobili.html", "text": "Китай се съгласи да намали тарифите върху внесените от САЩ автомобили, заяви президентът Доналд Тръмп в неделя, ден след като се споразумя със Си Дзипин за прекратяване на огъня в търговската война между двете най-големи икономики в света, предава  AFP . \r\n„Китай се съгласи да намали и премахне тарифите за коли, идващи в Китай от САЩ. В момента тарифата е 40%“, написа Доналд Тръмп в социалната мрежа Twitter. \r\nПревод и редакция: Калоян Пенков", "date": "2018.12.03", "title": "AFP: Китай се съгласи да „намали и премахне“ таксите за американски автомобили"}
{"url": "http://www.focus-news.net/news/2018/12/03/2597396/predstoyashti-sabitiya-v-stranata-za-3-dekemvri-agentsiya-fokus.html", "text": "*** \r\nОт 09.00 часа вицепремиерът и министър на отбраната Красимир Каракачанов ще посети СОУ „Йордан Йовков“, където ще проведе открит урок по Русезнание. От 10.15 часа в зала 1 на Областна администрация Русе ще се състои брифинг. От 11.00 часа е предвидено Красимир Каракачанов да изнесе лекция пред академичната общност на Русенския университет и пред студенти по професионално направление „Национална сигурност“ на тема „Българските въоръжени сили в рамките на НАТО и ОПСО“.  \r\n*** \r\nОт 09.00 до 17.30 часа в зала 3 на НДК ще се проведе обществено обсъждане на наредбата, с която се въвежда системата „бонус-малус“. Събитието се организира от Комисията за финансов надзор (КФН), Министерство на вътрешните работи и Министерство на транспорта, информационните технологии и съобщенията.    \r\n*** \r\nОт 10.00 часа в зала „Джон Атанасов“ на София Тех Парк министърът на образованието Красимир Вълчев ще открие първия национален форум за иновации в образованието. На форума е поканен и заместник-министър председателят Томислав Дончев. \r\n*** \r\nОт 10.00 часа в Академична зала на ТУ-София, блок 1 в Ректората на Техническия университет – София ще бъдат представени резултатите от изпълнението на проект  „Университетски научноизследователски комплекс за иновации и трансфер на знания в областта на микро/нанотехнологии и материали, енергийната ефективност и виртуалното инженерство“ (УНИК).  \r\n*** \r\nОт 10.00 часа в Националния пресклуб на БТА пресконференция по проект „Модернизиране на пенитенциарната система в България“. В събитието ще вземе участие зам.-министърът на правосъдието проф. Николай Проданов. \r\n*** \r\nОт 10.00 часа 13 състав на Специализирания наказателен съд ще гледа делото срещу Радослав К., Генчо П., Венцислав П., Георги С. и др. за организиране и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Димитрина Р., Мария Ж., Нели К. и Надежда Т. за образуване и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Младен М., Мария Т., Полина Т., Николай Н. и др. за образуване и ръководене на организирана престъпна група.  \r\n*** \r\nОт 10.00 часа 7 състав на Специализирания наказателен съд ще гледа делото срещу Румяна Ч. за престъпление по служба.  \r\n*** \r\nОт 10.30 часа 14 състав на Специализирания наказателен съд ще гледа делото срещу Десислава И., Биляна П. и Петко Д. за подкуп. \r\n*** \r\nОт 11.00 часа пред паметника на загиналите медици пред ВМА ще бъдат положени венци и цветя по повод 127 г. от създаването на Академията.  От 11.25 часа, в киносалона на ВМА, ще се проведе тържествено събиране на личния състав, с участието и на официални гости. Началникът бригаден генерал проф. д-р Венцислав Мутафчийски, д.м.н., FACS, ще отчете резултатите от работата на болницата през 2018 година. \r\n*** \r\nОт 13.00 часа 11 състав на Специализирания наказателен съд ще гледа делото срещу Симеон Т., Добрин Д., Веселин Е. и др. за организиране и ръководене на организирана престъпна група.  \r\n*** \r\nОт 13.30 часа 1 състав на Специализирания наказателен съд ще гледа делото срещу Иван С., Янко К., Николай Х. и др. за организиране и ръководене на организирана престъпна група. \r\n*** \r\nОт 14.00 часа Специализирания наказателен съд ще гледа делото срещу Георги С., Георги С. и Георги М. за организиране и ръководене на организирана престъпна група.  \r\n*** \r\nОт 15.30 часа ще се проведе заседание на Прокурорската колегия на Висшия съдебен съвет. \r\n*** \r\nОт 16.00 часа в Конферентна зала на АИКБ ще се състои официално представяне на Института за устойчиво икономическо развитие (ИнУИР).  \r\n*** \r\nОт 17.00 часа в зала „Роял“ на „София хотел Балкан“ ще бъдат връчени годишните награди за постижения в икономиката на Българска търговско-промишлена палата (БТПП).   \r\n*** \r\nОт 18.00 часа в галерия „Класика“ ще се състои благотворителна изложба на картини на творци с увреждане.  \r\n*** \r\nОт 19.00 часа в кино „Люмиер Лидл“ ще се състои концерт на група „СПРИНТ“.  \r\n*** \r\nОт 19.00 часа в зала 1 на НДК ще се проведе коледният концерт на Веселин Маринов.  \r\n*** \r\nОт 17.30 часа на площад „Акад. Николай Хайтов“ ще бъдат запалени светлините на коледната елха. Церемонията ще бъде придружена от детския спектакъл на Боби шоу и артисти, озаглавен „Коледно сияние”.  Малко преди запалването на светлините на коледната елха, от 16.00 часа, в един от местните ресторанти ще се състои и Коледно тържество за деца в неравностойно положение. \r\n*** \r\nОт 11.00 часа във фоайето пред зала 114 на Югозападен университет „Неофит Рилски“ ще бъде представена постерна изложба, посветена на 85-годишнина от рождението на проф. Александър Фол.  \r\n*** \r\nОт 12.00 часа в зала 101 в сградата на община Благоевград ще се проведе пресконференция във връзка с програмата на Коледен фестивал 2018.  \r\n*** \r\nОт заседателна зала на общината ще бъдат връчени годишните литературни награди на Бургас. От 11.00 часа ще бъде изнесен доклад за бургаската поезия на литературния критик, преводач на книги от френски език и преподавател по български език в УНСС Юлиан Жилиев. От 14.00 часа писателят, литературовед и преподавател по нова българска литература в СУ „Св. Климент Охридски“ проф. Симеон Янев ще изнесе доклад за бургаската проза. Наградите за литература на Община Бургас за годината – „Пегас“, „Христо Фотев“ и „Петко Росен“ ще бъдат връчени в 16.30 часа. \r\n*** \r\nОт 13.30 часа в залата на Младежки културен център ще бъде отбелязан Международният ден на хората с увреждания.  \r\n*** \r\nОт 16.30 часа в Заседателната зала на Община Бургас в навечерието на празника на града - Никулден, по традиция ще бъдат отличени най-добре представилите се бургаски творци на словото, издали книга през 2018 година. \r\n*** \r\nОт 18.00 часа в зала „Петя Дубарова“ на КЦ „Морско казино“ бургаската художничка Радка Караиванова ще представи новата си изложба „Морски карнавал\" в навечерието на празника на Бургас.  \r\n*** \r\nОт 14.00 часа в клуба на ПП ГЕРБ (ул. „Г. Бенковски” №1), народният представител д-р Руслан Тошев ще има приемен ден за граждани.  \r\n*** \r\nОт 18.00 часа ще започне срещата, на която депутатите  от ПГ на „БСП за България“ Иван Иванов и Денчо Бояджиев ще представят проекта „Визия за България“ \r\nв зала на читалището „Васил Друмев – 1881“.  \r\n*** \r\nОт 18.00 часа зам.-председателят на ПГ на „БСП за България“ Весела Лечева и народният представител Жельо Бойчев ще се срещнат с гражданите в зала „Тържествена“ на община Велики Преслав, за да представят проекта „Визия за България“. \r\n***  \r\nОт 10.00 часа във фоайето на Община Велико Търново ще се проведе откриване на изложба-базар на Арт-ателие към Съюз на инвалидите – Велико Търново.   \r\n***  \r\nОт  12.00 до 14.00 часа в парк „Марно поле” доброволци от ЦМЕДТ „Амалипе” , клуб „Живей” към РЗИ - Велико Търново, БМЧК, и ГУП , ще раздават презервативи, балони и здравно образователни материали. По същото време там ще бъде позициониран мобилен кабинет „КАБКИС” за безплатно анонимно изследване, за ХИВ/ СПИН. Изследването е изключително бързо и в рамките на 10 минути хората ще могат да разберат резултатите си.  \r\n***  \r\nОт 12.30 часа в конферентната зала на хотел „Премиер“ ще се проведе Начална конференция  за стартиране дейностите по проект \"Изкуство и култура - общи трансгранични активи в подкрепа на устойчивото развитие на туризма\", съфинансиран от Европейския съюз чрез ЕФРР по Програма за трансгранично сътрудничество ИНТЕРРЕГ  V-А Румъния - България 2014 - 2020.  \r\n***  \r\nОт 19.00 часа в голяма зала на МДТ „Константин Кисимов“ ще бъде представен „Мистерията Дон Жуан“ – комедиен спектакъл. \r\n***  \r\nОт 19.00 часа в  Клуб 7 ще се проведе представяне на романа „Глиненият цар“ на автора Добромир Байчев.   \r\n***  \r\nОт 19.00 часа в театралния салон на НЧ „Надежда-1869“ ще бъде представена „Не вярвай на Лисицата” – театрална постановка.  \r\n*** \r\nОт 15.00 часа народните представители от ПГ на „БСП за България“ Александър Симов, Донка Симеонова и Иван Иванов ще разговарят с хората в с. Венец в залата на Общинския съвет, за да представят проекта „Визия за България“.  \r\n*** \r\nОт 17.30 часа на площад „Бдинци“ ще бъдат запалени светлините на коледната елха.  \r\n*** \r\nОт 17.30 часа народните представители от ПГ на „БСП за България“ Тодор Байчев и Кольо Милев ще представят „Визия за България“ в зала на Младежки дом. \r\n*** \r\nОт 18.00 часа в зала №1 на Община Горна Оряховица ще се проведе комедийно шоу (стенд ъп комеди), част от кампанията срещу агресията в училище – „БЪДИ АКТИВЕН, НЕ АГРЕСИВЕН\". \r\n***  \r\nОт 18.30 часа в НЧ „Напредък-1869“ Театър „Българска армия” София представя спектакълът „Декамерон“ по Джовани Бокачо. Участват: Анастасия Ингилизова, Антоанета Добрева-Нети, Георги Къркеланов, Радина Кърджилова, Стефка Янорова и др.   \r\n*** \r\nВ Регионална библиотека „Дора Габе“ ще бъдат представени изложби на библиотечни документи „Коледа - традиции и вярвания“ и „Коледно вълшебство“. В библиотеката ще се изработват коледни картичики, ще се пишат писма до Дядо Коледа и ще се  четат коледни приказки. \r\n*** \r\nВ Младежкия център ще бъде открита изложба „Коледни вълшебства“.  \r\n*** \r\nОт 17.30 часа на площад „Свобода” ще бъдат запалени светлините на коледната елха.  \r\n*** \r\nОт 17.00 часа народните представители от ПГ на „БСП за България“ Александър Симов, Донка Симеонова и Иван Иванов ще разговарят с жители на града в читалище „Просвета – 1934“, за да представят проекта „Визия за България“. \r\n*** \r\nОт 18.30 часа зам.-председателят на ПГ на „БСП за България“ Георги Свиленски и народният представител Таско Ерменков ще дискутират „Визия за България“ с хората от региона в  зала 105 на читалище „Пробуда – 1928“. \r\n*** \r\nОт 13.00 часа в залата на читалище „Братство” ще се проведе концерт по повод Международния ден на хората с увреждания.  \r\n*** \r\nОт 17.30 часа в Регионална библиотека „Гео Милев“ ще се състои среща-разговор с алпиниста Атанас Скатов.  \r\n*** \r\nВъв фоайето на Регионална библиотека „Гео Милев” ще може да бъде разгледана изложба „127 г. градски статут на Монтана“.  \r\n*** \r\nОт 18.00 часа народните представители от ПГ на „БСП за България“ Антон Кутев и Петър Витанов ще разговарят с хората от региона в зала на читалище „Пробуда – 1906“, за да представят проекта „Визия за България“. \r\n*** \r\nОт 17.00 часа народните представители от ПГ на „БСП за България“ доц. д-р Георги Йорданов и Пенчо Милков ще дискутират „Визия за България“ с хората от региона в Камерна зала на читалище „Христо Ботев – 1872“. \r\n***   \r\nОт 17.30 часа, в Младежкия дом в Пазарджик, ще бъде представена поетичната книга „Защото е студено“ на поетесата Валентина Радинска.  \r\n*** \r\nОт 17.00 часа на градския площад ще бъдат запалени светлините на коледната елха.  \r\n*** \r\nОт 17.00 часа зам.-председателят на ПГ на „БСП за България“ Георги Свиленски и народният представител Таско Ерменков ще дискутират „Визия за България“ с хората от региона в Клуб на пенсионера.  \r\n*** \r\nОт 09.00 часа в зала 2 на Окръжния съд ще се проведе заседание по делото срещу Йорданка Д. и Вълко З., обвинени съответно във взимане и даване на подкуп и последващо съставяне на официални документи с невярно съдържание.  \r\n*** \r\nОт 09.30 часа в зала 10 на Окръжния съд ще се проведе заседание по делото срещу Ивелин А., обвинен в умишлено убийство по особено мъчителен начин и с особена жестокост. \r\n*** \r\nОт 09.30 часа в зала 1 на Окръжния съд ще се проведе заседание по делото срещу Халина М. П., обвинена в избягване на  установяването и плащането на данъчни задължения по ЗДДС в особено големи размери и съставяне на документи с невярно съдържание. \r\n*** \r\nОт 15.00 часа в Лаборатория 4309 на Техническия университет ще се състои откриването на модерна база с промишлени роботи и съвременни индустриални технологии.  \r\n*** \r\nОт 17.00 часа във фоайе „Изкуствотека“ на библиотека „Иван Вазов“ ще бъде открита коледна изложба на художници от града. \r\n*** \r\nОт 17.30 часа ще бъдат запалени светлините на елхата в района на Лапидариума в Стария град. \r\n*** \r\nОт 17.30 часа на официална церемония ще бъдат включени светлините на коледната елха в новия парк в кв. „Тракия“. \r\n*** \r\nОт 18.00 часа в зала „Петър Стайков“ на Клуба на дейците на културата, на бул. „България” 43 ще бъде открита съвместна изложба живопис на художниците Живка Кисьова, Румен Найденов и Стефан Данчев.  \r\n*** \r\nОт 16.00 часа народните представители от ПГ на „БСП за България“ Кристина Сидорова и Явор Божанков ще дискутират Визията на левицата с жители и симпатизанти в зала на читалище „Съзнание – 1927. \r\n*** \r\nОт 18.00 часа народните представители от ПГ на „БСП за България“ Кристина Сидорова и Явор Божанков ще дискутират Визията на левицата с жители и симпатизанти в Музейния комплекс. \r\n*** \r\nОт 14.30 часа във фоайето на Община Стара Загора ще бъде открита изложба на ученически рисунки. \r\n*** \r\nОт 17.00 часа в РБ „Захарий Княжески“ ще се проведе 49 -ти Фестивал на оперното и балетното изкуство – съпътстваща програма Концерт-продукция на участници в майсторския клас на Теодора Късметска-Сороков. \r\n*** \r\nОт 17.30 часа на площада пред общината ще бъдат запалени светлините на коледната елха.  \r\n*** \r\nОт 18.00 часа в Художествената галерия ще бъде представена ретроспективна изложба на Васил Тодоров (1893-1977).  \r\n*** \r\nОт 19.00 часа в Драматичния театър ще се играе постановката „Щурчето – убиецът на Ботев?...“, по романа „Неговата любима“ от Неда Антонова.  \r\n*** \r\nОт 10.00 часа в зала „Дружба“ ще се проведе детски спортен празник под надслов „Да мечтаем заедно“ за всички деца с увреждания и техните родители.  В 11.00 часа в ДКТ „Иван Димов“ – Хасково ще започне празничен концерт посветен на Международния ден на хората с увреждания. \r\n*** \r\nОт 15.00 часа народните представители от ПГ на „БСП за България“ Анелия Клисарова и Иван Ченчев ще се срещнат с жители на Хитрино в залата на читалище „Пробуда 1929“, за да представят проекта „Визия за България“. \r\n*** \r\nОт 15.00 часа народните представители от ПГ на „БСП за България“ Георги Стоилов и Николай Цонков ще се срещнат с жители на с. Царев брод в Пенсионерския клуб на ул. „Христо Ботев“ 11, за да представят проекта „Визия за България“. \r\n*** \r\nОт 17.00 часа народните представители от ПГ на „БСП за България“ Георги Стоилов и Николай Цонков ще се срещнат с жители на с. Мадара в читалище „Просвета – 1908“, за да представят проекта „Визия за България“. \r\n*** \r\nОт 18.00 часа депутатите от левицата Анелия Клисарова, Иван Ченчев и Иван Иванов ще представят проекта „Визия за България“в зала на Регионален исторически музей, бул. „Славянски“ 17.", "date": "2018.12.03", "title": "Предстоящи събития в страната за 3 декември (Агенция „Фокус“)"}
{"url": "http://www.focus-news.net/news/2018/12/03/2597395/gd-granichna-politsiya-intenziven-e-trafikat-za-tovarni-avtomobili-na-vhod-na-gkpp-kulata-i-na-izhod-na-gkpp-kapitan-andreevo.html", "text": "Интензивен е трафикът за товарни автомобили на вход на ГКПП „Кулата“ и на изход на ГКПП „Капитан Андреево“. Това съобщиха от пресцентъра на  ГД „Гранична полиция“ . Данните са към 6.00 ч. На границата със Сърбия, Македония и Румъния движението се извършва нормално на всички гранични контролно-пропускателни пунктове.", "date": "2018.12.03", "title": "ГД „Гранична полиция“: Интензивен е трафикът за товарни автомобили на вход на ГКПП „Кулата“ и на изход на ГКПП „Капитан Андреево“"}
{"url": "http://www.focus-news.net/news/2018/12/03/2597399/predstoyashti-mezhdunarodni-sabitiya-za-3-dekemvri-agentsiya-fokus.html", "text": "*** Срещи на еврокомисаря по разширяването Йоханес Хан с президентите на Сърбия и Косово \r\n***  Правителството представя правната позиция по споразумението за оттегляне на Обединеното кралство от ЕС  Среща на финансовите министри от Еврозоната \r\n*** Брюксел. Генералният секретар на НАТО се среща с журналисти след срещата на министрите външните работи с украинския им колега \r\n***  Папата приема президента на Палестинската автономия Махмуд Абас \r\n*** Конференция на  страните по Рамковата конвенция на Обединените нации по изменение на климата (UNFCCC)", "date": "2018.12.03", "title": "Предстоящи международни събития за 3 декември  (Агенция \"Фокус\")"}
{"url": "http://www.focus-news.net/news/2018/12/03/2597397/nimh-nad-po-golyamata-chast-ot-stranata-shte-bade-predimno-slanchevo-v-zapadnata-polovina-na-dunavskata-ravnina-shte-e-oblachno-i-maglivo.html", "text": "Днес над по-голямата част от страната ще бъде предимно слънчево, след обяд над Западна България с разкъсана висока облачност. В западната половина от Дунавската равнина ще се задържи облачно и мъгливо и там дневните температури ще останат отрицателни: минус 4° - минус 2°, а в останалата част от страната ще са между 4° и 9°. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието ще бъде предимно слънчево. В сутрешните часове на места с намалена видимост. Максимални температури на въздуха: 6°-9°. Температурата на морската вода е 9°-10°. Вълнението на морето ще бъде 1-2 бала.   \r\nНад планините ще бъде предимно слънчево. Ще духа до умерен югозападен вятър. Максимална температура на височина 1200 метра около 5°, на 2000 метра – около 0°. \r\nАтмосферното налягане е по-високо от средното за декември – слабо ще се понижи.", "date": "2018.12.03", "title": "НИМХ: Над по-голямата част от страната ще бъде предимно слънчево, в западната половина на Дунавската равнина ще е облачно и мъгливо"}
{"url": "http://www.focus-news.net/news/2018/12/03/2597398/prezidentat-rumen-radev-shte-predstavi-pozitsiyata-na-balgariya-na-konferentsiyata-za-klimatichnite-izmeneniya-na-oon.html", "text": "Президентът Румен Радев ще участва в Конференцията на страните по Рамковата конвенция на ООН за изменението на климата (COP24), която се провежда в полския град Катовице. Това съобщиха от  Прессекретариата на държавния глава . Участието на българския държавен глава в глобалния форум е по покана на генералния секретар на ООН Антониу Гутериш и президента на Полша Анджей Дуда.  \r\nБългарският президент ще направи днес изказване пред участниците в срещата на високо равнище.  \r\nКонференцията на страните по Рамковата конвенция на ООН за изменението на климата е висшият орган на Конвенцията и се провежда в края на всяка календарна година. В конференцията ще вземат участие държавни и правителствени ръководители на страните членки на ЕС, представители на международни организации, както и на държави от цял свят. Сред целите на форума в Катовице е да се приемат правила за прилагане на Глобалното споразумение за климата от Париж през 2015 г.  \r\nВ рамките на посещението си в Катовице българският държавен глава ще проведе работни срещи със свои колеги.  \r\nПрезидентът Румен Радев ще бъде придружаван от съпругата си Десислава Радева.", "date": "2018.12.03", "title": "Президентът Румен Радев ще представи позицията на България на конференцията за климатичните изменения на ООН"}
{"url": "http://www.focus-news.net/news/2018/12/03/2597400/ministar-krasimir-valchev-shte-otkrie-parviya-natsionalen-forum-za-inovatsii-v-obrazovanieto.html", "text": "Министърът на образованието и науката Красимир Вълчев ще открие първия национален форум за иновации, в който ще участват над 600 представители на училища, регионални управления на образованието, висши училища, бизнес и родителски организации. Това съобщиха от пресцентъра на  Министерството . На форума е поканен и заместник-министър председателят Томислав Дончев. \r\nФорумът ще се проведе от 10.00 часа в зала „Джон Атанасов“ на София Тех Парк. Ще бъдат представени анализът на резултатите от провеждането на програмата за иновативните училища и мерките за развитието на иновативните практики в българските училища.", "date": "2018.12.03", "title": "Министър Красимир Вълчев ще открие първия национален форум за иновации в образованието"}
{"url": "http://www.focus-news.net/news/2018/12/03/2597401/ministerstvo-na-pravosadieto-organizira-preskonferentsiya-vav-vrazka-s-proekta-za-vnedryavane-na-sistema-za-elektronno-nablyudenie-na-pravonarushiteli.html", "text": "Министерство на правосъдието организира пресконференция във връзка с проекта за внедряване на система за електронно наблюдение на правонарушители. Това съобщиха от пресцентъра на  Министерството на правосъдието . Министерството, в партньорство с Главна дирекция „Изпълнение на наказанията“, е бенефициент по проекта „Модернизиране на пенитенциарната система в България“, финансиран по Оперативна програма „Добро управление“ 2014 - 2020 г., съфинансирана от Европейския съюз чрез Европейския социален фонд. Проектът включва разработване на Стратегия за развитието на пенитенциарната система в България за периода до 2025 г. и внедряване на система за електронно наблюдение на правонарушители. \r\nДнес от 10.00 часа в Националния пресклуб на БТА, (на бул. „Цариградско шосе” 49), ще се проведе пресконференция по проекта, на която ще бъдат представени очакваните резултати и по-конкретно изпълнените дейности по доставка, инсталация и внедряване на системата за електронно наблюдение на правонарушители. Ще бъдат показани и демонстрирани устройствата за електронен мониторинг (електронни гривни с GPS и радиочестотен контрол). \r\nВ пресконференцията ще участват заместник-министърът на правосъдието проф. Николай Проданов, главният директор на Главна дирекция „Изпълнение на наказанията“ гл. комисар Васил Миладинов, представители на фирмата-изпълнител, която по договор има задължения за доставка и инсталиране на системата, и др.", "date": "2018.12.03", "title": "Министерство на правосъдието организира пресконференция във връзка с проекта за внедряване на система за електронно наблюдение на правонарушители"}
{"url": "http://www.focus-news.net/news/2018/12/03/2597402/deputati-ot-bsp-shte-predstavyat-viziya-za-balgariya-v-oblast-shumen.html", "text": "Днес народни представители от ПГ на „БСП за България“ ще посетят област Шумен, за да представят проекта „Визия за България“. Това съобщиха от пресцентъра на  НС на БСП . \r\nОт 15.00 часа в село Хитрино ще започне срещата на народните представители Анелия Клисарова и Иван Ченчев с граждани от региона в залата на читалище „Пробуда 1929“ на ул. „Христо Ботев“ 1.  \r\nОт 15.00 часа в народните представители Георги Стоилов и Николай Цонков ще посетят село Царев брод. Срещата ще се проведе в Пенсионерски клуб на ул. „Христо Ботев“ 11. От 17.00 часа те ще бъдат в село Мадара в залата на читалище „Просвета – 1908“ на ул. „Мадарски конник“ 31. \r\nНародните представители от левицата Александър Симов, Донка Симеонова и Иван Иванов ще разговарят с хората в село Венец (зала на ОС, ул. Св. св. Кирил и Методий“ 24) от 15.00 часа. В 17.00 часа ще започне срещата им в град Каолиново в залата на читалище „Просвета – 1934“ на ул. „Христо Ботев“ 1. \r\nОт 16.00 часа в село Веселиново народните представители от ПГ на „БСП за България“ Кристина Сидорова и Явор Божанков ще дискутират Визията на левицата с граждани и симпатизанти. Срещата ще се проведе в зала на читалище „Съзнание – 1927“ на ул. „Брестова“ 1. От 18.00 часа ще започне и срещата им в Музеен комплекс в град Смядово.  \r\nОт 17.00 часа в град Плиска зам.-председателят на ПГ на „БСП за България“ Георги Свиленски и народният представител Таско Ерменков ще дискутират „Визия за България“ с хората от региона в Клуб на пенсионера. От 18.30 часа те ще бъдат в град Каспичан в зала 105 на читалище „Пробуда – 1928“ на ул. „Мадарски конник“ 46. \r\nНародните представители доц. д-р Георги Йорданов и Пенчо Милков ще разговарят с жителите от 17.00 часа на град Нови пазар в Камерна зала на читалище „Христо Ботев – 1872“ на ул. „Патриарх Евтимий“ 1. \r\nВ град Върбица от 17.30 часа депутатите Тодор Байчев и Кольо Милев ще представят Визията в зала на Младежки дом на ул. „Вит“ 1.  \r\nОт 18.00 часа в село Никола Козлево зам.-председателят на ПГ на „БСП за България“ Антон Кутев и народният представител Петър Витанов ще разговарят с хората от региона в зала на читалище „Пробуда – 1906“ на пл. „23 септември“ 4. \r\nВ град Шумен от 18.00 часа депутатите от левицата Анелия Клисарова, Иван Ченчев и Иван Иванов ще представят Визията в зала на Регионален исторически музей на бул. „Славянски“ 17. \r\nОт 18.00 часа ще започне и срещата на депутатите Иван Иванов и Денчо Бояджиев с жителите на село Драгоево в зала на читалището „Васил Друмев – 1881“ на ул. „Стефан Стойчев“ 3.  \r\nВ град Велики Преслав от 18.00 часа ще бъдат зам.-председателят на ПГ на „БСП за България“ Весела Лечева и народният представител Жельо Бойчев. Те ще се срещнат с гражданите в зала „Тържествена“ на Община Велики Преслав на ул. „Борис Спиров“ 58.", "date": "2018.12.03", "title": "Депутати от БСП ще представят „Визия за България“ в област Шумен"}
{"url": "http://www.focus-news.net/news/2018/12/03/2597404/sofiya-gasta-magla-zatrudnyava-dvizhenieto-v-stolitsata-vidimostta-e-namalena.html", "text": "Гъста мъгла затруднява движението в столицата, съобщи слушател на  Радио „Фокус“ . Видимостта е крайно намалена, а пътната настилка – изключително хлъзгава.", "date": "2018.12.03", "title": "София: Гъста мъгла затруднява движението в столицата, видимостта е намалена"}
{"url": "http://www.focus-news.net/news/2018/12/03/2597406/api-dvizhenieto-v-tunel-praveshki-hanove-na-am-hemus-shte-se-osashtestvyava-v-edna-lenta-poradi-remontni-deynosti-v-izprevarvashtata-lenta.html", "text": "Днес и утре от 9.30 ч. до 16.00 ч. движението в посока София в тунел „Правешки ханове“ на АМ „Хемус“ ще се осъществява в една лента, поради ремонтни дейности в изпреварващата лента. Това съобщиха от пресцентъра на  Агенция \"Пътна инфраструктура\" . Движението ще се извършва в активната лента.", "date": "2018.12.03", "title": "АПИ: Движението в тунел „Правешки ханове“ на АМ „Хемус“ ще се осъществява в една лента, поради ремонтни дейности в изпреварващата лента"}
{"url": "http://www.focus-news.net/news/2018/12/03/2597407/sofiya-danachnata-sluzhba-v-rayon-poduene-nyama-da-priema-grazhdani.html", "text": "Тази сутрин отдел „Общински приходи“ в столичния район „Подуене“ няма да работи с граждани. Това съобщиха от пресцентъра на  Столична община . Причината е, че от 9.00 до 13.00 часа електрозахранването в сградата на отдела ще бъде прекъснато за планиран ремонт на електро-енергийните съоръжения, съобщиха от „ЧЕЗ Електро България“.   \r\nСтоличани могат да плащат своите данъци и такси онлайн или на каса във всяка друга данъчна служба на територията на София.", "date": "2018.12.03", "title": "София: Данъчната служба в район „Подуене“ няма да приема граждани"}
{"url": "http://www.focus-news.net/news/2018/12/03/2597408/pregled-na-osnovnite-temi-v-dobrudzhanskiya-pechat.html", "text": "„Осъдиха сириец, преминал незаконно границата ни“, съобщава вестник  „Нова добруджанска трибуна“ . Районен съд - Генерал Тошево е одобрил споразумения, сключени между двама сирийски граждани, техните защитници и прокуратурата. С постигнатите споразумения страните приемат за безспорно установено, че на 9 ноември тази година единият от подсъдимите, в ролята на водач, е извел другия през границата на страната ни. Незаконното преминаване било извършено в землището на село Йовково, между 131 - 132 гранични пирамиди. „Център по минералогия и спелеология“ откриват в читалище „Йордан Йовков“, съобщава изданието. На 4 декември от 16,00 часа ще бъде открита новата експозиция, която ще бъде постоянна. По-голяма част от образците в нея са от територията на България, но има и експонати от Мозамбик, Бразилия, остров Санторини. С откриването на центъра веднага към него ще заработи и школа. От спортната страница – „Трета поредна победа за „Добруджа 07“. Волейболният отбор за трети пореден път се представя достойно в мач от Суперлигата на България. С 3:0 добруджанци са се наложили като гости над домакините от „Миьор“ (Перник). Над милиард лева са платени по селската европрограма за три години“, съобщава на първа страница другият регионален вестник  „Добруджанска трибуна“ . Сключени са над 5 400 000 договора, като приетите заявления по отворените мерки са 17 577. Процентната усвояемост по тази програма е достигнала малко над 23%. Отваря врати днес Коледният базар в Добрич, съобщава изданието. Традиционен е и ще продължи до 3 януари. Организатор е Община град Добрич. Всекидневникът напомня, че коледната елха на центъра ще грейне на 7 декември. „Центърът за творческо обучение благодари на Община град Добрич“, съобщава всекидневникът. Благодарствен адрес е получил кметът Йордан Йорданов за партньорството и предоставената стипендия за участие на ученик в космическия лагер в Турция. От спортната страница – „Волейболистите на „Добруджа 07“ минаха скоростно през Перник“. ЦСКА обаче е изместил добруджанци от второто място в Суперлигата. Победата срещу „Миньор“ (Перник) е била очаквана. Във временното класиране добричлии заемат трето място със 17 точки.", "date": "2018.12.03", "title": "Преглед на основните теми в добруджанския печат"}
{"url": "http://www.focus-news.net/news/2018/12/03/2597410/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция \"Фокус\" . Началото на службата е в 10.00 часа. Вечернята ще е от 16.00 часа.  \r\nНикола ПЕТКОВ", "date": "2018.12.03", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/12/03/2597409/varna-narodniyat-predstavitel-ot-gerb-d-r-ruslan-toshev-organizira-priemna-za-grazhdani.html", "text": "Народният представител от ПП ГЕРБ – Варна д-р Руслан Тошев ще има приемен ден за граждани. Това съобщиха от пресцентъра на  ПП ГЕРБ – Варна . Той ще отговаря на въпроси на гражданите от 14.00 часа в клуба на ПП ГЕРБ на ул. „Г. Бенковски” №1 в града. Записвания могат да се правят на тел: 052 / 600 015.", "date": "2018.12.03", "title": "Варна: Народният представител от ГЕРБ д-р Руслан Тошев организира приемна за граждани"}
{"url": "http://www.focus-news.net/news/2018/12/03/2597403/tass-yaponiya-privetstva-targovskoto-primirie-mezhdu-kitay-i-sasht.html", "text": "Японското правителство смята конструктивното споразумение между Китай и САЩ за примирие в търговската война между двете най-големи икономики в света, съобщава  ТАСС . Това заяви в Токио главният секретар  на кабинета Йошихиде Суга. \r\n„САЩ и Китай проведоха позитивни и конструктивни консултации“, добави той. „Оценяваме го високо. Две велики икономически държави, заемащи първо и второ място в света по размер на брутен вътрешен продукт, успяха да обменят мнения, и това е важно за целия свят, включително Япония“.  \r\nАмериканският президент Доналд Тръмп и президентът на Китай Си Дзинпин се споразумяха по време на срещата на срещата на върха на Г20 в Аржентина да положат усилия да сключат ново търговско споразумение в рамките на 90 дни. \r\nПревод и редакция: Калоян Пенков", "date": "2018.12.03", "title": "ТАСС: Япония приветства търговското примирие между Китай и САЩ"}
{"url": "http://www.focus-news.net/news/2018/12/03/2597411/blagoevgrad-v-obshtinata-shte-se-provede-preskonferentsiya-vav-vrazka-s-programata-na-koleden-festival-2018.html", "text": "От 12.00 часа в зала 101 в сградата на Общината ще се проведе пресконференция във връзка с програмата на Коледен фестивал 2018. Това съобщиха от пресцентъра на  Община Благоевград .", "date": "2018.12.03", "title": "Благоевград: В Общината ще се проведе пресконференция във връзка с програмата на Коледен фестивал 2018"}
{"url": "http://www.focus-news.net/news/2018/12/03/2597412/pregled-na-osnovnite-temi-v-starozagorskiya-pechat.html", "text": "Една идея, тръгнала от Стара Загора, се превръща в реалност. Вторият ръкав на \"Турски поток\" ще минава през България. Потвърдено е! е водеща тема във вестник  „Старозагорски новини“ . Изключително добра новина за българската енергетика е официалното съобщение на \"Газпром\", че проявява интерес и ще участва в третата, обвързваща фаза на пазарния тест, който \"Булгартрансгаз\" ще обяви в началото на декември. Той е свързан с реализацията на проекта за разширяване на националната газотранспортна инфраструктура и газоразпределителния хъб \"Балкан\". Това заяви в петък в Народното събрание енергийният министър Теменужка Петкова.  Идеята \"Турски поток\" да мине през България за Европа бе съобщена за пръв път от руския посланик Анатолий Макаров при посещението му в Стара Загора на 18 май 2017 г. по случай 140-годишнината от връчването на Самарското знаме. От встъпването си на посланическия пост в България до тази дата той не се беше срещал с представител на българското правителство, но в интервю пред \"Старозагорски новини\" той съобщи, че след като страната ни безвъзвратно е загубила \"Южен поток\", може през нейна територия да мине вторият ръкав на \"Турски поток\" (б.р. на който по това време се полагаха тръби по морското дъно). \"Нека да се разберем така: знам, че желание от българска страна има, готов съм от своя страна да съдействам, но за това е необходимо сериозно всички да поработим по въпросите за общата полезност. Най-важното е гаранцията на Европейската комисия, че всичко това няма да бъде отречено, както се случи с \"Южен поток\", заяви тогава пред медията ни посланик Макаров.  През следващите години от руските медии ту пристигаше новината, че \"Турски поток\" ще мине през България, ту се твърдеше, че ще бъде избрана Гърция. До 30 ноември 2018 г. (петък), когато министър Теменужка Петкова съобщи добрата новина в Народното събрание, изрично уточнявайки, че проектът за транзитния тръбопровод с руски газ през България и газовия хъб край Варна, ще е изцяло по европейските регламенти. \"Имаме ангажимент да изградим инфраструктура, която да свързва Турция и Варна, но след това трябва да изградим втора тръба, която да осигури пътуването на горивото до Сърбия\", посочи в петък министър Петкова. \"Европейските регламенти в областта на енергетиката предвиждат много ясно какви правила трябва да бъдат спазени, за да се изгради инфраструктура в областта на природния газ. Според тях трябва да се проведе пазарен тест, за да се разбере дали е налице сигурност и финансова устойчивост\", каза още тя. \"Газпром\" ще участва в третата обвързваща част на пазарния тест, като в хода й ще стане ясно кой резервира капацитет, в какви количества и за колко години. \"В случай че \"Газпром\" спре доставките на руски газ по Трансбалканския газопровод\" през 2020 година, България трябва да има изградена инфраструктура, за да не се окаже, че ще изпадне като ключов фактор на газовата карта на Балканите. След като вече стана ясно, че \"Турски поток\" ще мине през България, държавният газопреносен оператор ще трябва да изгради 11 километра от турската граница до наша територия и още 474 километра нова тръба до Сърбия. Освен това ще се построят и нови две компресорни станции\", уточни Петкова. Средствата ще бъдат осигурени от българската компания. По предварителни разчети за тръбата през българска територия те се оценяват на 2.8 млрд. лева. За строителството ще бъде обявена обществена поръчка.  Енергийният министър е убедена, че страната ще успее да спази всички срокове за пускането на втората тръба на \"Турски поток\". От публикуваните през октомври - ноември материали на газотранспортните оператори на България, Сърбия, Унгария и Словакия в рамките на процедурата за резервиране на техните бъдещи мощности (open season) става ясно, че \"Газпром\" е избрал маршрутът на втората отсечка на \"Турски поток\" да мине през тези страни. В България и Сърбия природният газ ще бъде пуснат през 2020 г., в Унгария - през 2021 г., и в Словакия - през втората половина на 2022 г. Процедурата е предвидена от законодателството на ЕС (NC CAM) и е необходима за строителството на нови газопроводи. \"Булгартрансгаз\" възнамерява да проведе през декември търг за бъдещите мощности на газопроводите на входа на българската система от Турция и на изхода в Сърбия. Капацитетът на входа, който се предлага за резервиране от 1 януари 2020 за 20 години, е 15.8 милиарда куб. м годишно (което напълно съответства на капацитета на едната тръба на \"Турски поток\"), на изхода - 4 милиарда куб. м, при това от 1 януари 2021 г. там той трябва да се увеличи до 11 милиарда куб. м. \"Работим за това България да бъде стратегическа държава по отношение на доставките и транспортирането на природен газ\", допълни министър Петкова.  \r\n\"Преди европейските избори конфронтацията между управляващи и опозиция ще бъде по-голяма от обикновеното\", съобщава още изданието. Това обяви вчера в Стара Загора председателят на Народното събрание Цвета Караянчева, която взе участие в провелата се в Града на липите Регионална академия на Младежи ГЕРБ. На връх годишнината от избирането й за ръководител на законодателния орган на страната Караянчева отчете, че през последните 12 месеца управляващи и опозиция са разменили неведнъж и дваж обвинения и взаимни критики, поради което очаква в следващите 5 месеца мобилизацията в това отношение да бъде на още по-високо ниво. \"Преди избори градусът на напрежението винаги се покачва. Започват да се получават сблъсъци между отделните формации, защото изборите са възможност да мобилизираш своята група. Очаквам и най-малките партии да бъдат много агресивни. Дебатите със сигурност ще бъдат нажежени. Дано все пак разговорите се основават на политики, а не на популизъм\", изрази надежда Цвета Караянчева. Председателят на парламента коментира и затихващите в страната протести, подчертавайки за пореден път позицията на ГЕРБ, че това е демократичният начин за изразяване на несъгласие. Според нея недоволството на гражданите е форма на коректив за правителството, без която то не би могло да отчита грешките, които допуска. Цвета Караянчева обаче призова протестите да не бъдат овладявани от политически сили. По отношение на приетия в пленарна зала бюджет на страната за 2019 г. тя подкрепи финансовия министър Владислав Горанов, отбелязвайки, че това е била най-оптималната финансово-икономическа перспектива пред България и нейните граждани. \"Критиките от страна на опозицията са нещо нормално, когато говорим конкретно за бюджета на страната. Нямаше кой обаче да изготви и предложи нещо по-добро от това, което вече имаме заложено за предстоящата година. За нас е важна средата, в която се развива бизнесът, а тя е добра и това дава перспектива за повишение на доходите\", заяви Цвета Караянчева. На въпрос за евентуални промени в правилника на НС, с които да бъдат наложени по-сериозни санкции на депутатите, които по една или друга причина не взимат участие в заседанията на парламента, Караянчева съобщи, че такава стъпка може да бъде предприета единствено след широк кръг от разговори. \"Нека не бъдем популисти в това отношение, защото когато общественото внимание е насочено върху работата на законодателния орган на страната, това неминуемо се отразява негативно на рейтинга му\", коментира още председателят на НС. По повод внесените от самата нея текстове към Наказателния кодекс, касаещи домашното насилие, Цвета Караянчева подчерта, че е изключително важно да бъде дадена сигурност на жертвите на домашно насилие. Тя обясни, че с промените се цели криминализиране на психологическия тормоз, който до този момент е оставал встрани от сериозните санкции. \"До 5 г. затвор, пробация и сериозни финансови глоби са мерките, които предлагаме. За мен това е лична кауза и цели даването на сигурност на хората, които под една или друга форма са били обект на домашно насилие. Надявам се, че текстовете ще бъдат подкрепени и на второ четене, за да може административните наказания да бъдат заменени с ефективна санкция\", посочи Караянчева.  След срещата си с журналисти тя се включи в Регионалната академия на Младежи ГЕРБ. Цвета Караянчева благодари на участниците за политическата ангажираност и ги призова свободно да изразяват и отстояват своите позиции. Тя подчерта, че пред ГЕРБ предстоят изключително важни европейски избори, които по думите й са ключови и за бъдещето на ЕС като наднационална организация.  \r\nКонсенсусът в България за \"Марица изток\" е ясен, въпросът е в компромиса с ЕК? Синдикални протести за защита на комплекс \"Марица изток\" и отговорни обещания от страна на правителството и президента Румен Радев белязаха миналата седмица започващата днес Международна конференция по изменението на климата (СОР 24) в Катовице, Полша. По предварителна информация на нея се очаква да бъде постигнато споразумение за работната програма на Парижкото споразумение от 2015 г. и да се даде тласък на глобалния дневен ред за борба с климатичните промени. На СОР 24 се очакват 25 000 участници от 200 държави, като българската позиция ще се защитава от президента Радев.  В петък пред медиите в Стара Загора държавният глава беше категоричен, че ще защитава въглищната енергетика. \"Напълно споделям тревогата на миньорите, хубавото в случая е, че със синдикатите и правителството сме на едно мнение - Парижкото споразумение трябва да се изпълнява, но без завишаване на цели\", заяви президентът. На въпрос на \"Старозагорски новини\" той уточни, че позицията му е координирана с позицията на Министерски съвет. \"Получих целия пакет документи, приет от Министерски съвет, получих съответно разработено и изцяло написано моето изказване на английски език, което аз съм ревизирал, защото не ми звучи достатъчно убедително\", каза Радев. Няколко дни преди това министърът на енергетиката Теменужка Петкова пред протестиращите в Раднево миньори и енергетици увери, че държавата твърдо стои зад комплекс \"Марица изток\", осигуряващ енергийната сигурност на България с произвежданите там 4 000 MV електроенергия, и гарантира неговото бъдеще. Де факто от последните президентски избори насам това е първият случай, в който президент, правителство и синдикати говорят еднозначно, тоест постигнат бе консенсус в защита на българската енергетика, конкурентоспособността на българската икономика и възможността милиони българи да успеят да си платят сметките за ток. Еуфорията, обхванала страната в навечерието на СОР 24, вероятно обаче ще охладнее в следващите дни. До сега стратегията на ЕК предвиждаше спирането на всички въглищни централи на страните-членки от ЕС до 2050 г., тъй като срещата в Катовице не вещае нищо добро за въглищните централи, въпреки че не те са основният източник на парниковите газове. На СОР 24 ще бъдат огласени \"страховити\" данни, че \"времето изтича\" и че ако не се вземат спешни мерки, планетата Земя загива. Според наскоро огласения доклад на Междуправителствена експертна група по климатичните промени (който със сигурност ще бъде цитиран в Катовице), \"ако светът иска да постигне амбициозната си цел, трябва да задържи глобалното затопляне в рамките на 1.5 градуса по Целзий\". В превод това означава, че трябва да бъдат предприети още по-рестриктивни мерки, но не до 2050 г., а до 2020 г. Европейската комисия, която се обяви за пионер в решаването на климатичните проблеми на планетата, въпреки че произвежда само 9% от световните въглеродни емисии, със сигурност ще затегне примката около въглищните централи. Въпросът е - каква ще бъде позицията на президента Радев на 14 декември, когато приключва CОР 24 и представителите на страните-участнички трябва да сложат подписите си под приетия общ документ? Този въпрос всъщност се опита да зададе \"Старозагорски новини\" на държавния глава в петък, но брифингът трая само 5 минути.", "date": "2018.12.03", "title": "Преглед на основните теми в старозагорския печат"}
{"url": "http://www.focus-news.net/news/2018/12/03/2597413/ramadan-atalay-dragomir-stoynev-shte-hodataystvam-pred-ninova-da-doyde-i-vi-dokazhe-koy-sprya-yuzhen-potok.html", "text": "Драгомир Стойнев, ще ходатайствам пред Нинова, да дойде и ви докаже кой спря „Южен поток“. Това каза депутатът от ДПС Рамадан Аталай в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването .   \r\nАталай заяви позиции по следните теми: \r\nМогат ли БСП да бъдат евентуални коалиционни партньори на ДПС? \r\n„Вчера БСП даде почти явен знак, в лицето на Корнелия Нинова и нейното слово на градската конференция на БСП-София, че, вероятно, може да си партнира с ДПС при следващи парламентарни избори и при, евентуално, конструиране на ново правителство с хегемон БСП и вие, ДПС - коалиционен партньор?”, попита водещата Илиана Беновска. Рамадан Аталай отговори: „За пръв път чувам, но и като че ли ме изненадва всичко това. Ако те са готови да се включат към онази програма, която ние готвим за ускорено развитие на България, разбира се, защо да няма една коалиция, която да изведе България от това състояние, в което е в момента? Може би, това е имала предвид г-жа Нинова!”. „С това казвате, че БСП е възможен ваш партньор?”, продължи водещата. Събеседникът й отговори, че всеки, който припознае тази програма, е възможен партньор.  \r\nПрисъствието на „Обединените патриоти” във властта. \r\nРамадан Аталай заяви, че „Обединените патриоти” изживяват своя залез, а българското общество ясно е разбрало, че с така наречените „Обединени патриоти” няма бъдеще за България. Народният представител беше категоричен, че „Обединените патриоти” не могат нито да помогнат за икономически растеж, нито имат някаква визия за страната.  \r\n„Като колективно тяло ли гледате на тях, или ги делите на ВМРО, НФСБ, Атака, все пак има различия между тях?”, попита водещата Илиана Беновска. Гостът й отговори, че не ги дели, а по отношение на различията заяви: „Разбира се, например, г-н Каракачанов е винаги със синята каска, вече се умори да примирява „кумовете“ / Симеонов- Сидеров-б.а./, които и така влязоха в политиката. Но, като че ли с последните случаи с паспортите и Каракачанов загуби много от ореола си като един, който може да бъде синята каска!”. Водещата отбеляза, че все още няма съдебно решение, което да казва, че лидерът на ВМРО е виновен. Рамадан Аталай отговори, че не твърди, че Каракачанов е виновен, но смята, че всеки политически лидер носи отговорност за случващото се в неговата партия. „Сатанизирането на ДПС винаги тръгваше, когато някой общински или местен лидер минеше накриво по светофара, а в момента тези, които ги задържаха, има достатъчно данни, че г-н Каракачанов и ОП са ги назначили. Това е техен продукт!”, категоричен бе той. Народният представител припомни, че ДПС заедно с Мая Манолова са се опитали да прокарат закон, който да попречи на кметовете по селата да регистрират адресно неограничен брой хора в дадена къща. Това не е било прието заради „Обединените патриоти”, а сега виждаме, че за 50 или 100 евро македонски граждани без български произход са се регистрирали в района на Кюстендил. Поради всички тези причини „Обединените патриоти” не биха могли да бъдат участници в такава програма за ускорено развитие на България, каквато ДПС предлага.  \r\nРолята на Ахмед Доган като балансьор. Политик ли е Борисов? \r\nРамадан Аталай заяви по повод коментара в началото на предаването на водещата Илиана Беновска озаглавен „Защо все  Борисов, Радев, Доган, Цацаров са ни „виновни“, а ние сме „невинни“?“: „Преди малко, тук ,зад гърба ми / на екрана/ видях четирима, които дадохте на една снимка (Бойко Борисов, Ахмед Доган, Сотир Цацаров и Румен Радев) и на идване слушах анонса Ви, Вие казахте, че има един „балансьор”, да не звучи като хвалба, едва ли българското общество ще си помисли, че аз ще се подмажа на г-н Доган, но там видях само един политик – балансьора, а не сатанизирания, онзи, който изпраща послания и неговите послания се чуват и дори премиерът Борисов казва, че това е един от онези политици, които заслужават внимание, но на глас трудно успява да го каже. А е време, вече, лидерите да ги назоваваме такива, каквито са!”. „Като казахте, че единственият политик в този колаж от четири снимки е почетният лидер на ДПС д-р Ахмед Доган, казвате ли, че Борисов не е политик?”, попита водещата Илиана Беновска. Гостът й отговори, че самият Борисов е казвал за себе си, че е „прагматик“. „А прагматиката и политиката не вървят ли заедно?”, попита водещата. Събеседникът й отговори, че в самото начало на политическата му кариара, веднъж, Ахмед Доган му е казал, че Аталай е като „слон в стъкларски магазин”, тъй като е идвал от реалната икономика и не е имал опит в политиката. Народният представител обясни, че в политиката е много важно да се търси баланса, точно както прави Ахмед Доган, а не да се налага силата и егото.  \r\n„Признавате ли Борисов за политик, казахте „прагматик“?”, попита водещата Илиана Беновска. Рамадан Аталай отговори, че Борисов се развива. На въпроса на водещата какви изисквания има към премиера, Аталай на свой ред я попита тя няма ли изисквания. Беновска отговори, че има, както има изисквания и към всички, които управляват България. Събеседникът й беше категоричен, че какъвто и да е премиерът, той няма как да успее с националистите, които нямат никаква визия нито за Европа, нито за НАТО.  \r\n„Очаква ли се поредното коледно слово на почетния председател на ДПС Ахмед Доган, което ще съдържа не само обръщение към вас, които сте на върха на ДПС, но и към целия български народ, както обикновено той прави?”, попита водещата Илиана Беновска. Рамадан Аталай отговори, че посланията на Ахмед Доган винаги са били от призмата на мястото на ДПС в политическото пространство на България и тъй като почетният председател на ДПС е визионер – и към бъдещето на страната. „Очакваме ли на Коледа такова обръщение?”, попита отново водещата. Събеседникът й отговори: „Ние ще се съберем и след като приключи вечерта ще Ви се обадя – да, имаше или нямаше!”. \r\nСъвместното управление на БСП и ДПС по времето на кабинета „Орешарски”. \r\nВодещата насочи разговора към последния път, когато БСП и ДПС са били коалиционни партньори през 2013-14 г. Рамадан Аталай отговори, че двете формации са били партньори и по време на тройната коалиция, а тогава икономическият растеж е бил 7%. Той предложи още веднъж на водещата Илиана Беновска да покани като гост в предаването Пламен Орешарски и да разговарят за периода 2013-14 г. Илиана Беновска отговори: Ще опитам да го поканя, но според мен неудобните въпроси, които му задавах през целия мандат, може би ще го въздържат все още, не знам дали му е минало!”. Рамадан Аталай заяви, че по времето на Пламен Орешарски 260 000 младежи са били назначени на работа, а в момента 140 000 от тях ги няма. Освен това по времето на Орешарски е било върнато на бизнеса всичкото неизплатено ДДС от предишното правителство на ГЕРБ. По този начин е била дадена възможност на предприемчивите хора отново да правят бизнес, а не са били отправяни обвинения към тях, че са крадливи.  \r\n„Но да Ви припомня и нещо друго, по времето на Орешарски гръмна аферата КТБ!”, отбеляза водещата Илиана Беновска. Рамадан Аталай отговори, че трябва да си спомним и за периода, през който този балон е бил надут. „Тези задължения, които са били нулирани по времето на Орешарски, процесът на тяхното нулиране е започнал при предишните правителства и се е завършил по времето на Орешарски! Искам да кажа, че процесите, които се случват при едно управление, може да са започнали при предишни правителства!”, обясни водещата.  \r\n„По времето, когато вие бяхте партньори с БСП и за премиер беше сложен г-н Орешарски, всъщност председател на ДПС беше заместникът на г-н Ахмед Доган, не искам да отварям темата за неговата партия, а искам само да попитам – Вие казахте, че бихте могли да си партнирате с БСП само, ако те припознаят програмата за ускорено развитие, когато бяхте партньори с БСП те бяха ли припознали вашата програма, или вие бяхте припознали тяхната?”, попита водещата Илиана Беновска. Рамадан Аталай отговори, че коалиционната култура е много сложно нещо, а ДПС вече я е усвоила. Според него ДПС разполага с достатъчно кадри и чувство за отговорност, за да търси баланса. Като коалиционен партньор ДПС винаги е играла ролята на коректив.  \r\n„Защо не ми отговаряте ясно и точно – вие ли припознахте програмата на БСП, или те бяха припознали вашата?”, настоя да получи отговор водещата Илиана Беновска. Рамадан Аталай отговори, че тогава е била изготвена програма, насочена към това България да тръгне напред. Той изрази мнение, че в момента ГЕРБ и „Обединените патриоти” твърдят, че имат съвместна програма, но едва ли са я чели. Водещата отговори: „Не сте били в техните очи, чели са я! Дори Валери Симеонов я знае наизуст!”. Народният представител заяви, че Валери Симеонов не би трябвало изобщо да е в българската политика, защото излага страната. Водещата призова своя събеседник да оставят историята да се произнесе по този въпрос, макар че, според нея, тя вече се произнася.  \r\nКой е спрял проекта „Южен поток”? \r\n„В изпълнението на чия програма премиерът Орешарски прекрати строителството на „Южен поток”?”, попита водещата Илиана Беновска. Рамадан Аталай предложи на водещата да покани тогавашния министър на икономиката Драгомир Стойнев, който с документ да покаже кой е спрял проекта. „Ако помолите г-жа Корнелия Нинова да спре да се страхува да пуска върхушката на БСП при мен – с удоволствие! Аз го каня, но, понеже, Корнелия Нинова издава забрани да се идва при мен-не идва.”, заяви водещата. Народният представител от ДПС продължи, че в документа, за който говори, фигурира името на министъра, който е спрял проекта „Южен поток”. Той беше категоричен, че „Южен поток” не е бил спрян по време на управлението на Пламен Орешарски. „Поне дайте жокер – преди вашето правителство с Орешарски или след това?”, попита водещата. Рамадан Аталай заяви, че всички политици, които са били в управлението, са направили така, че газопроводът да не бъде построен, а документално проектът не е спрян от правителството на Орешарски. Проектът е спрян след това. „Защо не произнесете името на министъра след Драгомир Стойнев?”, попита водещата Илиана Беновска. Събеседникът й отговори: „Като че ли не помня вече всички след това. Нямам и документ. Това го чух вчера от Румен Петков, беше се изтъпанил сериозно, извинявайте за израза, аз го уважавам много, той каза, че Драгомир Стойнев и Сергей Станишев били спрели единият - „Белене”, другият - „Южен поток”. Нито едното е вярно, нито другото! Но усилията, които полагаха и те, заедно с премиера Бойко Борисов, ГЕРБ, хайде да не казвам премиера Борисов, да не каже, че има лично отношение към него, не, имам особено уважение към него, като човек, който се стреми да балансира тези хора, които изобщо не трябваше да ги прибира, той е първият, който даде възможност на националистите в Европа да бъдат на власт!”. \r\n„Значи „Южен поток” не е спрян нито от Орешарски, казвате Вие, и не е спрян от Драгомир Стойнев. Аз няма да произнеса името на следващия министър, след като Вие не го произнесохте! Ще ми ходатайствате ли пред Корнелия Нинова Драгомир Стойнев да ми донесе документа?”, попита водещата Илиана Беновска. Събеседникът й отговори: „След Освобождението народните представители са били ходатаи и впоследствие са станали народни представители!” \r\nНовината, че втората тръба на „Турски поток” ще минава през България. \r\n„Ще има ли „Български поток”, ще се разклони ли „Турски поток” през България? Две новини имахме в петък – „Газпром” заяви желание да резервира квота във възможен подобен проект!”, попита водещата Илиана Беновска. Рамадан Аталай отговори, че в петък Народното събрание е направило изменение и допълнение на Енергийната стратегия, която според него е била с изтекъл срок. Той беше категоричен, че според тази стратегия и оценките на КЕВР един такъв газопровод е необходим за България. „Трябваше ли да има „Турски поток”, който да мине през България? Напълно Ви отговарям – да! Това е последната възможност на България да си доставя газ след случващото се в Украйна!”, категоричен бе народният представител.  \r\n„Но Румен Овчаров направи забележка, че тази стратегия, която сте приели, е с 30 дневни срокове и ме попита къде съм видяла такава стратегия с такива кратки срокове!”, отбеляза водещата Илиана Беновска. Събеседникът й отговори, че от трибуната на Народното събрание е казал, че това е един инвестиционен проект и мястото му не е в стратегията. Управляващите обаче не са го послушали. „Но не отвори ли това възможността веднага „Газпром” да реагира? „Газпром” моментално след това заяви желание да резервира квота в тази газопреносна мрежа!”, попита водещата. Народният представител отговори, че допуска, че руската компания е заявила желание и преди това, но това е е било обявено официално. „Значи няма тук интрига, така ли?”, продължи водещата. Рамадан Аталай отговори: „Има интрига и тя е следната – стратегията трябваше да бъде сменена след като вече трябваше да се сключат договорите и да се знае от Русия или от Турция ще купуваме газа и след това кой и по какъв начин щеше да резервира капацитет и на кого щяхме да транзитираме. Тези неща тепърва в момента ще бъдат раздвижени! Тогава зададох въпроса – ако не се случи, тогава какво правите?”. \r\n„Министър-председателят Борисов лично на мой въпрос отговори на летището, че няма да има изграждане, ако не е ясна икономическата цел нататък, тоест ние няма да инвестираме преди да е ясно партньорството!”, поясни водещата Илиана Беновска. Рамадан Аталай отговори, че министър-председателят не е пожелала да си поеме отговорността и попита защо тогава е накарал народните представители да променят енергийната стратегия.  \r\n„А може ли да ми разтълкувате и американската позиция? Незнайно защо тук, казвам като избирател към г-жа Петкова, министър на енергетиката, на едно обсъждане на енергийната стратегия тя беше поканила до нея да седне чиновникът от САЩ, посланикът на тази държава в България Ерик Рубин и той си позволи много странно изказване, че 14 или 15 държави в Европа ползвали руски газ. Това го каза с укорен тон. Нека да му напомним, че всички държави в Европа ползват руски газ, някои от тях получават и компресиран шистов газ от Америка, но той е в нищожни количества. Той си позволи да направи този укор и да подчертае, че ролята на Русия не е необходима в Европа и България. Това съвпада и с позицията на неговата предшественичка Марси Рийс, която, когато дойдоха трима американски сенатори и Вие казахте, че не по тяхно нареждане Орешарски е прекратил „Южен поток”, пак Марси Рийс си беше позволила да се изкаже в този контекст, че руският газ тук пречи на американското влияние!”, припомни американската позиция водещата Илиана Беновска. Рамадан Аталай заяви, че не можем да търсим вината нито в американския посланик, нито в руския, а трябва да се обърнем към себе си и да се запитаме дали защитаваме собствените си интереси. Трябва да се запитаме и защо по времето на Костов е бил провален проекта „Син поток” и той е отишъл в Турция. Народният представител беше категоричен, че от времето на Иван Костов не е имало нито една политическа формация, която да е отстоявала докрай интереса на България за доставка на газ и за диверсифициране на газа. Народният представител заяви: „Стремежът ни да угодим от единия брат на другия и мислейки, че на другия брат като му угаждаме без да спазваме техните правила и закони ще направим така, че да ни допуснат да имаме „Южен поток”, се оказа, че единия брат ако сме работили по братски, при другите трябваше да работим законово! И това се случи!”. „Кои са другите законово?”, попита водещата Илиана Беновска. Събеседникът й отговори, че има предвид европейските правила, които трябва да спазваме, а не както правят синдикалните лидери в момента по повод въглищните ни централи – да обвиняват ЕС защо искат чиста енергия при условие, че сме подписали Парижкото споразумение за климата. Народният представител заяви, че за газовата диверсификация е необходимо да построим в Александруполис газовия терминал. „Най-после преди месец и нещо премиерът реши, че като отиде с приятеля си Алексис Ципрас, с него най-после подписахме първата диверсификационна възможност за доставка на газ в България. Дай Боже най-после да си защитим интересите да имаме тръба към Сърбия, Унгария, да стигнем до газовия хъб в Австрия ние вече може да сме спокойни, защото днес ситуациите, които стават в Украйна, дано да не се стигне до 2009 г., когато много добре помня, че нямахме газ!”, завърши Рамадан Аталай разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 2-ри декември 2018.", "date": "2018.12.03", "title": "Рамадан Аталай: Драгомир Стойнев, ще ходатайствам пред Нинова, да дойде и ви докаже кой спря „Южен поток“"}
{"url": "http://www.focus-news.net/news/2018/12/03/2597415/denyat-3-dekemvri-v-svetovnata-istoriya.html", "text": "На тази дата през 1557 г. в Единбург е подписана “Конгрегация на Бог” – документ, положил началото на реформацията в Шотландия и създаването на презвитерианската църква. Преди 422 години (през 1586) в Англия от Колумбия за първи път е донесен картофът от сър Томас Хариот. Картофът (Salanum tuberosum) е едногодишно културно растение с подземни грудки, богати на нишесте, които се използват за храна. На 3 декември 1775 г.  за първи път е вдигнат американският флаг. Американският флаг е учреден на 14 юни 1777 г. Континенталният Конгрес постановява той да изобразява 13 редуващи се червени и бели ивици и 13 бели звезди на син фон. Те символизират оригиналните колонии. Денят на флага се чества всяка година на 14 юни. На тази дата През 1818 г. Илинойс става 21-я щат на САЩ.  \r\nПрез 1931 г. на тази дата започва продажбата на средството против гадене – “Алка-Залцер”. Оригиналното лекарство е за лечение на главоболие, проблеми с храносмилането и махмурлук. Създадено е от “Лаборатории Майлс”, като съдържа аспирин, сода бикарбонат и лимонова киселина. През 1947 г. в Бродуей се състои премиерата на пиесата на Тенеси Уилямс “Трамвай Желание” с Джесика Танди и Марлон Брандо в главните роли. През 1959 г. в Ленинград (днес Санкт Петербург) на вода е пуснат първият в света атомен ледоразбивач “Ленин”. Неговата дължина е 134 м., широчината е 27,6 м., водоизместимостта е 16 000 тона, скоростта е 18 възела. \r\nПреди петнадесет години в болница в Йоханесбург Кристиан Барнард извършва за първи път в света операция за присаждане на сърце. \r\nНа тази дата Галилео Галилей изобретява телескопа през 1621 г. \r\n2017 г.  \r\nКралските саудитски военновъздушни сили бомбардират бунтовниците хути в йеменската столица Сана в подкрепа на оглавявания от Али Абдула Салех Общ национален конгрес. \r\n2017 г.  \r\nПрезидентът на Венесуела Николас Мадуро обявява създаването на национална криптовалута, която ще носи името петро и ще бъде гарантирана от националните петролни, златни и диамантени резерви. \r\n2017 г.  \r\nЮжнокорейска рибарска лодка се преобръща вследствие на сблъсък с танкер във водите, близо до град Инчон - Южна Корея. Загиналите са общо 13 души. \r\n2017 г.  \r\nВ Тел Авив 50 000 души демонстрират пред дома на главния прокурор на Израел Авишай Манделблит срещу бавния темп на корупционни разследвания срещу премиера Бенямин Нетаняху. \r\n2017 г.  \r\nНад 45 процента от гласовете печели коалицията \"За Корсика\" на първия тур на регионалните избори на френския остров. Резултатът на националистите е с 10 пункта по-висок от изборите през 2015 година. \r\n2016 г. \r\nАмериканската армия реши, че няма да позволи да бъде изграден петролопровод в Северна Дакота след месеци протести на племето The Standing Rock Sioux. \r\n2015 г. \r\nЧетири изтребителя „Торнадо“ на британските ВВС извършват първите си въздушни удари срещу обекти на „Ислямска държава“ в Сирия. \r\n2014 г. \r\nПо-малко от три месеца след като спечелва изборите министър-председателят на Швеция Стефан Льовен обявява свикването на предсрочни парламентарни избори след като парламентът отхвърля бюджетните предложения на неговото правителство. \r\n2014 г. \r\nВъншните министри на страните членки на НАТО имат среща на върха в Белгия, за да обсъдят про-руските размирици в Украйна и войната на Ислямската държава в Ирак и Леванта. \r\n2014 г. \r\nПрозрачност без граници издава своя Индекс за възприятие на корупцията за 2014, като Дания има най-висок рейтинг, а Северна Корея и Сомалия най-ниско класиране. \r\n2014 г.  \r\nЯпонската космическа агенция, JAXA, изстрелва космическия изследовател Хаябуса 2 от космическия център Танигашима на шестгодишно двупосочно пътуване до астероида (162173) 1999 JU3 за събиране на скални проби. \r\n2013 г. \r\nФедералният съд на щата Мичиган признава банкрута на Детройт. \r\n2012 г. \r\nМинистър-председателят на Украйна Микола Азаров подава оставка. \r\n2011 г. \r\nДоналд Рамотар встъпи в длъжност президент на Гаяна. \r\n2011 г. \r\nВ Бразилия стартира XX световен шампионат по женски хандбал. \r\n2008 г. \r\nНАТО решава да изработи Годишната национална програма за предоставяне на помощ на Украйна за осъществяване на реформите, необходими за присъединяване към алианса. На 18 февруари 2009 г. украинският парламент одобрява с 239 гласа (само 226 гласа са необходими за тяхното одобрение) създаването на Център на НАТО за информация и документация в Украйна и назначаването на служители на НАТО по комуникацията в Украйна. Няколко страни членки на НАТО са предоставили хуманитарна помощ на Украйна по време на пандемията от грип през 2009 г. в Украйна в отговор на жалба от Евро-атлантически координационен център за реагиране при бедствия. Консултациите между НАТО и Украйна на равнище министри на отбраната се провежда в централата на НАТО в Брюксел на 16 ноември 2009г \r\n2007 г. \r\nПравителството на Кевин Майкъл Ръд встъпва в длъжност. Той е 26-ят министър-председател на Австралия и федерален лидер на лявоцентристката Австралийска лейбъристка партия. Под неговото ръководство партията печели изборите на 24 ноември 2007 г. срещу коалиционното правителство на министър-председателя Джон Хауърд. \r\n2004 г. \r\nВърховният съд на Украйна се произнася по жалбата, внесена от кандидата на опозицията за президент Виктор Юшченко за нарушения във втория кръг на президентските избори. \r\n1999 г. \r\nНАСА загубва радиовръзка с марсианския полярен самоход Марс Полар Лендър минути преди той да навлезе в атмосферата на Марс. \r\n1997 г. \r\nВ град Отава, Канада, представители на 121 страни подписват договор, забраняващ поставянето на противопехотни мини. САЩ, Китайската народна република и Русия не подписват договора. \r\n1992 г. \r\nООН обявява този ден за Международен ден на хората с увреждания. Това се случва на Генералната асамблея на ООН. \r\nОзнаменуването му става по 3 теми: \r\n2002 г. - Осигуряване на самостоятелен живот и устойчиви доходи \r\n2004 г. - Това, което ни касае да стане с наше участие \r\n2006 г. - Достъп до електронните средства за информация \r\n1989 г. \r\nЗавършва срещата край Малта, бележеща края на студената война. \r\n1986 г. \r\nПрезидентът на САЩ Роналд Рейгън обнародва първия бюджет, превишаващ един трилион долара. \r\nРонанд Уилсън Рейгън - американски политик, актьор; 40-и президент на САЩ (1981-1989 г.) от Републиканската партия. Киноактьор (1937-1942 г.). Роден е на 6 февруари 1911 г. в Темпико, Илинойс. Служи във ВВС на САЩ (1942-1945 г.). Губернатор на щат Калифорния (1967-1975 г.). Правителството му следва политика на увеличаване на военната мощ на САЩ, включително милитаризиране на Космоса (т. нар. програма \"Звездни войни\"). Поддържа социалните реформи и предприема мерки за ограничаване на инфлацията. Преговаря и сключва важни споразумения със СССР (1985-1987 г.). През 1994 г. се разболява от болестта на Алцхаймер. \r\n1984 г. \r\nАмериканецът Хари Стивънс става най-стария жених в историята. На възраст 103 години се жени за 84-годишната Телма Лукас. \r\n1971 г. \r\nПо време на изпълнение на Франк Запа в Монтрьо изгаря казино. Това вдъхновява вокалиста на “Диип Пърпъл” - Иън Гилън да напише песента “Дим над водата”. \r\nФранк Запа е роден през 1940 г. в Балтимор, САЩ. Той е американски поп- и роккомпозитор, автор на текстове, китарист. Музиката му е новаторска, самобитна, пълна с въображение. В нея се съчетават елементите на рока, джаза, поп-арта, прогресив-рока и класиката в един блестящ абсурдно-еклектичен и хипнотичен стил. Голямата музикална ерудиция на композитора му позволява да използва богата гама от изразни средства (от музиката на Барез и Стравински до най-опростените форми на рока), обединени колажно на основата на пародията. Запа сам определя музикалната си концепция като \"фрий-рок\". Търсенията си в областта на авангардната музика осъществява с групата \"Мадърс ъф инвеншън\", през която в течение на 20 години минават около 100 музиканти. Създава първите концепт-албуми в областта на рок- и попмузиката, композира музиката към няколко филма. Умира през 1993 г. \r\n1967 г. \r\nВ болница в Йоханесбург Кристиан Барнард извършва за първи път в света операция за присаждане на сърце. \r\nКристиан Нейдлинг Барнард е южноафрикански лекар-хирург; професор. Роден е на 8 ноември 1922 г. в Бофорд, Южноафриканска република (ЮАР). След първата трансплантация на сърце пациентът Луис Вашкански умира от пневмония 18 дни след операцията. На 2 януари 1968 г. Барнард за втори път присажда сърце – на Филип Блайберг (58 г.), който живее 19 месеца и 15 дни. Пациентката Дороти Фишер, на която е трансплантирано сърце през 1968 г. преживява 12 години. Въпреки че тогава сърдечните трансплантации са оспорвани като терапевтична възможност, той намира редица последователи в света. Барнард е почетен доктор на университета в Кейптаун. Получава наградата \"Даг Хамаршелд\" (1968 г.). Умира на 2 септември 2001 г. \r\n1960 г. \r\nВ Канада е открито летището “Едмънтън”. \r\n1959 г. \r\nВ Ленинград (днес Санкт Петербург) на вода е пуснат първият в света атомен ледоразбивач “Ленин”. Неговата дължина е 134 м., широчината е 27,6 м., водоизместимостта е 16 000 тона, скоростта е 18 възела. От 2002 година ледоразбивачът е превърнат в музей. \r\n1956 г. \r\nЗа първи път в Канада е въведена международна телексова връзка. \r\n1955 г. \r\nОбщото събрание на ООН приема решение за създаване на MAAE – Международна агенция по атомна енергетика (International Atomic Energy Agency – IAEA). MAAE е икономическа световна междуправителствена организация за развитие на сътрудничеството в областта на мирното използване на атомната енергия. Уставът на MAAE е утвърден на 23 октомври 1956 г. в Ню Йорк, а влиза в сила след 29 юли 1957 г. Щабквартирата на организацията е във Виена. До 1985 г. обединява 113 държави (между които и България). \r\n1953 г. \r\nВ Прага са обесени 11 високопоставени комунистически лидери, в това число бившият генерален секретар на Чехословашката компартия – Рудолф Слански. \r\n1947 г. \r\nВ Бродуей се състои премиерата на пиесата на Тенеси Уилямс “Трамвай Желание” с Джесика Танди и Марлон Брандо в главните роли. \r\nТенеси Уилямс (псевдоним на Томас Ланир) е американски драматург и прозаик. Роден е през 1911 г. в Калъмбъс, Мисисипи, САЩ. От 1935 г. до 1938 г. учи в университетите в Мисури и Айова. В съответствие с концепцията си за пластичен театър отрича главната роля на външнолитературни средства - декор, мизансцен, цветови и музикални ефекти. Автор е на пиесите: “Стъкленият звяр” (1945 г.), “Трамвай “Желание” (1947 г.), “Орфей се спуска в ада” (1955 г.), “Нощта на игуаната” (1961 г.), “Славеи с басни не се хранят” (1963 г.). През 1970 г. издава сборника “Драконова страна”, “Предупрежденията на малкия кораб” (1973 г.), “Това е развлечение” (1976 г.) и др.; сборник с новели, стихове и др., които са близки тематично и художествено до драматургията му. Тенеси Уилямс умира през 1983 г. \r\n1945 г. \r\nСАЩ разработват план за разгром на СССР. Съгласно плана “Троян” от 14 юли 1949 г. чрез атомна бомбардировка трябвало да бъдат унищожени 70 града в СССР. Началото на бойните действия е насрочено за 1 януари 1950 г., като след това е отложен за 1957 г., когато във война с СССР би трябвало да встъпят всички страни от НАТО. \r\n1938 г. \r\nВ Германия излиза закон за национализация на всяка еврейска собственост. \r\nПрез 1933 г. година в Германия е установена фашистка диктатура начело с Хитлер. Една от характеристиките на неговото управление е стремежът икономиката да е под държавен контрол, страната да бъде “прочистена” от “непълноценни раси”. \r\n1933 г. \r\nСкованият в лед руски параход “Челюскин” започва пореден дрейф. \r\nКорабът е построен през 1933 г. Водоизместимостта му е 7500 тона. Наречен е на името на С. И. Челюскин. През 1933 г. с този кораб е предприета експедиция от Мурманск до Владивосток по Северния морски път. Ръководител на мисията е О. Ю. Шмит, а капитан е В. И. Воронин. \r\nНа 19 септември 1933 г. корабът е скован от ледени късове. Пет месеца продължават опитите на плавателния съд да се освободи от ледения капан. На 13 февруари 1934 г. обшивката на кораба не издържа и във вътрешността прониква вода. Същия ден “Челюскин” потъва и екипажа остава на леда. \r\nЕвакуацията на екипажа се осъществява с помощта на авиацията. Бедстващите разчистват тясна ивица, която е използвана за кацане. Първият самолет, който достига до корабокрушенците е пилотиран от Анатоли Ляпидевски. На 5 март, със своят АНТ-4 той достига до лагера и взема 10 жени и 2 деца. Следващият рейс е извършен на 7 април. За седмица летците Сигизмунд Леваневски, Василий Молоков, Николай Каманин, Маврикий Слепньов, Михаил Водопянов и Иван Доронин превозват останалите хора. Последният рейс е направен на 13 април 1934 г. Общо са направени 24 рейса. Летците, превозили спасените до Владивосток, стават първите „Герои на Съветския съюз” и са наградени с орден „Ленин“, а „Златна Звезда“ № 1 е връчена на Ляпидевски. \r\n1931 г. \r\nЗапочва продажбата на средството против гадене – “Алка-Залцер”. \r\nОригиналното лекарство е за лечение на главоболие, проблеми с храносмилането и махмурлук. Създадено е от “Лаборатории Майлс”, като съдържа аспирин, сода бикарбонат и лимонова киселина. Предназначен е да лекува болка и да неутрализира стомашните киселини. Лекарството е във вид на широки ефервесцентни таблетки, които се разтварят във вода. \r\n1917 г. \r\nСлед 20 години строеж и планиране е открит най-дългият мост в света – Квебекският мост на река Св. Лаврентий. \r\n1910 г. \r\nНа автоизложение в Париж е показана за първи път изобретената от Жорж Клод неонова лампа. Това е газоразрядна лампа с ниско налягане, в която светенето се дължи на тлеещ електрически разряд в неон, аргон или живачни пари. Изобретението на французина се използва за осветление и създаване на светещи реклами. Той патентова неоновата реклама на 9 ноември 1911 г. \r\nЖорж Клод е роден на 24 септември 1870 г. Сътрудничи на правителството във Виши, заради което е осъден на 4 години затвор. Умира на 23 май 1960 г. \r\n1818 г. \r\nИлинойс става 21-я щат на САЩ. \r\nИлинойс е с площ от 146 756 кв. км. Население - 11 535 000 души. Административен център - гр. Спрингфийлд. Основен производител на зърно (90% от земята е обработваема). Машиностроене, металообработване, текстилна, химическа и полиграфическа промишленост. Основан от французите (ХVII в.), отстъпен на Великобритания (1763 г.) и присъединен към САЩ (1784 г.) като 21-ви щат. \r\n1775 г. \r\nЗа първи път е вдигнат американският флаг. \r\nАмериканският флаг е учреден на 14 юни 1777 г. Континенталният Конгрес постановява той да изобразява 13 редуващи се червени и бели ивици и 13 бели звезди на син фон. Те символизират оригиналните колонии. Денят на флага се чества всяка година на 14 юни. \r\n1621 г. \r\nГалилео Галилей изобретява телескопа. \r\nГалилео Галилей е роден на 15 февруари 1564 г. в Пиза - италиански математик, физик и астроном. Основател на експерименталната наука в Италия. Открива закона за изохронизма на малките трептения и използва веднага това откритие за стенните часовници (с махало). Открива също термометъра, хидростатичното равновесие, закона за земното притегляне, полага принципите на модерната динамика и построява пръв астрономическата тръба (Венеция, 1609 г.). Неговите наблюдения го приближават до теориите на Коперник. Галилей обявява, че Слънцето, а не Земята е център на планетната система и че Земята се върти около Слънцето, както и други планети, които отразяват неговата светлина. Това откритие предизвиква омразата на схоластиците и на Римския двор, които го обявяват за еретик. Поканен да се откаже тържествено от теориите си, той обещава да го направи, но въпреки това през 1632 г. излага писмено всички доказателства за проповядваните от него учения. Инквизицията принуждава Галилей, вече 70-години, да се отрече на колене пред инквизиторския съд от всичките си учения (1633 г.). Избягнал по този начин опасността да бъде изгорен жив, Галилей е поставен след това под строг надзор, ослепява и умира на 8 януари 1642 г. в Арчетри, близо до Флоренция. Оправдан е по обвинението в ерес от Ватикана (31.10.1992 г.), с което де факто католическата църква признава, че Земята е кръгла. \r\n1586 г. \r\nВ Англия от Колумбия за първи път е пренесен картофът от сър Томас Хариот. \r\nКартофът (Salanum tuberosum) е едногодишно културно растение с подземни грудки, богати на нишесте, които се използват за храна. \r\n1557 г. \r\nВ Единбург е подписана “Конгрегация на Бог” – документ, положил началото на реформацията в Шотландия и създаването на презвитерианската църква. \r\nПрезвитерианската църква е общо име на протестанските изповедания във Великобритания и Северна Америка, които не признават епископската власт. На тази дата са родени:  \r\n1948 г. \r\nРоден е Джон Майкъл (Ози) Озбърн - английски рокизпълнител, един от основателите на група \"Блек Сабат\" и неин вокалист до 1978 г. До средата на 60-те години сменя различни професии - товарач, водопроводчик, каменоделец, монтьор. Заедно с Тери \"Гийзър\" Бътлър (1949 г.), Бил Уорд (1948 г.) и Томи Йоми (1948 г.) създават формацията \"Ърт\" през януари 1969 г. (от декември с. г. - \"Блек Сабат\"). Албумите, които Ози създава с \"Блек Сабат\", стават образци на английския хеви-метъл от първата половина на 70-те години. След 8-мия албум \"Never Say Die\" и продължително турне в САЩ през есента на 1978 г. певецът напуска. През 80-те години на ХХ в. продължава с нови солови албуми и концертни изяви (в групата му влизат Зак Уайлд, Маийкъл Инес и Ренди Кастило). През 1992 г. изпълнява песни на живо със старите членове на \"Блек Сабат\" в Калифорния (амфитеатъра \"Коста Меса\"). Албуми: \"Ozzy Osbrourne’s Bizzard of Ozz\" (1980 г.), \"Diary of Madman\" (1980 г.), \"Talk of the Devil\" (1982 г.), \"Bark at the Moon\" (1983 г.), \"The Ultimate Sun\" (1986 г.), \"Tribute\" (1987 г.), \"No Rest for the Wicked\" (1988 г.), \"Just Say Ozzy (Live)\" (1990 г.), \"Ten Commandments\" (1990 г.), \"No More Tears\" (1991 г.), \"Live and Loud\" (1993 г.), \"Ozzmosis\" (1995 г.), \"The Ozzman Cometh\" (1997 г.), \"Diary of a Madman/Bark … (Box set)\" (1998 г.), \"Down ToEarth\" (2001 г.). \r\n1934 г. \r\nРоден е Виктор Василиевич Горбатко - руски летец космонавт, полковник. От 1956 г. служи във военната авиация. В отряда на космонавтите е от 1960 г. Завършва Военновъздушната академия \"Н. Е. Жуковски\" (1968 г.). От 12 до 17 октомври 1969 г. лети в космоса на борда на кораба спътник \"Союз-7\" като инженер изследовател заедно с А. В. Филипченко и В. Н. Волков. За 5 денонощия в Космоса прави триденонощен групов полет с космическите кораби \"Союз-6\" и \"Союз-8\" (80 обиколки около Земята). \r\n1930 г. \r\nРоден е Жан Люк Годар - френски режисьор, един от създателите на \"новата вълна\". Новатор във формата и изразните средства, в своите филми разкрива отчаяния бунт на самотника против консумативното общество: \"До последен дъх\" (1960 г.), \"Лудият Пиеро\" (1965 г.), \"Уикенд\" (1968 г.), \"Всичко е наред\" (1972 г.), \"Да спасява който може живота\" (1982 г.), \"Новата вълна\" (1990 г.), \"О, горко ми!\" (1993 г.), \"Автопортрет през декември\" (1995 г.), \"Завинаги Моцарт\" (1996 г.), \"Възхвала на любовта\" (2001 г.). \r\n1924 г. \r\nРоден е Джон Бекъс – американски математик, създател на езика за програмиране Фортран. Роден е във Филаделфия, но израства в Уилмингтън, Делауеър. Учи в “Хил Скуул” в Потстаун, като не е много прилежен ученик. След като се записва в Университета във Вирджиния, за да учи химия, прекъсва и влиза в армията. През 1987 г. става член на IBM, а през 1993 г. е награден с приза “Драпер”. \r\n1923 г. \r\nРодена Мария Калас (псевдоним на Мария Калогеропулос) - гръцка оперна певица (лирико-драматичен сопран) с международно признание. Учи пеене в Атинската консерватория при Е. де Идалго (от 1937 г.). Дебютира на сцената на Атинския оперен театър през 1938 г. От края на 40-те години пее в Италия, а от началото на 50-те години – в най-големите оперни театри, между които “Ла Скала” (Милано, 1950 г.), “Ковънт Гардън” (Лондон, 1952 г.), Чикагската опера (1954-1955 г.), “Метрополитън опера” (Ню Йорк, 1956-1958 г.). От 1960 г. е солистка в театър “Ла Скала”. За изпълненията й е характерен стил, близък до италианската оперна школа (белканто), единство между вокално майсторство и драматургично превъплъщение. Известни партии: Лучия, Анна Болейн (“Лучия ди Ламермур”, “Анна Болейн” от Доницети), Норма, Амина, Имогена (“Норма”, “Сомнамбулът”, “Пиратът” от Белини), Виолета (“Травиата” от Верди), Тоска (“Тоска” от Пучини) и др. Умира на 16 септември 1977 г. \r\n1911 г. \r\nРоден е Нино Рота - италиански композитор. Учи в Рим, Милано и Филаделфия. Един от най-големите италиански филмови композитори. Дебютира в киното през 1938 г. - \"Работнически влак\". Работи в постоянно сътрудничество с най-големите режисьори на нашето време - Фелини, Висконти, Дзефирели, Бондарчук, Копола. Музиката му е емоционална, мелодична, богато изразителна. Автор е на музиката за: \"Белият шах\" (1952 г.), \"Мамини синчета\" (1953 г.), \"Пътят\" (1954 г.), \"Мошеничеството\" (1955 г.), \"Нощите на Кабирия\" (1957 г.), \"Бели нощи\" (1957 г.), \"Сладък живот\" (1959 г.), \"Роко и неговите братя\" (1960 г.), \"8 1/2\" (1963 г.), \"Гепардът\" (1963 г.), \"Джулиета и духовете\" (1965 г.), \"Тоби Дамит\" (1966 г., новела), \"Укротяване на опърничавата\" (1967 г.), \"Ромео и Жулиета\" (1968 г.), \"Клоуните\" (1970 г.), \"Ватерло\" (1970 г.), \"Рим\" (1972 г.), \"Кръстникът I, II\" (1972 г., 1974 г.), \"Амаркорд\" (1974 г.), \"Казанова\" (1976 г.), \"Репетиция на оркестъра\" (тв, 1979 г.). Умира на 10 април 1979 г. \r\n1900 г. \r\nРоден е Рихард Кун - германски химик и биохимик (работи във ФРГ). Автор е на фундаментални изследвания по химия на растителните пигменти (основно каротиноидите) и витамините (В2 и В6). Лауреат на Нобелова награда за физиология и медицина (1938 г.). Умира на 31 юли 1967 г. в Хайделберг. \r\n1884 г. \r\nРоден е Раджендра Прасад - индийски политически деец, президент (1952-1962 г.). Завършва университета в Калкута. През 1911-1916 г. е адвокат във Върховния съд в Калкута, а през 1916-1920 г. - в Патна. През 1911 г. влиза в Индийския национален конгрес (ИНК). Последовател е на М. К. Ганди; участва в национално-освободителното движение на Индия. През 1934 г., 1939 г. и 1947-1948 г. е председател на ИНК. Затварян нееднократно. В състава на Временното правителство на Индия като министър по продоволствието и селското стопанство (1946 г. - януари 1948 г.). През 1946-1950 г. е председател на Учредителното събрание на Индия. След провъзгласяването на Индия за република (1950 г.) е избран за неин временен президент. Умира на 28 февруари 1963 г. в Патна. \r\n1883 г. \r\nРоден е Антон Веберн - австрийски композитор и диригент. Учи музика във Виенския университет под ръководството на Г. Адлер (1902-1906 г.), с композиция се занимава при А. Шонберг (1904-1908 г.). Работи като оперен и симфоничен диригент в Австрия и Германия (от 1908 г.), ръководи Виенското работническо певческо дружество. От 1928 г. до 1938 г. е диригент на Австрийското радио, но след окупацията на Австрия от нацистите е отстранен. В музиката му изчистената звукова форма се съчетава с твърда конструктивна схема и абстрактна мисъл. Посмъртно е публикуван неговият цикъл \"Път към новата музика\" (1960 г.). Умира 15 септември 1945 г. в Митерзил, близо до Залцбург. \r\n1857 г. \r\nРоден е Джозеф Конрад (псевд. на Йозеф Теодор Конрад Коженьовски) - английски писател от полски произход. Роден е в Бердичев, Украйна. Създава романите: “Капризът на Олмейра” (1895 г.), “Лорд Джим” (1900 г.), “Сърцето на тъмнината” (1902 г.), “Ностромо” (1904 г.), “Очите на Запада” (1911 г.), “Случай” (1913 г.) и др. Пише разкази, повести и литературна критика. Умира на 3 август 1924 г. в Бишопсбърн, близо до Кентърбъри. \r\n1830 г. \r\nРоден е Николай Николаевич Обручев - руски военен и държавен деец, генерал-адютант (1878 г.). Отличава се в Руско-турската война (1877-1878 г.). Отказва да участва в потушаването на Полското въстание (1863-1864 г.). От 1876 г. до 1881 г. е ръководител на Военнонаучния комитет на Главния щаб. Близък сътрудник на А. Милютин. Разработва стратегически план за войната с Турция (1876 г.), който се осъществява през 1877-1878 г. От 1881 г. до 1897 г. - началник на Главния щаб. Член на Държавния съвет (от 1893 г.). От 1897 г. е в оставка. Живее във Франция, в имението на жена си. Умира на 8 юли 1904 г. в имение Жор, департамент Дордон, Франция. \r\n1812 г. \r\nРоден е Хенрик Консианс - белгийски писател (пише на холандски език). Автор на исторически романи: “Лъвът на Фландрия” (1838 г.), “Селската война” (1853 г.) и др., в духа на романтизма. Реалистични тенденции се откриват в романа “Сиск ван Роземео” (1844 г.). Умира на 10 септември 1883 г. в Брюксел. \r\n1596 г. \r\nРоден е Николо Амати – италиански майстор цигулар, учител на Гварнер и Страдивари. \r\nАмати е италианско семейство на майстори лютиери. Родоначалник е Андреа Амати (ок. 1520 -ок. 1580 г.), майстор на цигулки от класически тип; негови синове са Андреа-Антонио Амати (ок. 1540 - сл. 1600 г.) и Джироламо Амати (1561-1630 г.). Най-известен е синът на Джироламо - Николо Амати (1596-1684 г.), чиито инструменти са особено ценни. \r\n1368 г. \r\nРоден е Карл Шести Безумни – крал на Франция в периода 1380 – 1422 г. \r\nПоема трона още като момче. Коронясан е на 25 октомври в Реймс на 11-годишна възраст. До 1388 г. е под покровителството на чичовците си. Умира на 21 октомври 1422 г. На тази дата умират:  \r\n2016 г. \r\nУмира Сидни Нюман Дарби (88г.), американски изобретател, баща на платната за уиндсърфинг. \r\n1963 г. \r\nУмира Георги Алексеевич Ушаков - руски изследовател на Арктика, д-р на географските науки. Роден е на 30 януари 1901 г. в с. Лазарево, днешна Амурска област. Работи в Главното управление на хидрометеорологичната служба на СССР (1936-1940 г.), в АН на СССР (1940-1958 г.). През 1926 г. основава и в течение на 3 години управлява първото руско селище на о-в Врангел (дн. Ушаковски). През 1930-1932 г. ръководи експедицията до Северна земя и създава полярната станция “Остров Домашний”. Заедно с геолога Н. Н. Урванцев първи изследва Северна земя и установява, че тя е архипелаг. През 1935 г. ръководи първата руска морска експедиция на ледоразбивача “Садко”. Неговото име носят планина в Антрактида, нос на о-в Врангел, о-в в Карско море, река на о-в Октомврийска революция в Северна земя. \r\n1937 г. \r\nУмира Атила Йожев - унгарски поет. Роден е на 11 април 1905 г. в Будапеща. Член на Комунистическата партия от 1930 г. Автор на стихосбирки: \"Аз не викам\" (1924 г.), \"Грацията на нощта\" (1932 г.), \"Много тъжно\" (1936 г.) и др. \r\n1894 г. \r\nУмира Робърт Луис Стивънсън – английски писател от шотландски произход. Роден е на 13 ноември 1850 г. Завършва Юридическия факултет на Единбургския университет (1875 г.). Пътешества много. Страда от тежка форма на туберкулоза, от 1890 г. живее на островите Самоа. Първата му книга - “Пентландското въстание” излиза през 1866 г. Световна слава му носи романът “Островът на съкровищата” (1883 г.) – класически образец на приключенската литература. Романи: “Похитеният” (1886 г.), “Владетелят на Балантре” (1889 г.), “Корабокрушенци” (1892 г.), “Катриона” (1893 г.), “Принц Ото” (1885 г.) и “Черната стрела” (1888 г.). Психологическата повест “Странната история на д-р Джекил и мистър Хайд” (1886 г.) дава класическо за английската литература решение на темата за двойника. \r\n1892 г. \r\nУмира Афанасий Афанасиевич Фет, Шеншин - руски поет. Роден е на 5 декември 1820 г. в с. Новосьолки, дн. Мценски район, Орловска област. Син на помешчика А. Н. Шеншин и Каролина Фет; записан като син на Шеншин. Когато навършва 14 години се изяснява юридическа незаконност на това записване, което го лишава от дворянски привилегии. През 1844 г. завършва Философския факултет на Московския университет. През 1845 г. постъпва на военна служба, за да получи дворянско звание. “Лирически пантеон” (1840 г.) е първият му сборник със стихове. От началото на 60-те години в поредица от публицистични статии защитава помешчиците. Излиза в оставка и живее в селското си имение. В края на живота си се завръща към литературата и издава 4 сборника със стихове под общото заглавие “Вечерни огньове” (1883-1891 г.). Фет е защитник на доктрината за “чисто изкуство”, избягва проблемите на социалната действителност и най-горещите въпроси на времето. Поезията му е мелодична (много от стиховете му са текстове за музикални произведения); своебразието на неговия психологизъм е в пресъздаването на мимолетните душевни настроения и състояния. Превежда съчинения от Хораций, Овидий, Гьоте и др. древни и нови поети. Прави първия превод на руски език на трактата на А. Шопенхауер “Светът като воля и представа” (1881 г.). Автор на мемоарите: “Моите спомени” (ч. 1-2, 1890 г.) и “Ранните години на моя живот” (публ. 1893 г.). \r\n1882 г. \r\nУмира Сергей Генадиевич Нечаев - руски революционер. Роден е през 1847 г. в Иваново. Създава тайната терористична организация \"Народна разправа\" (1869 г.) за борба с царизма. Издига идеята за т. нар. \"казармен комунизъм\". Емигрира в чужбина (дек. 1869 г.) след разгрома на организацията. Поддържа връзка с Хр. Ботев. Арестуван от швейцарски власти в Цюрих (1872 г.) и предаден на руското правителство. Осъден е на 20 години каторга. Автор на \"Катехизис на революционера\". \r\n1854 г. \r\nУмира Йохан Петер Екерман - германски литератор. Роден е на 21 септември 1792 г. във Винзен, Бавария. Секретар и приятел на Й. В. Гьоте. През 1821-1823 г. изучава литература и естетика в Гьотингенския университет. Издава \"Разговори с Гьоте от последните години от неговия живот\" (ч. 1-3, 1837-1848 г.) - най-пълният е художествен завършен документ сред всички мемоари за поета. Занимава се също с архива на Гьоте и подготовката на неговите съчинения за печат. Автор на лирически сборници (1821 г., 1838 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.03", "title": "Денят 3 декември в световната история"}
{"url": "http://www.focus-news.net/news/2018/12/03/2597418/veliko-tarnovo-shte-se-provede-izlozhba-bazar-po-povod-mezhdunaroden-den-na-horata-s-uvrezhdaniya.html", "text": "По повод 3-ти декември - Международен ден на хората с увреждания, във фоайето на Община Велико Търново ще бъде представена изложба-базар с изделия, сувенири и картички изработени от Арт ателието по приложни изкуства към Общинска организация на Съюза на инвалидите в България - Велико Търново. Това съобщиха от  пресцентъра на Община Велико Търново.  Изложбата-базар ще бъде официално открита в 10.00 часа във фоайето на Общинска администрация. Всички изделия са изработени с много труд, желание и всеотдайност.", "date": "2018.12.03", "title": "Велико Търново: Ще се проведе Изложба-базар по повод Международен ден на хората с увреждания"}
{"url": "http://www.focus-news.net/news/2018/12/03/2597414/pravoslavnata-tsarkva-proslavya-sveta-velikomachenitsa-varvara-na-4-dekemvri.html", "text": "Всяка година на 4 декември Православната църква прославя света великомъченица Варара. По този повод в софийския храм \"Преображение Господне\" кв. Лозенец, където се съхранява частица от  нейните свети мощи, днес от 17.30 часа, ще бъде отслужена Архиерейска вечерня, предаде репортер на  Агенция \"Фокус\" . С благословението на Негово светейшество Българския патриарх и Софийски митрополит Неофит, тя ще бъде  оглавена от Негово преосвещенство Белоградчишкия епископ Поликарп - викарий на Софийския митрополит.  \r\nУтре сутринта, на празника, от 9.00 часа, епископ Поликарп ще оглави Архиерейска света Литургия.  \r\nПо време на празничните служби православните християни ще могат да се поклонят на частицата от мощите на св. Варвара, която се съхранява в храма.   \r\nНикола ПЕТКОВ", "date": "2018.12.03", "title": "Православната църква прославя света великомъченица Варвара на 4 декември"}
{"url": "http://www.focus-news.net/news/2018/12/03/2597419/stara-zagora-sredno-uchilishte-vasil-levski-tarzhestveno-shte-otbelezhi-130-godini-ot-sazdavaneto-si.html", "text": "Средно училище „Васил Левски“ тържествено ще отбележи 130 години от създаването си. Това съобщиха от пресцентъра на  Община Стара Загора . На 30 септември 1887 г. двама будни старозагорци Никола Алтънков и Георги Бенев внасят искане в Общината за откриване на ново училище. Взето е решение през следващата година в сградата на завещаното от Николаки Стоилов място да бъде открито училище от първи до трети клас. През учебната 1888/1889 г. новото училище отваря вратите и посреща първите си ученици. Години след това е построена нова сграда и през учебната 1930/1931 г. отваря врати Първа смесена прогимназия „Николаки Стоилов“. Прогимназията е имала добре уредени кабинети по химия и физика, по естествена история, по рисуване, а също така и гимнастически салон и кабинет по ръчен труд - дърводелство и картонажна за подвързване на учебници и книги. Набирали са се към 800-900 ученика, разпределени на около 15 и повече паралелки, от по над 40 ученика.                   \r\nПърва прогимназия „Николаки Стоилов” просъществувала до 1950 г. През учебната 1950/ 1951 г. в сградата се настанява Педагогическо училище „Георги Димитров” с директор Деньо Денев. В него постъпват завършилите Х клас на гимназиите. За нуждите на Педагогическото училище се открива образцово начално училище, което през 1954г. се преименува на Базово начално училище. През лятото на 1959 г. Базово начално училище се разделя на две – една част от учителския колектив и децата сформират Начално училище „Кирил Христов”, а останалата част – Базово основно училище. През същата година се ликвидира Педагогическото училище и се създава Полувисшия институт за детски учители „Анастасия Тошева”. През 1986 г. се обединява с Институт за усъвършенстване на учители и се създава нов институт за повишаване квалификацията на учителите (ИПКУ). \r\nОт 1981 г. училището продължава своята история като ЕСПУ „Васил Левски”. От 1994 г. Педагогическия съвет решава да възстанови честването на  Деня на дарителя –  Никулден, който отново се превръща в училищен празник. \r\nБогата програма за честванията са подготвили от училището. На 3 декември в 14.30 часа във фоайето на Община Стара Загора ще бъде открита изложба на ученически рисунки. На следващия ден от 13.00 часа в залата на училището  предстои разговор с Димитър Митев, артист от Драматичен театър „Гео Милев”, възпитаник на училището. Третокласници ще пресъздадат празника Никулден. Ще има още Час по мечти - клуб „Приятели на книгата” представя новото си творение. Навръх Никулден в двора на училището ще се проведе Флашмоб 13х10, а на следващия ден ще бъде открита обновената музейна сбирка в училището. На 10 декември се открива изложба „Нашите учители творци”, ще има пътешествие в приказния свят с вас, първокласници, ученическо състезание О, Еврика!, както и  - ученическо състезание, както и среща разговор с бивши учители и ученици и представяне на книгата за историята на училището. \r\nПразненствата завършват на 10 декември с тържествен концерт в залата на Държавна опера - Стара Загора.", "date": "2018.12.03", "title": "Стара Загора: Средно училище „Васил Левски“ тържествено ще отбележи 130 години от създаването си"}
{"url": "http://www.focus-news.net/news/2018/12/03/2597416/aleksandar-simov-bsp-g-zho-benovska-kanya-vi-v-predavaneto-si-po-tv-na-bsp.html", "text": "Г-жо Беновска, каня ви в предаването си по ТВ на БСП. Това каза Александър Симов, народен представител от БСП, в разговор с Илиана Беновска в седмичното обзорно политическо предаване „Беновска пита” по „Канал 3” и „Радио К2”, съобщиха от  екипа на предаването . \r\nАлександър Симов заяви позиции последните теми: \r\nБи ли имало партньорство между БСП и ДПС  \r\nИлиана Беновска представи госта си Александър Симов като виден есеист и политик и каза: „Не винаги съм съгласна с Вашите позиции, но винаги се възхищавам как ярко, образно защитавате онова, което може би мислите наистина.“ Събеседникът й благодари и каза, че по същия начин като нея той я гледа редовно, макар и да не е съгласен с това, което казва. В тази връзка Александър Симов заяви: „Човек трябва да тренира собствените си възгледи, пречупвайки ги през друга гледна точка“.  \r\nБеновска припомни изказването на предния й гост в предаването Рамадан Аталай, според когото ДПС би си партнирало с БСП, само ако Българската социалистическа партия припознае като своя програмата на ДПС, която има за цел да е национална. Рамадан Аталай е казал това във връзка с вчерашното изказване на Корнелия Нинова на Градската конференция на БСП – София, с което тя е посочила ДПС като евентуален бъдещ партньор на БСП на предсрочни избори. Александър Симов категорично заяви, че съюз БСП – ДПС няма да има при наличието на такова условие от Движението за права и свободи, защото БСП си е поставила важни цели за развитието на България, които ДПС отказват да приемат. Г-н Симов даде пример с предложения за реформи в данъчната политика, политиката по здравеопазването и каза „Ние имаме политически идейни разминавания за това в каква България искаме да живеем.“ Беновска попита защо тогава Корнелия Нинова е „щрихирала“ такова евентуално партньорство, а събеседникът й я поправи, че Нинова е щрихирала политиките, които БСП ще защитава и е обявила, че ако ДПС ги приемат, може да се мисли за съюз с тях. Той добави: „За всички е ясно, че ДПС няма да се откажат от някои свои фундаментални политически идеи, но и БСП няма да направи тази грешка.“  \r\nЩе има ли предсрочни избори? \r\nБеновска попита дали идват избори и кога, а Александър Симов отговори, че за всеки човек в България е очевидно, че идват и каза „Не ме вкарвайте в темата, за да Ви казвам точна дата“. Водещата допълни въпроса си: „Кое е онова, което ще катализира?“ Депутатът от БСП категорично заяви, че България се намира в предизборна ситуация и това е очевидно. Попитан от Беновска как е разбрал това, Александър Симов каза „Не сте ли го разбрали? Тогава значи наистина живеем в две различни Българии.“ Беновска каза на г-н Симов, че той живее във „Визия за България“, а тя – в България. Събеседникът отговори, че страната ни изглежда много по-добре във „Визия за България“, защото там има надежда. Според него реалната България е като държава в нокаут, както се казва в книгата „Енциклопедия на руската душа“. „Всяко действие на правителството е обречено да се превръща в криза“ заяви Александър Симов и добави, че българското правителство произвежда кризи. Той каза, че този цикъл няма да спре и продължи с думите „Сега виждам, че срещу ни се пуска новата опорка, направена от дежурните бардове на властта, че скандалите не влияели на качеството на управление.“ Депутатът заяви, че за него нищо не е по-грешно от това и това ще доведе до летален край на кабинета Борисов 3.  \r\nИлиана Беновска каза, че кризите и противоречията между партньори в политиката не са нещо необичайно и напомни за края на кабинета на Орешарски – с председателя на ДПС, които са били коалиционни партньори, Лютви Местан е казал „Ние решихме и се отказваме от тази коалиция“. Александър Симов заключи, че Орешарски може да служи за пример за обратното от казаното от водещата, че противоречията между партньорите съсипват управлението. „Очевидно е, че тежките политически кризи са като раково образувание, което унищожава едно управление“ каза г-н Симов. \r\n„Опънали ли сте вие БСП платната на лодката? Плющи ли вече предизборният вятър в тях? Шпорите ли напред към победата?“ попита Беновска, а събеседникът я похвали за поетичните въпроси. Той каза, че няма да влезе в тази поетична стилистика, защото нещата са по-тежки, отколкото изглеждат. „БСП е готова да се бори за властта и управлението и да реализира своите идеи“ заяви Александър Симов. Водещата попита с кого ще се бори БСП, а депутатът от Българската социалистическа партия отговори, че тя ще се бори с действащото управление и с неговите „метастази“, които убиват България. Запитан „Как точно?“, Александър Симов заяви, че вече е започнала битката на БСП за това да представи своята визия на хората за това как България да бъде променена. Според него има напредък в тази дейност и даде пример дебатите за бюджета, по време на които е имало 4 или 5 изказвания от управляващите, които да защитят бюджета. „Дебатите по бюджета бяха движени основно от БСП, което за мен означава едно – имаме правителство в интелектуална криза и в управленска импотентност.“ каза г-н Симов. Илиана Беновска пожела на госта си БСП да създаде една силна телевизия, която да увлече и другите медии след себе си, за да може да се вижда правилната посока за това как трябва да се реагира. Александър Симов категорично заяви, че БСП е последната партия, която може да бъде обвинена, че се опитва да дирижира как да бъде отразявана. Според него фактът, че има предаване като „Беновска пита“, в което водещата редовно „разтърсва кокалите на БСП“, показва, че те не са партия, която се бои от такава критика. „Друга е партията, която задава начини за своето отразяване. Друга е партията, която мрази свободната журналистика. Друга е партията, която се опитва да се саморазправя със свободното слово и после да твърди, че свободното слово не е неин проблем.“, каза Александър Симов.  \r\nИма ли забрана от Нинова членове на БСП да гостуват в „Беновска пита“ и „Радио К2“ \r\nИлиана Беновска помоли събеседника си с ръка на сърце да отговори дали е вярно, че Корнелия Нинова е давала забрани да се идва в „Радио К2“ и в „Беновска пита“. На въпроса й, г-н Симов отговори с въпрос : „Идват ли хора при вас? Явяват ли се по К2?“ Той каза, че социалисти идват при Беновска и говорят с нея, включително самият той, както и Милко Недялков, който скоро е слушал в ефира на „Радио К2“. На въпроса за забраната от Нинова, Александър Симов отрече да има такава и заяви: „Няма кой да ми забрани да идвам при Вас.“ Той участва в предаването на Беновска, защото няма от какво да се срамува и знае, че БСП в момента е в печелившата морална позиция.  \r\nПредставяне на „Визия за България“ из страната \r\nИлиана Беновска засегна сериозно темата за представянето на „Визия за България“ на хората и каза, че има преки и косвени впечатления, че не много хора посещават срещите в отделните градове. Тя попита защо не представят „Визия за България“ на всеки българин, а не само на членове и симпатизанти на партията. „Имате ли тази смелост?“ каза водещата. Александър Симов отговори, че срещите из страната са отворени за всекиго, който иска да присъства и неговият опит показва, че често идват външни хора. „Установявате ли каква е пропорцията?“ попита Беновска. Според събеседника й всяка партия има този проблем, че трудно идват външни хора, а когато дойдат те, разговорите стават по-интересни. Водещата предложи, когато г-н Симов отива на една от тези срещи, да оповести предварително и да покани ГЕРБ, ДПС и всички други партии и техни привърженици. Депутатът от БСП отново заяви, че постоянно се канят такива хора, а Беновска каза, че не е чула конкретно това да се оповестява. Александър Симов обясни, че това не е така и това е имал предвид още в началото, когато каза, че тези срещи са отворени за всекиго и външни хора няма да бъдат изгонени. За външните хора водещата каза, че те не биха дошли смели и може да очакват да ги освиркват и изгонят. Г-н Симов повтори, че БСП винаги е била партия с толерантна култура и никога не е гонила никого от подобни срещи. „Смятам, че БСП е на етап, в който няма неудобни въпроси. Ние знаем какво да направим.“ заяви Александър Симов. \r\nБеновска попита дали има статистика за това колко хора за чули „Визия за България“ по време на срещите на БСП в цялата страна, а събеседника й каза, че за момента няма такава информация и че това ще бъде обявено, когато срещите приключат, което ще стане идната седмица. Той заяви, че почти няма място, където не е представяна „Визия за България“ и навсякъде той и колегите му са се раздали да се срещнат с хората и членовете н БСП. Според него по някой път разговорите с членове на БСП са истинско предизвикателство, защото трябва наново да ги убедят, че БСП няма да се откаже от ангажиментите си и че „Визия за България“ става политическа конституция на партията, която няма да бъде забравена, когато БСП спечелят изборите. Александър Симов каза, че БСП чрез изборна загуба и тежки проблеми е научила, че когато се поеме ангажимент към избирателите, не се отказва от него.  \r\nПредаване на Александър Симов по телевизията на БСП \r\nБеновска каза, че уважава сърцатостта на събеседника си и попита „Вие нали ще водите предаване в телевизията на БСП?“, а той потвърди, че за момента се водят такива разговори. „Ще имате ли смелост да каните не само такива, които хвалят БСП и развяват ветрила? Например мен ще ме поканите ли?“ продължи с въпросите водещата. Александър Симов попита „А Вие ще приемете ли?“, Беновска веднага отговори положително и той пое ангажимент да я покани, но я предупреди, че няма да й бъде лесно. „Няма да ми е толкова лесно, колкото на Вас Ви е в момента ли?“ каза водещата, а госта й отрече да му е лесно. Александър Симов каза, че ще задава въпросите по трудния начин и отново отправи покана към Беновска, защото той търси такива събеседници. Депутатът от БСП поясни, че в момента е и водещ в Youtube, където прави предаване, в което рядко кани удобни за БСП гости. Илиана Беновска отбеляза, че в предаването му по телевизията на Българската социалистическа партия, той няма да решава сам нещата. Г-н Симов категорично заяви, че сам ще решава нещата, отново покани Беновска да му гостува, но предупреди, че откаже ли му, той ще направи гневен коментар. Водещата припомни, че тя никога не е правила такъв коментар, когато Александър Симов не е могъл да дойде в „Беновска пита“ и се е налагало да отложат гостуването, а депутатът от БСП отбеляза, че има разлика между това да се отложи и това да се откаже цялостно поканата. \r\nВътрешна опозиция в БСП \r\nБеновска зададе последния си въпрос „Корнелия Нинова някакво затишие ли има около опозиционните възражения около нея?“, а г-н Симов отговори „Вие може по-добре да ми кажете, тъй като това предаване виждам, че се използва често като трибуна.“ Водещата помоли той да бъде хигиеничен към думите и Александър Симов се извини и каза, че не иска да я обижда. Гостът обясни думите си, които са били насочени към партийните членове на БСП, които гостуват в предаването. Илиана Беновска каза, че нея никой не може да я използва и поиска извинение. Александър Симов се извини и отрече да е целял да я обиди. Според него много хора идват в „Беновска пита“, за да представят своите опозиционни страсти и затова Илиана Беновска много по-добре знае от него в какво състояние е опозиционният сезон в БСП. Водещата обясни защо това е така – ако тя покани отново Драгомир Стойнев, както е обещала на предния си събеседник г-н Аталай, той пак ще откаже, защото има забрана. Затова идват опозиционните членове. Тя каза, че редовните като него много малко се решават да дойдат. Александър Симов заяви „Аз съм човек със собствено мнение, който смята, че няма проблем да го защити, дори и на територията на това предаване.“ Двамата се съгласиха взаимно да си сътрудничат в името на националните ценности на страната ни и България да излезе от този нокаут, в който се намира. ТаказавърширазговорътмеждуАлександър Симов и Илиана Беновска в седмичнотообзорнополитическопредаване „Беновска пита\" по „Канал 3\" и „Радио К2\" на 2 декември 2018 година.", "date": "2018.12.03", "title": "Александър Симов, БСП: Г-жо Беновска, каня ви в предаването си по ТВ на БСП"}
{"url": "http://www.focus-news.net/news/2018/12/03/2597420/ministar-boil-banov-gord-sam-s-poznaniya-po-izkustvo-i-da-zastana-sreshtu-valnata.html", "text": "Горд съм с познания по изкуство и да застана срещу вълната. Това каза министърът на културата Боил Банов в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването .  \r\nБанов заяви позиции по следните теми: \r\nПърформансът на Ода Жон в Националната художествена галерия. \r\n„Аз съм веган, но ще Ви захапя по начина, по който вероятно гостите в Националната художествена галерия са захапвали на масата месата, които са им били сервирани на този така наречен „пърформанс”. Вече говорихте по тази тема, но тя няма да Ви остави, тя ще се влачи след Вас още дълго време като консервена кутия, вързана на връвчица!”, започна разговора водещата Илиана Беновска. Боил Банов отговори, че не би определил събитието като „така наречен пърформанс”, а то си е пърформанс, представяне, част от изложба. То е синхронизирано с тезите и идеите на художничката. „Между другото хората общо взето не са яли. Вероятно, подозирам, не мога да говоря от името на художника, но вероятно това е била целта – да бъдат стреснати! Дали тази форма на представяне е формата, която аз харесвам, е отделен въпрос. Но това е част от изкуството!”, обясни министърът на културата.  \r\n„А дали са раздали, г-н Банов, много хора нямат какво да ядат, дали ако не са го изяли това месо, така нареченото „женско тяло на малтретирана жена”, което трябва да ги наведе на мъдри мисли да не малтретират жените, дали са го раздали на бедните, или са го изхвърлили?”, попита водещата Илиана Беновска. Събеседникът й отговори, че няма представа дали това се е случило, но категорично може да каже, че както в журналистиката свободното слово, така и свободното изкуство не могат да бъдат малтретирани и унижавани, камо ли забранявани.  \r\n„Никой, нито аз в конкретния случай, предполагам и други критици не искат да забраняват свободното слово!”, отбеляза водещата Илиана Беновска. Министърът на културата отговори, че що се отнася до нея е така, но трябва да се отбележи, че е имало немалко гласове дори за уволнение на директора на Националната художествена галерия, което фактически е забрана за това да бъдеш различен. \r\nВодещата попита своя събеседник дали си мие ръцете. Той отговори, че ги мие. Беновска продължи, че може би това е форма на хигиеничност в изкуството. Според нея не става дума за забрана, но трябва да има някаква хигиена докъде може да се стигне. „Вие знаете като режисьор, че можеш да съблечеш по различен начин едно голо човешко тяло на сцената. Можеш да го направиш цинично и да предизвикаш долни алюзии, можеш да го направиш и поетично и да предизвикаш философски размисли!”, заяви водещата Илиана Беновска. Боил Банов отговори, че можеш да го направиш в зависимост от това колко си добър, но самият творец не може да прецени колко е добър. „Творецът в каквато и да е сфера на изкуството твори, защото има някакъв вътрешен порив. Ако той може да си даде сметка за това колко е добър и под това ниво значи няма да творя, а над това ниво ще творя – то вече не би било творец, то би било както е наречено в литературата графоман! Истинският творец има своите пориви. Понякога те се харесват страшно много на хората, понякога се харесват страшно много след 50 години. Понякога мигновено биват отричани и след това пак се харесват на хората, а понякога никога не се харесват! Духовната потенция не може да бъде определена – под това ниво няма да го правя, над това ниво ще го правя!”, заяви министърът на културата.  \r\n„Така е, но Вие сте наясно, че в общество, в което ние вече се сливаме, при нас без филтър нахлуват какви ли не информации, изображения, клипове, филми, пиеси и така нататък, които на по-ниско грамотното, с извинение, или с по-малко задръжки население влияят по различен начин и водят до погрешни преценки, да не кажа и до последващи действия, свързани с агресия и ще спра дотук. Давате ли си сметка, че изкуството има и възпитателна роля, без да Ви звучи дидактично, Вие трябва да го знаете!”, продължи водещата Илиана Беновска. Боил Банов отговори, че идеологията в изкуството е много опасно нещо, а поставеният от водещата въпрос води натам. „Това е идеология в изкуството, да се каже – това би било опасно за по-малограмотните слоеве! По този въпрос социализмът работеше и казваше – във филмите ще правите това, защото даже естетически да ви разберат, по-малограмотните няма и ще се объркат!”, категоричен бе той. „Не ми извращавайте думите, много добре ме разбрахте! Когато едно дете е възпитавано – не кради, не убивай, спазвай определени мерки и едно, което майка му е проститутка извън България, а баща му е пияница или изобщо го няма, то се самовъзпитава, как да разберем къде е правилната мярка?”, попита водещата. Гостът й отговори, че изкуството, както и образованието не се занимават с „къде са майка ти  и баща ти”. Те се опитват да дадат основа, да градят светове и да поощряват развитието на духа. В образованието обаче това има своята дидактичност и е ограничено до известна степен. Изкуството е свобода.  \r\n„Вашите деца не сте ли правили в различните възрасти подбор на това какво да четат, гледат, слушат?”, попита водещата Илиана Беновска. Събеседникът й отговори, че този подбор може да го направи всеки, а що се отнася до въпросният пърформанс – той също не е направен за всеки, не всеки е бил и поканен. Поканени са били 100 конкретни личности, приятели на Ода Жон. Тя поставя пред тях нещо, което те не очакват, по този начин тя сюрпризира най-близките си хора.  \r\n„А защо не ги покани тя в Лувъра например, да ги покани там да ядат?”, попита водещата Илиана Беновска. Боил Банов отговори, че в Лувъра са ставали много „по-страшни” неща. Министърът на културата обясни, че например в момента под арката в Лувъра има пърформанс, който според неговата лична оценка наистина е с много лошо качество. „Значи Вие си позволявате да имате право на оценка там, пък ние нямаме право тук, така ли?”, попита водещата Илиана Беновска. Гостът й отговори, че има лична оценка за всяко едно произведение, включително и за пърформанса на Ода Жон, но в случая в качеството си на министър на културата не иска да коментира тази своя оценка. „Представяте ли си, ако аз сега нямах необходимото самочувствие, нямах необходимите познания върху това що е изкуство и що е свобода в изкуството и бях се хвърлил по потока и бях казал – „този директор да се маха”? Разбира се то е договорено при преден директор, а не при него, договорите са подписани преди една година, но кой ли в нашето общество го интересува? Трябва да има виновен. „Тази директорка е виновна сега, трябва да я уволним!” Представяте ли си да я бях уволнил, представяте ли си какво означава това за всички останали галерии, театри, опери, филхармонии, които се опитват да търсят, които приемат артисти, които имат своите търсения и те не винаги са в рамките на стандартите, не винаги са в рамките на консерватизма в изкуството. За тях това би означавало – „Не, не, не! Ама вашето е много нестандартно, ама вашето е много различно! Ако се приеме зле, те ще ме уволнят!”. Така не се прави! И аз съм страшно горд, че имам някакви познания по изкуство и мога да си позволя да застана срещу вълната!”, категоричен бе министърът на културата. \r\n„За колко пари става дума? За колко е откупено това право да прави пърформанс в галерията?”, попита водещата Илиана Беновска. Боил Банов отговори, че не знае. „Колко е платено от френска страна на българската галерия?”, продължи водещата. Събеседникът й отговори, че доколкото знае няма плащане, а начинът, по който работи галерията е да сключва договори да идват временни изложби, които си плащат застраховки, плащат си куратори, а ние отдаваме площ. „Ние сме лесни!”, отбеляза водещата Илиана Беновка. Боил Банов отговори: „Не, не сме лесни! Да докараш художник, който обикаля цяла Европа, не е никак лесно в България, защото на хората между другото не им е много интересно да идват тук!”. Той още веднъж подчерта, че на големите европейски художници не им е много интересно да идват в България и попита водещата защо според нея това е така. Тя отговори, че много малка аудитория проявява интерес към изобразителното изкуство у нас.  \r\nБоил Банов разказа, че в Художествената галерия е бил излъчен филм за Ода Жон, който преди две години е бил показан на „Берлинале” с много сериозен успех и у нас също е имало голям интерес. Интересът към изложбата също е голям.  \r\n„Ще ми позволите ли, без да ми се сърдите, и много благодаря за творческото търпение и разбиране, спорът върви добре, не Ви ли прилича малко този разговор, това явление и цялата обществена реакция на това, че може би Истанбулската конвенция е приемлива за определени държави, а за България не?”, попита водещата Илиана Беновска. Боил Банов отговори, че това не означава, че не трябва да се води дебат за това. Той продължи, че е имало въпроси от типа не е ли могло въпросният пърформанс да отиде в някоя по-малка галерия. Според него това няма как да стане, защото те нямат самочувствие да поканят такъв художник. „Ако някой може да зададе тон, че в изкуството има нещо различно от това, което се прави масово тук, това могат да бъдат националните галерии, националните театри!”, категоричен бе министърът на културата.  \r\nПлановете за съвместни проекти с различни световни музеи и културни центрове. \r\n„Как вървят Вашите преговори за съвместна работа с големите световни музеи?”, попита водещата Илиана Беновска. Боил Банов отговори: „Много добре вървят, освен ако не ги върне тази безумна тема, която се образува тук. Защото с директора на „Ермитаж” говорим за размени освен на траки, съкровища, меча на Кубрат, говорим и за съвременно изкуство. И той ми казва – вижте, ние не се познаваме, познаваме се в миналото, от 30 години ние не се познаваме, не знаем съвременните ни художници какво правят!”. \r\n„Има ли отзвук навън този скандал?”, попита водещата Илиана Беновска. Боил Банов отговори, че се надява да няма. Той продължи, че се водят преговори и с Лувъра, планира се един „остров на изкуствата”. Става въпрос за остров „Св. св. Кирик и Юлита” край Созопол, който целият е изпълнен с паметници на културата. Там ще бъде направен и център за подводна археология.  \r\nМинистърът на културата разказа и за съвместния проект с центъра за съвременно изкуство „Помпиду”. В София ще бъде направена интерактивна библиотека, където по всички въпроси на културата и изкуствата всеки ще може да ползва достъпа до световните библиотеки. С музея „Гети” в САЩ се подготвя споразумение до 2023 г. за различни възможности за взаимодействие. „Няма да спрем дотам. България ще се превърне, тя има всички основания, след като беше председателството на Европа тук, след като догодина е уникалното обстоятелство да има град на културата на Европа – Пловдив, България ще се превърне в център на изкуствата и ще предлага своето изкуство и навън и това не е самоцел, това е естествено развитие!”, категоричен бе Боил Банов. „Понеже с Вас нямаме съвместна инициатива, която да изпълним заедно, такъв е обичаят на предаването „Беновска пита” по „Канал 3” и „Радио К2” и съответната страна аз Ви предлагам да направим една такава съвместна инициатива. Съгласна съм с Вас, че трудно ще се събере аудитория за всички тези проекти, за които говорим. Трябва да го направим по съответния хем атрактивен, хем съдържателен начин!”, предложи водещата в края на предаването „Беновска пита“ по „Канал 3“ и „Радио К2“ на 2-ри декември 2018. Боил Банов прие нейното предложение.", "date": "2018.12.03", "title": "Министър Боил Банов: Горд съм с познания по изкуство и да застана срещу вълната"}
{"url": "http://www.focus-news.net/news/2018/12/03/2597425/blagoevgrad-greyvat-svetlinite-na-kolednata-elha-v-petrich.html", "text": "Грейват светлините на коледната елха в Петрич. Началото на тържеството ще бъде поставено в 17.00 часа на градския площад в Петрич. Това съобщиха от пресцентъра на  Община Петрич . В празничната програма ще се включат възпитаници на I ОУ „Кочо Мавродиев”, СУ „Никола Вапцаров”, III ОУ „Гоце Делчев”, IV ОУ „Христо Смирненски”, СУ „Антон Попов”, Общински детски комплекс и НЧ „Братя Миладинови - 1914”. Дядо Коледа ще пристигне на градския площад  и тази година по атрактивен начин. Белобрадият старец ще зарадва отново всички деца с лакомства. Така емоционално ще бъде поставено началото на проявите в празничния календар за коледно-новогодишните дни.                                                      Община Петрич кани всички жители да заповядат на тържеството за запалване светлините на коледната елха.", "date": "2018.12.03", "title": "Благоевград: Грейват светлините на коледната елха в Петрич"}
{"url": "http://www.focus-news.net/news/2018/12/03/2597421/burgas-godishnite-literaturni-nagradi-na-burgas-shte-badat-vracheni-v-zasedatelnata-zala-na-obshtinata.html", "text": "В навечерието на празника на града - Никулден, по традиция ще бъдат отличени най-добре представилите се бургаски творци на словото, издали книга през 2018-та година. Годишният преглед на литературната продукция ще се проведе в Заседателната зала на Община Бургас. Това съобщиха от пресцентъра на  Общината . \r\nОценката на най-добрите автори ще започне в 11.00 часа с доклад за бургаската поезия на литературния критик, преводач на книги от френски език и преподавател по български език в УНСС Юлиан Жилиев. \r\nОт 14.00 часа писателят, литературовед и преподавател по нова българска литература в СУ \"Св. Климент Охридски\" проф. Симеон Янев ще изнесе доклад за бургаската проза. \r\nНаградите за литература на Община Бургас за годината - \"Пегас\", \"Христо Фотев\" и \"Петко Росен\" ще бъдат връчени на тържествена церемония, която ще започне в 16.30 часа. \r\nТази година ще бъде присъдена и националната награда \"Златен пегас\" за цялостно творчество и принос в литературата и културата на Бургас, която се връчва на всеки две години. \r\nНаградите на Община Бургас за поезия, художествена и нехудожествена проза са равностойни и се връчват за най-добра поетична книга - плакет на името на Христо Фотев, за най-добра белетристична книга - плакет на името на Петко Росен и плакет \"Пегас\" за поетична, белетристична книга или книга с литературна критика на бургаски автор. Плакетите са изработени от художника Ненчо Русев. \r\nПрегледът на годишната литературна продукция на Бургас се провежда от 1990 година като част от празничната програма и тържествата, посветени на празника на града - Никулден.", "date": "2018.12.03", "title": "Бургас: Годишните литературни награди на Бургас ще бъдат връчени в Заседателната зала на Общината"}
{"url": "http://www.focus-news.net/news/2018/12/03/2597424/nimh-v-6-oblasti-na-stranata-e-obyaven-zhalt-kod-za-niski-temperaturi.html", "text": "В 6 области на страната е обявен жълт код за ниски температури. Това сочи справка на сайта на  Националния институт по метеорология и хидрология (НИМХ) към Българската академия на науките (БАН).   Жълтият код ще е в сила за областите: Видин, Монтана, Враца, Плевен, Велико Търново и Русе. Жълтият код означава потенциална опасност. Метеоролозите съветват гражданите да бъдат внимателни, тъй като се очакват много ниски температури. Възможни са здравни проблеми за чувствителни и болни хора, възрастни, деца и бездомници.", "date": "2018.12.03", "title": "НИМХ: В 6 области на страната е обявен жълт код за ниски температури"}
{"url": "http://www.focus-news.net/news/2018/12/03/2597422/antoaneta-hristova-borisov-e-adaptiven-kato-putin.html", "text": "Борисов е адаптивен като Путин. Toва каза проф. Антоанета Христова, политически психолог,в разговор с Илиана Беновска в седмичното обзорно политическо предаване „Беновска пита” по „Канал 3” и „Радио К2”, съобщиха от  екипа на предаването . \r\nАнтоанета Христова заяви позиции по следните теми: \r\nИма ли предизборна обстановка в България? \r\nИлиана Беновска поздрави с добре дошла госта й проф. Антоанета Христова и веднага започна с въпроса „Има ли предизборна обстановка в България?“ Антоанета Христова отговори, че така зададен въпросът, тя не знае за какво става дума, защото, слушайки събеседниците в предаването преди нея, си е дала сметка, че хората живеят в различни светове. „Избирателите в момента в България са една много разделена група от хора, които не могат да се ориентират точно какво се случва и единственото нещо, което категорично се знае, е, че има европейски избори“, каза проф. Христова и заяви, че сегашната обстановка е с много голяма степен на неопределеност, което не е добре. Според нея нещата са от нула до безкрайността по отношение оценка на правителството, на хората, които излизат на улицата, и на проблемите, които трябва да се решат от управляващите. \r\nБеновска се върна към въпросите, които е поставила във встъпителния си коментар, а именно защо все Борисов, Радев, Доган, Цацаров са ни „виновни“, а ние сме „невинни“. Тя попита „Къде е корелацията между нашето недоволство на избиратели и тяхната невъзможност да ни управляват?Къде е нашата отговорност към това?“ Според Антоанета Христова това са хората, които държат властта и когато ние имаме лице, върху което можем да изразим недоволството си, е много по-лесно. Беновска попита къде е нашият принос за нашия живот и как ние ковем настоящето и бъдещето си. Събеседникът й заяви, че за толкова много години хората са научени, че нямат контрол върху живота си. „Те ни научиха, а ние защо се съгласихме?“ попита Илиана Беновска, а политическият психолог отговори, че е по-лесно да се съгласяваме. Антоанета Христова каза, че не би могло да има толкова мека „революция“, визирайки 80-та 90-та година, не би могло да не сме си изстрадали промяната в ценностите и да мислим, че можем да защитаваме ценности. „Когато една група от хора се бори за ценностите си, обикновено борбата е свързана със сблъсък и с даване на жертви“ заяви тя и добави, че когато преходът е станал формален, манипулативен, тогава е естествено тягата по-късно да бъде към старите ценности. \r\nНосител на какви ценности е Борисов? \r\nБеновска попита „Носител на какви ценности е Борисов?“ Антоанета Христова определи Бойко Борисов като интересен образ, в който има голяма динамика на развитие, променящ се и съответен към периода, в който трябва да формира даден профил и адаптивен, което е типично за добрите политически лидери дори в световен мащаб. „Като се сравняват такива в световен мащаб, сравним ли е той с Путин? Путин адаптивен ли е?“, попита водещата, а професорът категорично отговори, че Путин е изключително адаптивен за тамошната култура. Беновска попита дали не е „твърд юмрук“, а събеседникът й отговори, че културата тамизисква такъв тип профил. Водещата попита госта си какво изисква нашата култура – подаване на оставка при наличието на няколко протестиращи под прозореца на Борисов ли, или друго? Антоанета Христова открои какво го прави силен – много бързо реагира на искане. Когато има протестиращи под прозореца му, почти винаги има реакция, с която омаломощава опозицията, защото по този начин нейните искания постепенно стават девалвирани. Беновска обобщи, че Борисов тушира в зародиш всяко възражение, а политическият анализатор добави, че това го прави много труден опонент.  \r\nАнтоанета Христова открои проблемите на това поведение на премиера – то е на принципа на гасенето на пожари. „В политиката има периоди, в които можеш да си разрешиш да не правиш дълбоки реформи, но има периоди, в които ти се налага да влезеш в драматичен образ.“ каза тя, а водещата веднага я попита „Каква дълбока реформа Борисов не прави?“ Професорът даде пример със закона, искан от майките на деца с увреждания и фактът, че са възникнали такива искания, означава, че до този момент не е работено по този проблем.  \r\nБеновска попита „Какво трябва да прави Борисов, ако настоява, иска и можеда изкара целия си мандат като министър-председател?“ Антоанета Христова отговори, че анализите в момента показват в едри щрихи, че процентите на подкрепящите на БСП и ГЕРБ са се събрали. Провокирана от това изказване, водещата я попита дали вярва на социологически агенции, а тя отрече. „Анализът показва, че не се появява друга алтернатива. Анализът показва, че европейските избори, ако не се превърнат в национални, може и те да не покажат какво се случва на национален терен.“ каза проф. Христова. Беновска се съгласи и отбеляза, че европейските избори не са осъзнати не само в България, но и в Европа, като атрактивни избори, които интересуват гражданското общество. Тъй като Антоанета Христова смята, че БСП не е готова и няма с кой да направи коалиция, затова европейските избори няма да бъдат ориентировъчни и затова ще чакаме местните.  \r\nЩе оглави ли Румен Радев политическа партия \r\nБеновска адресира симптомите, които се задават около президента Радев и обществото около него, което има големи амбиции да яхне кораба на „политическа партия Радев“. Тя подчерта, че не е известно дали Румен Радев има, но около него амбициите са големи и попита „Ще се появи ли такъв субект?“ Събеседникът й смята, че може и да се появи и при всички положения може да подаде ръка на БСП утре. „Ще склонят ли Радев да го оглави? Той досега беше летец, те ще го вкарат в кораб.“ каза водещата, а Антоанета Христова отрече да има такава възможност според нея, но не е изключено Радев тайно като имидж да бъде ментор на такъв проект, както е било при Слави Трифонов, който също би могъл да бъде ментор на евентуален проект.„И единият, и другият, могат да играят ролята на подкрепящи политическите партии, които са по-големи в момента и са основните играчи“ заяви г-жа Христова \r\nСилна ли е Корнелия Нинова? \r\nИлиана Беновска попита „Силна ли е Корнелия Нинова?“ и уточни, че не пита за БСП. Антоанета Христова каза „Корнелия Нинова в момента притеснява с приближаването на процентите ГЕРБ, от което съдя, че е поне един сериозен дразнител.“ Попитана дали Нинова консолидира БСП, професорът отрече в момента да се вижда такава картина. Според Антоанета Христова, Корнелия Нинова е постигнала мълчанието на най-ярките й опоненти, на 50-те члена, направили подписка срещу нея, но не знае как е успяла да го постигне. „Струва ми се, че те очакват резултатите на европейските избори, дали са този толеранс до май месец и след това на база на резултатите ще има последствия вътре в партията.“ каза тя. Беновска попита събеседника си дали ще я обори, ако заяви, че ако вътрешните опоненти на Нинова, които имат идеология, която е чистоплътно мотивирана, й дават още толеранс, те няма да стигнат до финал. Водещата открои, че идеологията на вътрешната опозиция не е „да свалим този, за да седнем ние“, а да се върне партията към образа, който знаем от учебниците. Антоанета Христова шеговито каза на Илиана Беновска, че е голям идеалист за БСП. Според нея хората, които са в партиите по друг начин възприемат партийния живот и борбата вътре. Беновска попита„Ако продължават да изчакват, няма ли да бетонират Нинова?“, а събеседникът и отговори, че не е изключено и зависи от резултата май месец на изборите. \r\nАхмед Доган и ДПС \r\n„Ахмед Доган къде е ?“ попита Беновска и напомни, че очакваме коледното му слово. Проф. Христова го определи като „интелектуалец, който задава провокации, които са любопитни“. Според нея да си интелектуалец в политиката е висока топка, което винаги е в плюс. Тя разглежда Ахмед Доган като плюс от гледна точка на интелектуалното политическо участие, а водещата попита дали в падащото интелектуално ниво на българските политици. Антоанета Христова напомни какво са казали от БСП, че не искат ДПС, а Беновска каза, че вчера на Градска конференция на БСП-София Корнелия Нинова е намекнала, че ги искат. Политическият психолог заяви, че ДПС още не е желаният партньор както за БСП, така и за ГЕРБ, но е политическа партия, без която не може. \r\nЗалязват ли Обединени патриоти? \r\nФиналният въпрос на Илиана Беновска беше „Обединени патриоти до кога ще греят на хоризонта, или са на залез слънце?“ Антоанета Христова отговори, че за момента изглеждат сякаш са на залез слънце всички заедно, а ако по отделно се явят очевидно са на пълен залез. Тя каза, че има слухове, че Валери Симеонов прави нещо с нова дясна политическа формация, но не може да се знае капацитетът й, защото тя не се е появила. Беновска отбеляза, че това може да бъде поредният ДОСТ и благодари на събеседника си за участието. Така завърши разговорът между Антоанета Христова и Илиана Беновска в седмичното политическо обзорно предаване „Беновска пита“ по „Канал 3“ и „Радио К2“ на 2 декември 2018 година.", "date": "2018.12.03", "title": "Антоанета Христова: Борисов е адаптивен като Путин"}
{"url": "http://www.focus-news.net/news/2018/12/03/2597423/kmetat-na-sofiya-yordanka-fandakova-ochakvame-previshavane-na-nivata-na-fini-prahovi-chastitsi-dva-pati-nad-normata.html", "text": "Днес очакваме превишаване на нивата на фини прахови частици два пъти над нормата. Това е написала в профила си в социалната мрежа  „Фейсбук“  Йорданка Фандъкова – кмет на София. „Всички буферни паркинги на метрото днес ще работят напълно безплатно за всеки, който остави колата си и използва градския транспорт, до изчерпване на капацитета им. Аз лично ще използвам градския транспорт, за да отида на работа и призовавам всички, които могат, да оставят личните си автомобили в днешния ден. От днес КАТ-Пътна полиция ще спира за проверка автомобили, които видимо замърсяват въздуха“, уточнява Фандъкова. \r\nПо думите ѝ пиковите стойности през студените зимни дни се дължат основно на отоплението на нискокачествени въглища, сурови дърва и отпадъчни материал. „В последните седмици екипи на Столичен инспекторат и полицейските управления направиха 140 проверки в кварталите, с най-много сигнали, това са „Красна поляна“, „Овча купел“, „Подуяне“, „Кремиковци“. Продължавам да настоявам парламента да криминализира нерегламентираното изгаряне на отпадъци, защото административните санкции, които ние налагаме нямат нужния ефект. Днес проверките на екипите на общината, полицията и РИОСВ ще продължат“, пише още Йорданка Фандъкова.", "date": "2018.12.03", "title": "Кметът на София Йорданка Фандъкова: Очакваме превишаване на нивата на фини прахови частици два пъти над нормата"}
{"url": "http://www.focus-news.net/news/2018/12/03/2597429/sport-uefa-sazdava-treti-evropeyski-kluben-turnir.html", "text": "УЕФА създава трети европейски клубен турнир, в който ще участват 32 отбора. Той ще стартира през сезон 2021/2022 година. Така общият брой на клубовете, които участват в груповите фази на Шампионската лига, Лига Европа и новия турнир става 96, съобщи президентът на Ювентус и асоциацията на европейските клубове Андреа Аниели.", "date": "2018.12.03", "title": "Спорт: УЕФА създава трети европейски клубен турнир"}
{"url": "http://www.focus-news.net/news/2018/12/03/2597427/blagoevgrad-intenziven-e-trafikat-v-oblastta-patnite-nastilki-na-mesta-sa-zaledeni-i-hlazgavi.html", "text": "Интензивен е трафикът в областта, пътните настилки на места са заледени и хлъзгави. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. В момента в областта няма превалявания от дъжд или сняг. На места пътните настилки са заледени и хлъзгави, като се обезопасяват с пясък и сол. В голяма част от областта се наблюдава намалена видимост поради мъгла. Не е имало сигнали за паднали камъни, които да са затруднявали трафика по републиканската пътна мрежа. Нормално интензивно е движението по главен път Е-79, второкласен път 19 Симитли-Гоце Делчев и автомагистрала „Струма“ в участъка от Благоевградска област. Движението по второкласен път -19 Симитли – Предел в участъка от Симитли до Предел от км 0+000 до 20+000 се осъществява в едната лента поради полагане на хоризонтална маркировка в часовете от 10.00 до 16.00 часа. Водачите да се движат с повишено внимание и съобразена скорост в свободната лента съобразно създадената организация на движение. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2018.12.03", "title": "Благоевград: Интензивен е трафикът в областта, пътните настилки на места са заледени и хлъзгави"}
{"url": "http://www.focus-news.net/news/2018/12/03/2597428/haskovo-obshtinata-organizira-detski-sporten-praznik-i-kontsert-po-povod-denya-na-horata-s-uvrezhdaniya.html", "text": "Общината организира детски спортен празник и концерт по повод Деня на хората с увреждания - 3 декември. Това съобщиха от пресцентъра на  Община Хасково . В 10.00 часа днес в Зала „Дружба“ ще се проведе детският спортен празник под надслов „Да мечтаем заедно“ за всички деца с увреждания и техните родители. В състезанията са поканени да участват и деца от съседни общини. \r\nВ 11.00 часа в ДКТ „Иван Димов“ – Хасково ще започне празничен концерт посветен на Международния ден на хората с увреждания.", "date": "2018.12.03", "title": "Хасково: Общината организира детски спортен празник и концерт по повод Деня на хората с увреждания"}
{"url": "http://www.focus-news.net/news/2018/12/03/2597426/pazardzhik-ogranicheno-poradi-remont-e-dvizhenieto-po-patya-selo-dyulevo-strelcha.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Пътните настилки в равнинната част са преобладаващо сухи, по усойните и планински райони частично заледени, обработени и проходими при зимни условия. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Срокът е удължен до 20.12.2018 г. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.12.03", "title": "Пазарджик: Ограничено поради ремонт е движението по пътя село Дюлево - Стрелча"}
{"url": "http://www.focus-news.net/news/2018/12/03/2597417/bbc-evakuirat-buntovnitsi-ot-yemen.html", "text": "Самолет на ООН ще евакуира ранени бунтовници хути от Йемен в опит да изгради доверие преди мирните преговори, съобщава  ВВС . \r\n50 бунтовници трябва да излетят от столицата Сана за лечение в Оман. \r\nОчаква се финансираните от ООН разговори между бунтовниците и подкрепяното от саудитите правителство да започнат през следващите дни. \r\nВойната е причина за най-страшната хуманитарна криза в днешно време. \r\nВ близо 4-годишния конфликт в Йемен, хиляди хора са убити в сражения и милиони са били изтласкани на ръба на глада. \r\n„Самолет на ООН ще кацне на международното летище в Сана да евакуира 50 ранени бойци, трима йеменски лекари и доктор на ООН, от Сана до Маскат“, заяви говорител на коалицията.  \r\nТой заяви, че този ход бе поискан от специалния пратеник на ООН за Йемен Мартин Грифитс и бе одобрен като мярка за изграждане на доверието преди дискусиите в Швеция. \r\nПревод и редакция: Калоян Пенков", "date": "2018.12.03", "title": "BBC: Евакуират бунтовници от Йемен"}
{"url": "http://www.focus-news.net/news/2018/12/03/2597430/burgas-v-pomorie-shte-badat-zapaleni-svetlinite-na-kolednata-elha.html", "text": "В Поморие ще се проведат откриване на коледно-новогодишните празници и запалване светлините на коледната елха. Това съобщиха от пресцентъра на  Община Поморие . В 16.15 часа във вътрешна сцена на Народно читалище (НЧ) „Просвета 1888” - Поморие ще бъде отправен коледен поздрав за най-малките от Куклен театър - Сливен с постановката „Спящата красавица”. По-късно, от 17.30 ч. на външната сцена до НЧ „Просвета 1888” ще бъде отправен коледен поздрав за жители и гости на град Поморие, с участието на деца от Център за подкрепа за личностно развитие-Общински детски комплекс - Поморие, детските градини „Детелина”, „Веселушко” и „Слънчо”, и Общински духов оркестър. От 18.00 ч. на същото място предстои празничен концерт на EVA – Ева Георгиева /поп изпълнителка/ и балетна формация EVA балет.  \r\nЦялата коледно-Новогодишна програма на Община Поморие може да бъде разгледана  .", "date": "2018.12.03", "title": "Бургас: В Поморие ще бъдат запалени светлините на коледната елха"}
{"url": "http://www.focus-news.net/news/2018/12/03/2597431/stara-zagora-zapalvat-svetlinkite-na-kolednoto-darvo-v-grada.html", "text": "Коледното дърво на площада пред сградата на общинската администрация в Стара Загора ще засияе в светлини. Това съобщиха от пресцентъра на  Общината . От 17.30 часа за децата на областния град ще започне празнична програма за посрещането на Дядо Коледа и запалването на светлинките на 12-метровата красива ела, която наскоро бе посадена на специално отреденото място – до сцената на изцяло обновения централен площад. Тя ще остане да расте там и да радва за години напред малчуганите на Стара Загора. \r\nВ празничната програма ще участват малките таланти от Вокална студия „Усмивки“ и школата за народно пеене „Жарава“ при читалище „Родина“. \r\nНа новоизградената сцена ще се състои и празничен концерт с участието на Стефан Диомов и вокална група “Петте сезона“.  \r\nТази година светлинната украса на коледното дърво е изцяло обновена, решена в синьо и бяло. Поставена е вече новата светлинна декорация на много улици в града, както и на кръговото кръстовище на западния изход на Стара Загора и до стадион Берое. \r\nОт 1-ви декември в Стара Загора започват коледните и новогодишни базари, които продължават до 07.01.2019 г. включително. В парк „Пети октомври“ ще бъдат разположени 13 дървени къщички с площ по 6 кв.м. \r\nВ централната част на града места за организиране на Коледни и Новогодишни базари са определени още на тротоарната площ пред магазин „Боруй”, пред читалище „Св. Климент Охридски”, пред бившия магазин „Битова химия”, ул. „Августа Траяна” и бул. „Патриарх Евтимий” пред Младежкия дом. Коледни", "date": "2018.12.03", "title": "Стара Загора: Запалват светлинките на коледното дърво в града"}
{"url": "http://www.focus-news.net/news/2018/12/03/2597433/sofiya-vavezhda-se-organizatsiya-na-dvizhenieto-za-izvarshvane-na-vanshno-toplozahranvane-i-abonatna-stantsiya-na-ul-kozloduy.html", "text": "Въвежда се организация на движението за извършване на външно топлозахранване и абонатна станция на ул. „Козлодуй“. Това съобщиха от  пресцентъра на Столична община.   Забранява се влизането на пътни превозни от днес до 18 декември 2018 г. по ул. „Козлодуй“ между ул. „Братя Миладинови“ и ул. „Кръстец“.", "date": "2018.12.03", "title": "София: Въвежда се организация на движението за извършване на външно топлозахранване и абонатна станция на ул. „Козлодуй“"}
{"url": "http://www.focus-news.net/news/2018/12/03/2597434/burgas-zaledeni-sa-nyakoi-patni-uchastatsi-v-prohodite-rishki-i-dyulenski.html", "text": "Заледени са някои пътни участъци в проходите Ришки и Дюленски. Това съобщиха за  Радио „Фокус“ – Бургас  от Областно пътно управление. В момента се опесъчава в района на с. Изворище и по някои участъци от Дюленски проход. До 05.12 движението по пътя Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. \r\nНамалена е видимостта в областния център заради мъгла. Водачите да се движат с повишено внимание и съобразена скорост. Без затруднения се осъществява движението на моторни превозни средства в началото на работния ден. По-натоварен е трафикът по някои участъци от булевардите „Демокрация“, „Сан Стефано“ и „Тодор Александров“. \r\nМария ПОПЧЕВА", "date": "2018.12.03", "title": "Бургас: Заледени са някои пътни участъци в проходите Ришки и Дюленски"}
{"url": "http://www.focus-news.net/news/2018/12/03/2597436/veliko-tarnovo-liturgiya-za-denya-na-sveta-varvara-se-otsluzhva-v-katedralniya-hram-rozhdestvo-bogorodichno.html", "text": "Литургия за Деня на Света Варвара се отслужва в катедралния храм „Рождество Богородично“ в старата столица, предаде репортер на  Радио „Фокус“ – Велико Търново . Началото на богослужението бе оповестено с камбанен звън рано тази сутрин. Десетки миряни се събраха в църквата, за да се помолят и да запалят свещ за здраве. Литургия се отслужва във всички епархии на Българската православна църква. Днес, на 3-ти декември, почитаме паметта на Св. Варвара. Тя се смята за покровителка на починалите от внезапна смърт – които са нямали време да се покаят и причестят. У нас празникът е преминавал с преплитане на езическите и християнските обичаи. \r\nВ някои райони на страната Света Варвара се е считала за покровителка на децата от болести, по-специално от дребна шарка, и хората я наричали „Баба Шарка“. Жените месели и раздавали за здраве „къпани“ питки (омесеното тесто първо се вари, докато изплува на повърхността, а после се оформя на питка и изпича). Те се намазват с мед за умилостивяване на светицата и „баба Шарка”. Празникът се наричал още Женска Коледа, тъй като девойките се пременяли, обикаляли домовете и пеели песни за здраве. \r\nТози ден е имал и гадателна насоченост в обичаите – по седенките се извършвали гадания коя девойка за кой момък ще се омъжи. Традиционните ястия, които се слагат на трапезата са постни, защото текат Коледните пости. \r\nЛуиза ТРАНЧЕВА", "date": "2018.12.03", "title": "Велико Търново: Литургия за Деня на Света Варвара се отслужва в катедралния храм „Рождество Богородично“"}
{"url": "http://www.focus-news.net/news/2018/12/03/2597440/burgas-izlozhbata-morski-karnaval-na-radka-karaivanova-shte-bade-predstavena-v-grada.html", "text": "Изложбата „Морски карнавал“ на Радка Караиванова ще бъде представена в града днес. Това съобщиха от пресцентъра на  Община Бургас . По традиция художничката представя своите нови творби за Никулден. Този път те са посветени на колоритния и цветен морски роден град. Експозицията включва над 30 платна. Официалното откриване на „Морски карнавал“ е насрочено за днес от 18.00 часа в зала „Петя Дубарова“ на КЦ „Морско казино“. \r\nРадка Караиванова над 30 години е рисувала филмови плакати за киносалоните в Бургас. През последните години представя авторските си възгледи в тематични експозиции, отличаващи се с много емоция, жизнерадостност и любов към детайла.", "date": "2018.12.03", "title": "Бургас: Изложбата „Морски карнавал“ на Радка Караиванова ще бъде представена в града"}
{"url": "http://www.focus-news.net/news/2018/12/03/2597439/gabrovo-otvoren-za-dvizhenie-e-prohodat-shipka-no-ostava-v-sila-zabranata-za-tovarni-avtomobili-nad-12-tona.html", "text": "Ограничено е движението между кварталите „Чехлевци“ и „Велчевсци“ в Габрово. В отсечката от км 10+940 до км 11+829, съвпадаща с ул. „Малина“ текат строителни дейности. Движението се осъществява през улици в урбанизирана територия на града. Поставена е необходимата сигнализация, увериха за Радио „Фокус“ – Велико Търново от Областно пътно – управление – Габрово. Обходният маршрут за кв. „Чехлевци“ е по път III-5004, път II-44 и път III-4404. Срокът за приключване на дейностите е 3 януари 2019 година. Условията за пътуване в региона са нормални за сезона. Времето е  облачно, трафикът – интензивен. Няма мъгла и намалена видимост. Пътните настилки са предимно мокри, по усойните и планински райони частично заснежени или заледени, обработени и проходими при зимни условия. Отворен за движение е прохода Шипка, но остава в сила забраната за товарни автомобили над 12 тона. В района на по-големите водни басейни и котловините има лека мъгла. Нови въведени ограничения в областта няма. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.12.03", "title": "Габрово: Отворен за движение е проходът Шипка, но остава в сила забраната за товарни автомобили над 12 тона"}
{"url": "http://www.focus-news.net/news/2018/12/03/2597437/plovdiv-do-100-metra-e-namalena-vidimostta-v-rayona-na-selo-tsalapitsa-zaradi-padnala-magla.html", "text": "До 100 метра е намалена видимостта в района на село Цалапица заради паднала мъгла, съобщиха за  Радио \"Фокус\"-Пловдив  от Областно пътно управление. Пътищата навсякъде са сухи. Не вали дъжд или сняг. Няколко са ограниченията за движение на тежкотоварни автомобили в областта. Забранено е движението на камиони над 12 тона през прохода Троян - Кърнаре. Ограничено е движението по пътя Плодовитово – Първомай – Асеновград при км 6+832 в района на моста над река Марица за камиони над 5 тона. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г.. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Забранено е и преминаването на тежкотоварни моторни превозни средства над 12 тона по пътя Поповица-Болярци. \r\nРемонтни дейности се извършват по пътя Пловдив – Асеновград. Поради това движението от изхода на Пловдив до Асеновград се извършва двупосочно в едното платно в посока Асеновград. Срокът е до 30 декември. Движението по пътя Югово – Лъки се осъществява в една лента поради пропадане на част от пътното платно. Движението се регулира с пътни знаци. Срокът е до днес. \r\nМария РУСЕВА", "date": "2018.12.03", "title": "Пловдив: До 100 метра е намалена видимостта в района на село Цалапица заради паднала мъгла"}
{"url": "http://www.focus-news.net/news/2018/12/03/2597435/ministar-vladislav-goranov-moyata-pretsenka-za-zhilishteto-v-koeto-zhiveya-e-che-ne-bi-tryabvalo-da-predstavlyava-konflikt-na-interesi.html", "text": "Моята преценка за жилището, в което живея е, че не би трябвало да представлява конфликт на интереси. Това каза министърът на финансите Владислав Горанов в предаването „Здравей, България“ по  Нова телевизия . „Жилището, което обитавам, не е мое. Да не останат хората с впечатление за обратното. 2012 г. имаше едно неприятно земетресение, което разтърси Перник и стигна и до София като въздействие. Тогава заедно с моето семейство живеехме на висок етаж е центъра на София. Стресът и уплахът, който изпитаха тогава невръстните ми деца и съпругата ми, ни накара да се възползваме тогава от предложението на кръстника на мен и моите деца – г-н Сариев, да ползваме жилище, което той е закупил с инвестиционна цел. Всички сметки и разноски по повод на жилището си ги заплащах аз. В момента, в който се смени законът и трябваше тези факти и обстоятелства да се декларират, аз много мислих дали всъщност това представлява проблем за мен, в крайна сметка тази преценка ще бъде направена от КПКОНПИ“, коментира Горанов.  \r\nТой обясни, че разликата от случая с него и този от преди години с Цветан Цветанов, е че при Цветанов има собственост, а при него – ползване. „Моята преценка е, че това не би трябвало да представлява конфликт на интереси. Ако се произнесе КПКОНПИ в друг смисъл, ще си нося последствията“, допълни той. По думите му по време на земетресението от 2012 г. Горанов и семейството му са живели на 10-и от 16-и етаж.  Той поясни, че не е мислил в посоката на това къде другаде ще живее. „За няколко месеца след конкурс младши експерт Христо Сариев работеше в отдела за макроикономически прогнози. В този смисъл, ако е сбъркал някоя от прогнозите, имам основание да му се разсърдя. Напусна през 2015 г., за да кара докторантура по статистика и иконометрия. Отношенията ни с г-н Сариев са доста преди да съм някой в тази държава на публична длъжност. Второ, нека да се изследва, ако няма спечелени обществени поръчки, ако няма специално третиране на неговите фирми от страна на приходната администрация, по какъв начин съм попаднал в конфликт на интереси. Имах няколко посещения във ВКП и тече проверка за конфликт на интереси“, каза още Владислав Горанов.", "date": "2018.12.03", "title": "Министър Владислав Горанов: Моята преценка за жилището, в което живея е, че не би трябвало да представлява конфликт на интереси"}
{"url": "http://www.focus-news.net/news/2018/12/03/2597438/ministar-tsetska-tsacheva-v-poslednite-tri-godini-komitetat-protiv-iztezaniya-posochva-che-balgariya-otgovarya-na-kriteriite-za-pomeshteniyata-v-koito-prebivavat-arestantite.html", "text": "В последните три години Комитетът против изтезания посочва, че България отговаря на критериите за помещенията, в които пребивават арестантите. Това каза министърът на правосъдието Цецка Цачева в интервю за предаването „Тази сутрин“ по  бТВ . \r\nПопитана дали е нормално две жени да живеят в условия, каквито се виждат на снимките на помещението в ареста, което обитават бившият кмет на кв. „Младост“ Десислава Иванчева и нейната заместничка Биляна Петрова, Цачева коментира, че този случай е един от цялото и трябва да се говори в цялост. „Това, което сме поели като минимални стандарти пред нашите партньори и гражданите, се съдържа в промените, които от 2014 г, са в закона. Действително картината така показана изглежда стряскаща. Но различни са картините в отделните места. За съжаление, едно от най-тежките места е Софийският затвор и арестът към него, защото сградите са строени преди повече от век и спазването на квадратните метри, които трябва да обитава едно лице, не дава възможност за поетапното освобождаване на помещения, така че да могат да се извършват по-сериозни ремонти. Ремонтите са козметични, реагираме на ситуацията във всеки един момент, когато това е възможно“, каза още Цачева и обясни, че когато леглата в съответните помещения са заети, няма как да се извършват ремонти. \r\n„Тоалетната категорично не трябва да изглежда по този начин, но за да се смени, трябва да се опразни помещението. А към момента помещенията в ареста са запълнени до горна максимална граница. И нека това да не звучи като оправдание, защото след промените в закона, а преди това и в съда в Страсбург, всеки задържан или осъден, може да предяви иск. Получавам жалби от цялата страна. Разбира се, има и нови арести - в Старозагорския затвор например в момента се изгражда нов“, заяви Цачева и посочи, че има изключително модерни и добре устроени и арести, и затвори. \r\nНа въпрос как отговаря на всички 109 жалби само от една килия, Цачева коментира: „Отговарям, че това са места за временно пребиваване на лица, които са арестанти. Това не е постоянно помещение, не е общежитие и трябва да отговаря на определени критерии. А в последните три години България се признава от Комитета против изтезанията, че отговаря на тези критерии“. \r\nТя поясни, че Десислава Иванчева и Биляна Петрова сами са избрали да пребивават в Софийския арест, а не в Сливенския затвор. „Но не искам това да звучи като частен случай. Ангажиментите и грижите са към цялата система – прави се много, отделят се средства, но не може да стане с магическа пръчка. Нещо, което в последните 40 години не е пипано, не може да се оправи изведнъж“, заяви правосъдният министър.", "date": "2018.12.03", "title": "Министър Цецка Цачева: В последните три години Комитетът против изтезания посочва, че България отговаря на критериите за помещенията, в които пребивават арестантите"}
{"url": "http://www.focus-news.net/news/2018/12/03/2597443/shumen-brifing-na-tema-patna-bezopasnost-shte-se-provede-v-ru-shumen.html", "text": "Брифингът на тема \"Пътна безопасност\" ще се проведе от 11:30 часа на 03.12.2018 г. в залата на РУ - Шумен, съобщиха от пресцентъра на  ОДМВР - Шумен .", "date": "2018.12.03", "title": "Шумен: Брифинг на тема \"Пътна безопасност\" ще се проведе в РУ - Шумен"}
{"url": "http://www.focus-news.net/news/2018/12/03/2597444/smolyan-zaledeni-na-mesta-no-obraboteni-sa-patishtata-po-visokite-mesta-v-oblastta.html", "text": "Проходими при зимни условия са пътищата в област Смолян.Това съобщи за  Радио „Фокус“ – Смолян  дежурният в Областно пътно управление – Смолян. Температурата на въздуха е от минус 6 до минус 1 градуса. Времето е слънчево и ясно. Пътните настилки са мокри, на места по високите части са заледени, но обработени със сол и пясък. Няма въведени ограничения за проходите в областта. През нощта в обработването на пътните настилки в региона са участвали 52 машини. През нощта не се получавани сигнали за инциденти по пътищата в област Смолян. \r\nДо 28 декември движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня за извършването на възставителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри на места. Автомобилният трафик в първия ден от работната седмица е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.03", "title": "Смолян: Заледени на места, но обработени, са пътищата по високите места в областта"}
{"url": "http://www.focus-news.net/news/2018/12/03/2597442/georgi-parvanov-prezident-2002-2012-g-90-sam-siguren-che-turski-potok-shte-mine-prez-balgariya.html", "text": "90% съм сигурен, че Турски поток ще мине през България. Tова каза в студиото на Сутрешния блок на  БНТ  президентът на България за периода 2002 - 2012 г. Георги Първанов. Според него това ще се случи, защото Русия има стратегически интерес от реализирането на проекта, но е явно и друго - че очевидно сме редуцирали енергийните си претенции до минимум. Първанов добави, че на страната ни е нужна нова енергийна стратегия и сподели опасенията си по отношение на газовия хъб \"Балкан\". \r\nЗа проекта \"Турски поток\" Първанов посочи, че със сигурност има и много бизнес и то стратегически ориентиран бизнес, и икономика. Но тук става дума за геостратегия, става дума за политика от най-високо равнище. \r\n\"Няколко неща ме впечатлиха по време на дискусията в парламента - първо, че ние реагираме вече много емоционално, да не кажа възторжено на информации, които се появяват във в. \"Комерсант\" или съобщения на ТАСС, значи липсва политическия диалог. Едно време ние знаехме какво ще се случи и подписвахме договори, сега обаче чакаме съобщенията на информационните агенции. 90% съм сигурен, че тази тръба на \"Турски поток\" ще мине през България, защото това е стратегически интерес на Русия - да стигне до Сърбия този газ, да стигне и до Унгария, които са партньори и приятели на Путин\", заяви Първанов. \r\nПърванов посочи, че в момента се радваме на едни обеми, които са твърде скромни, които горе-долу заместват онова, което бихме загубили, когато трасето няма да минава през Украйна. Той припомни как същите тези партии и политици се съпротивляваха на онези обеми, които бяха договорени по т. нар. голям шлем - ставаше дума за 63 млрд. куб. метра, сега обемът е 15 не повече от 16 млрд. куб. метра. \"Очевидно е, че сме редуцирали своите претенции, но все пак е по-добре така да стане, отколкото нищо\", обясни Георги Първанов. \r\n\"Видно е, че и САЩ също реагират. Направи ми впечатление на американския посланик, който беше казал нещо, че те ще ни бранят от руския интерес, от руските енергийни проекти. Питам - как. Ако те ще построят нова атомна централа - добре, ако те ще докарат реално големи количества газ, аз съм ЗА. Само, че те не правят това. Засега искат да ни спрат проектите, така както в Брюксел го правят - чу се през седмицата за \"Белене\" една реплика на комисар. Хайде стига вече с това поведение на Брюксел. В крайна сметка ние трябва да проявим характер, трябва да проявим воля и аз имам чувството, че това не се случи при актуалното обсъждане на Енергийната стратегия. Но аз питам - някой дали е прочел Енергийната стратегия, която допълваха и коригираха. Съмнявам се, защото тази стратегия затвори \"Белене\", допълни Първанов. \r\nТой заяви още, че твърде много се говори за т. нар. хъб \"Балкан\" - една идея, която е твърде симпатична за да се случи. \"Моят голям въпрос е и продължава да бъде - от къде ще получим газ, за да направим реален хъб, да бъдем търговски разпределител, да доминираме, да диктуваме правилата. Нека да знаем, че Русия няма да даде газ, който ние да продаваме. Това в по-голяма степен се отнася за Турция. Онези, които не искаха руска зависимост, сега получават не само руска, но и турска зависимост\", заяви Първанов.", "date": "2018.12.03", "title": "Георги Първанов, президент (2002 - 2012 г.): ​90% съм сигурен, че \"Турски поток\" ще мине през България"}
{"url": "http://www.focus-news.net/news/2018/12/03/2597441/viktor-orban-paktat-na-oon-za-migratsiyata-e-sbarkan-dokument.html", "text": "Пактът на ООН за миграцията е сбъркан документ и който го подпише подлага на сериозен риск гражданите си, заяви премиерът на Унгария Виктор Орбан, цитиран от  електронното издание Hungary Today . \r\nПо думите на министър-председателя, документа установява принципи, които не само няма да намалят нелегалната миграция, но дори ще я увеличат. \r\nОрбан предупреди, че всеки значителен юридически казус в бъдеще ще използва пакта като ориентировъчна точка. Освен това той отново подчерта, че масовата миграция е сериозен проблем и че хората, които взимат решения, не трябва да игнорират мнението на хората. Въпреки това, в Европа днес, продължи унгарския премиер, не се позволява на хората да изразят позицията си, или лидерите не успяват да я вземат предвид. \r\n„Ние, в Централна Европа, обаче, искаме да останем демократи“, заяви Орбан. „Миграцията подлага на изпитание демократическия характер на политическите системи. \r\nЩо се отнася до решението на Европейския парламент да проведе още едно гласуване по въпроса за „мигрантските визи“, министър-председателят заяви: „Изглежда, че ще трябва да гласуваме, докато не стигнем до това, което те смятат, за правилния вот“. Той добави, че „тази институцията, която се нарича пазител на върховенството на закона, лесно ще превъзмогне нормите на върховенството на закона“. Орбан изрази надежда, че след предстоящите европейски избори „изхабените евродепутати ще се върнат вкъщи“ и тези, които ще ги заменят „ще разбират, че сме в различна ера“. Той настоя, че настоящият Европейски парламент и Европейска комисия „нямат скоростта, или подхода, които се изискват в този нов свят. По неговите думи, Комисията се нужда от „нови членове, които ще пренасочат институцията от недобросъвестния политически път към посоката, в която трябва да върви; зависи от страните-членки да определят приоритетите, а не от Комисията“ и добави, че „не се нуждаем от политбюро“. \r\nПревод и редакция:", "date": "2018.12.03", "title": "Виктор Орбан: Пактът на ООН за миграцията е сбъркан документ"}
{"url": "http://www.focus-news.net/news/2018/12/03/2597446/kyustendil-patnite-nastilki-sa-mokri-i-hlazgavi-na-mesta-vidimostta-e-namalena-zaradi-magla.html", "text": "Пътните настилки в област Кюстендил са мокри и хлъзгави, на места видимостта е намалена заради мъгла. Това съобщи за  Радио „Фокус” – Кюстендил  дежурният в Областно пътно управление – Кюстендил. С нормална интензивност се извършва трафикът по автомагистрала „Струма”, по път главен път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 15 декември. \r\nВенцеслав ИЛЧЕВ", "date": "2018.12.03", "title": "Кюстендил: Пътните настилки са мокри и хлъзгави, на места видимостта е намалена заради мъгла"}
{"url": "http://www.focus-news.net/news/2018/12/03/2597447/plovdiv-koledna-izlozhba-na-plovdivski-hudozhnitsi-shte-bade-otkrita-v-grada.html", "text": "Откриват коледна изложба на художници от Пловдив, съобщиха за  Радио „Фокус“ - Пловдив  от НБ „Иван Вазов“. Събитието ще се проведе днес във фоайе „Изкуствотека“ – втори етаж на НБ „Иван Вазов“ – Пловдив в 17.00 ч. За пореден път едни от най-изявените творци в областта на изобразителното изкуство от града гостуват в пространствата на библиотеката. Тази година ще  бъдат изложени творби на Вълчан Петров, Матей Матеев, Михаела Иванова, Емилия Арабаджиева, Румен Жеков, Снежана Фурнаджиева, Данчо Григоров, Ели Станчева, Елица Гигова, Борис Богданов, Димитър Добрев, Диана Папазова, Илия Янакиев, Христо Жеков, Полина Станчева, Христо Бозуков, Илиян Колев, Николай Балдев. Изложбата може да бъде видяна до 14 декември.", "date": "2018.12.03", "title": "Пловдив: Коледна изложба на пловдивски художници ще бъде открита в града"}
{"url": "http://www.focus-news.net/news/2018/12/03/2597449/pregled-na-temite-v-burgaskiya-pechat.html", "text": "През последната седмица европейска лаборатория посочи въздуха в „Меден Рудник“ като най-чист“ е водещото заглавие в днешния брой на вестник  „Черноморски фар“ . Лабораторията посочва въздуха там като най-чист, не само в страната, но и в Европа. Данните са от последното денонощие, но репортерска проверка на „Черноморски фар“ посочи, че те са сравнително стабилни през последната седмица. Според графата, обявена на сайта на лабораторията, показателите за фини прахови частици не преминават 50 микрограма на кубичен метър въздух, пояснява статията. „Независимите в Общински съвет – Бургас правят нова група“ е друго заглавие в днешния брой. Това заяви общинският съветник Ангел Божидаров. Той отказа да коментира дали тя ще е около Константин Бачийски и Живко Табаков, тъй като поел ангажимент да не говори преди внасянето на документите, пише още вестникът. Евентуална коалиция със СЕК съветникът отхвърли. Друга статия в днешното издание е „Бивш външен министър поиска Черноморски бази на НАТО в Бургас и Варна“. Това обяви бившия външен министър Соломон Паси, пише още вестникът. Докато беше външен министър на НДСВ по идеята на Соломон Паси летището край Бургас остана временно база за НАТО, откъдето се зареждаха самолети за удари срещу Ирак, припомня вестникът. „Протестът тази неделя – без автомобили“ е друга статия от страниците на ежедневника. Трийсетина души се събраха за пореден път в неделя на обяд. Този път протестът бе срещу „социалното убиване на българите“. Още заглавия в броя са „Нараства броят на децата, които отиват в чужбина с родителите си“ и „777 адреса за обход през ноември.“", "date": "2018.12.03", "title": "Преглед на темите в бургаския печат"}
{"url": "http://www.focus-news.net/news/2018/12/03/2597448/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще поставим акцент върху участието на Община Кюстендил в създаващия се Софийски туристически район. Той се създава с цел формиране на регионални туристически продукти и осъществяване на по-ефективен регионален маркетинг и реклама. Според туристическото райониране България ще бъде разделена на 9 района със свой град, който ще бъде център на управлението. Именно Софийски туристически район е един от тези 9 района, а Кюстендил е сред общините, имащи възможност да се включат в него. По темата ще разговаряме със зам.-кмета на Община Кюстендил Светослав Василев. В началото на месец декември ще обърнем внимание и на предпочитаните туристически дестинации за предстоящите коледни и новогодишни празници. Събеседник по темата ще бъде Мая Божанова, експерт по организация на туристически пътувания. В предаването ще ви запознаем с основните прояви, включени в общинския културен календар за последния месец на 2018 година. За тази цел ще ви срещнем с Дима Укалска, началник на отдел „Култура и духовно развитие” към Община Кюстендил. Коледно-новогодишната линия ще продължим с Иван Андонов, председател на читалище „Братство”, който ще представи обявения вече конкурс на тема „Коледа” и подготвената програма с наименованието „Зимна феерия под Хисарлъка”. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.12.03", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/12/03/2597445/afp-katar-napuska-opek-prez-yanuari.html", "text": "Катар напуска ОПЕК следващия месец, заяви министърът на енергетиката на страната Саад ал Кааби в понеделник, предава  AFP . \r\n„Катар реши да излезе от ОПЕК от януари 2019 година“, заяви Кааби на пресконференция в Доха. \r\nПревод и редакция:", "date": "2018.12.03", "title": "AFP: Катар напуска ОПЕК през януари"}
{"url": "http://www.focus-news.net/news/2018/12/03/2597450/vidin-pochisteni-i-obraboteni-sa-patishtata-v-oblastta.html", "text": "Почистени и обработени са пътищата във Видинска област. Това съобщиха за  Радио „Фокус“ – Видин  от Областно пътно управление. На места има обработени заледени участъци. Натоварен е трафикът по път I-1 в посока Монтана – Видин, движат се предимно тежкотоварни автомобили в посока за граничен пункт „Дунав мост 2“. Пътната настилка на главен път Е-79 е почистена до асфалт. Най-натоварен е трафикът между Дунавци и Видин. На места в областта има и заледени пътни участъци, които са обработени с пясък. Във Видин улиците са почистени, повече автомобили се движат на кръговото движение край ж.п. гарата, в централната градска част и по бул. „Панония“. \r\nАнна ЛОЗАНОВА", "date": "2018.12.03", "title": "Видин: Почистени и обработени са пътищата в областта"}
{"url": "http://www.focus-news.net/news/2018/12/03/2597451/shumen-magla-s-vidimost-ot-100-150-metra-ima-v-oblastta.html", "text": "Мъгла с видимост от 100-150 метра има в Шумен, предаде репортер на  Радио „Фокус“ - Шумен . Движението на територията на областта се извършва при зимни услови. Настилките са обработени. Няма въведени ограничения за движението. Ришки проход е отворен. Върбишки проход е затворен за всички видове пътни превозни средства. Температурата на въздуха е около минус 4 градуса. \r\nИвелина ИВАНОВА", "date": "2018.12.03", "title": "Шумен: Мъгла с видимост от 100-150 метра има в областта"}
{"url": "http://www.focus-news.net/news/2018/12/03/2597453/sliven-dvizhenieto-v-oblastta-se-osashtestvyava-bez-problemi-trafikat-e-intenziven.html", "text": "Движението по пътищата в област Сливен се осъществява без проблеми, трафикът е интензивен. Това съобщиха за  Радио „Фокус“ - Сливен  от Областно пътно управление. Затворени за тежки автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти има по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.12.03", "title": "Сливен: Движението в областта се осъществява без проблеми, трафикът е интензивен"}
{"url": "http://www.focus-news.net/news/2018/12/03/2597452/ministar-vladislav-goranov-opozitsiyata-izpolzva-vseki-povod-da-sazdava-naprezhenie-okolo-pravitelstvoto.html", "text": "Опозицията използва всеки повод да създава напрежение около правителството. Това каза министърът на финансите Владислав Горанов в предаването „Здравей, България“ по  Нова телевизия . „Със сигурност борбата с контрабандата и намаляване на незаконната търговия с горива е голяма тема. Не очаквайте финансовият министър да заклеймява една или друга компания. За мен е важно в сектора да има достатъчно конкуренция и прозрачност на ценообразуването. Ако по някакъв начин те са ограничени, това би могло да създава проблеми.  \r\nТемата колко ще бъде гражданската отговорност беше спекулативно повдигната от застрахователния сектор заради едно решение на ВКС, което разшири обхвата на правоимащите пострадали за неимуществени вреди“, коментира Горанов. По думите му това е повдигнало една голяма тема, свързана с какви допълнителни разходи в сметката трябва да включат застрахователите. „Регламентацията, която направихме с изменения в закона, ще ограничи риска от съществено нарастване. Така или иначе, опозицията използва всеки един повод да създава напрежение около правителството. Крайно време е да се обединим около това, че след като в Конституцията е записано, че  има 4-годишен мандат, единствените способи да се съкращава този мандат, трябва да бъдат парламентарните. Сякаш заради това, че 2 пъти Борисов им даде властта, останаха с впечатлението, че в момента, в който решат, могат да предизвикат нови избори“, каза още Владислав Горанов.", "date": "2018.12.03", "title": "Министър Владислав Горанов: Опозицията използва всеки повод да създава напрежение около правителството"}
{"url": "http://www.focus-news.net/news/2018/12/03/2597456/el-pais-sotsialistite-s-istorichesko-porazhenie-ot-desnite-na-izborite-v-andalusiya.html", "text": "В неделя Андалусия преживя исторически обрат в политическата си карта, като най-многолюдната автономна област в Испания беше доминирана през последните 36 години от Социалистическата партия. На регионалните избори обаче социалдемократите загубиха от десните, към които добави множество гласове новосформираната популярна дясна партия Vox. Червените загубиха 14 места в местния парламент в сравнение с изборите през 2015 година и сега пред тях няма никаква възможност да продължат да управляват областта, пише  онлайн изданието на El Pais . \r\nСоциалистическата партия спечели 33 мандата в 109-местния парламент. Нейните съюзници Adelante Andalucia (коалиция на „Подемос“ и „Обединеното ляво) взе 17 и така те останаха далеч от мнозинството. От дясната страна Народната партия получи 26 мандата, „Сиудаданос“ взеха 21, а новата Vox получи 12 и те вече обявиха, че ще формират правителство. \r\nКакто пише изданието, в най-тъжната си нощ през политическата си кариера, местният социалдемократически лидер Сузана Диаз призна отстъплението на лявото и партията си, но се опита да вбие клин между десните, като призова конституционалистическите партии (Народната и Сиудаданос) да покажат, че нямат желание да се коалират с „екстремно десните“ (Vox). „Призовавам конституционалистическите сили: нека докажат, че са такива, като спрат крайно-десните в Андалуса. Поне аз ще опитам“, заяви тя. \r\nПлановете на „ПП“ и „Гражданите“ обаче отиват в друга посока, отбелязва El Pais. Още веднага след изборите в неделя вечерта лидерите им са обявили намерението си да формират правителство. \r\nПревод и редакция:", "date": "2018.12.03", "title": "El Pais: Социалистите с историческо поражение от десните на изборите в Андалусия"}
{"url": "http://www.focus-news.net/news/2018/12/03/2597455/plovdiv-obshtinskiyat-institut-starinen-plovdiv-postavya-nachaloto-na-traditsionnite-si-praznitsi-s-mototo-svetlina-i-nadezhda.html", "text": "Общинският институт „Старинен Пловдив” поставя началото на традиционните си празници с мотото „Светлина и Надежда”. Това съобщиха за  Радио „Фокус“ - Пловдив  от Община Пловдив. Коледното дръвче ще грейне в зоната на Лапидариума в 17.30 часа с участието на представители на всички етноси. Празничният маратон от събития е с вход свободен и включва изложби, концерти, безплатни работилници за най-малките и много изненади. \r\nОтново днес на Римския стадион ще се проведе концерт с участието на Госпъл хора към Медицински университет – Пловдив, вокалните групи „Йеразанк” и „Сирун”, както и на формация за автентичен фолклор „Куклици”. \r\nНа 7 декември в Малката базилика от 18.00 часа започват „Приказки под лампите”, едно уникално по рода си събитие, което ще внесе духа на Коледа, благодарение на авторските лампи на Николай Табаков и разказвача на приказки Константин-Кирил Иванов. Приказките се четат сред семейството и с чаша топла напитка, за която са се погрижили партньорите от Casa Kakau. \r\nДекември е месец на подаръците и изненадите, а да се творят собственоръчно е най-голямата магия, затова ОИ „Старинен Пловдив“ кани в къща Клианти всички малчугани в дните  8, 9, 15 и 16 декември, когато започват Коледни работилници с начален час 10.00 ч.. Под вещото ръководство на екипа на бутикова работилница за езици „Папагали“ ще се изработват картички, играчки, сурвачки, всичко това съпроводено от Коледни приказки и песни.", "date": "2018.12.03", "title": "Пловдив: Общинският институт „Старинен Пловдив” поставя началото на традиционните си празници с мотото „Светлина и Надежда”"}
{"url": "http://www.focus-news.net/news/2018/12/03/2597454/pazardzhik-zaradi-zapalil-se-komin-na-hotel-vav-velingrad-sa-evakuirani-40-dushi.html", "text": "В Областния център при РДПБЗН - Пазарджик е получено съобщение за пожар в хотел „Акватоник“, намиращ се в град Велинград, съобщиха от  ГД „Пожарна безопасност и защита на населението“ . Произшествието е станало на 2 декември в 05:22 часа и е ликвидирано от един екип на РСПБЗН-Велинград с един противопожарен автомобил и личен състав от трима служители. Хотелът е на 5 етажа. При пристигане служителите от ПБЗН установяват, че гори коминът на хотела и съвместно с персонала осъществяват евакуация на общо 40 човека от втори и трети етаж. Загинали и пострадали няма. Спасена е сградата.", "date": "2018.12.03", "title": "Пазарджик: Заради запалил се комин на хотел във Велинград са евакуирани 40 души"}
{"url": "http://www.focus-news.net/news/2018/12/03/2597432/politico-frantsiya-obmislya-da-vavede-izvanredno-polozhenie-sled-protestite.html", "text": "Френското правителство ще обмисли възможността за въвеждане на извънредно положение, за да бъдат предотвратени нови протести, като тези, които се състояха в събота в Париж, пише  европейската редакция на Politico . \r\nБенджамин Гриво, говорител на правителството, заяви пред радио Europe 1 в неделя, че Франция може да бъде принудена да използва мярката след третия уикенд на демонстрации на движението „Жълти жилетки“, аморфна група, която се оформи миналия месец по време на митингите срещу увеличаването на акциза върху петрола. \r\n„Трябва да разгледаме всички възможности“, заяви Гриво. „Трябва да видим какви мерки могат да бъдат предприети, за да не се случва повече насилие по улиците на Париж. \r\nВ събота във френската столица демонстрантите се биха с полицията под Триумфалната арка, палиха автомобили и разграбваха търговски обекти. Частите за борба с безредиците използваха сълзотворен газ и водни оръдия, за да разпръснат тълпата. \r\n„Няма как всеки уикенд да се превърне в ритуал на насилието“, подчерта говорителят на правителството. \r\nПрезидентът Еманюел Макрон е имал планове да проведе извънредно заседание на правителството след завръщането си от срещата на върха на Г-20 в Аржентина. \r\nПревод и редакция:", "date": "2018.12.03", "title": "Politico: Франция обмисля да въведе извънредно положение след протестите"}
{"url": "http://www.focus-news.net/news/2018/12/03/2597459/elisaveta-shapkareva-vestnik-makedoniya-e-sred-nay-vliyatelnite-prez-vazrazhdaneto.html", "text": "Вестник „Македония“ е сред най-влиятелните през Възраждането. Това каза правнучката на фолклориста Кузман Шапкарев и заместник-председател на Българското сдружение на родовете от Македония Елисавета Шапкарева, в интервю за  Агенция „Фокус“  за основаването на вестник „Македония“ на 3 декември 1866 г. Задачата на „Македония“ е „да приведе в съзнание заблудените в тази страна гъркомани“. През Възраждането „Македония” е най-разпространеният и най-популярният български вестник в Османската империя“, коментира Шапкарева. „В много от своите материали той описва лошото положение на българите, подложени на произвола на османската администрация. Изказва се против туркофилите и дори препечатва някои статии от вестник „Свобода“ на Любен Каравелов. Освен това, в края на XIX век, защитава женското образование, женските дружества и равенството на жените. В него се срещат и материали за политиката на европейските държави, за селското стопанство, земеделието и икономиката. Т. е. това е изключително модерен за времето си вестник“, коментира Шапкарева. Тя обясни, че създател и главен редактор на вестника е Петко Славейков. „Печатницата също е негова“, допълни Шапкарева. Тя разказа, че на Петко Славейков като един от ръководителите на борбата за църковна независимост, никак не му е било лесно. „За статията „Двете касти и власти или днешната екзархия и що ни обещава тя“ във в. „Македония“ през 1872 г. той е арестуван и обвинен във връзки с революционния комитет в Букурещ. За тези близо 7 години вестникът е спиран 5 пъти от властите, което говори само по себе си. През 1872 г., по заповед на Мидхат паша, окончателно е спрян заради статията „Двете касти и власти“ на Светослав Миларов. И даже Славейков е затворен за един месец, а печатницата е конфискувана“, разказа още Шапкарева. Тя обърна внимание, че в. „Македония” излиза в продължение на близо 7 години и има тираж от 3600 броя, което е сериозен мащаб за онова време и то в рамките на Османската империя.  \r\nДеница КИТАНОВА Пълния текст на интервюто четете по-късно в „Мнение”", "date": "2018.12.03", "title": "Елисавета Шапкарева: Вестник „Македония“ е сред най-влиятелните през Възраждането"}
{"url": "http://www.focus-news.net/news/2018/12/03/2597457/pregled-na-osnovnite-temi-vav-velikotarnovskiya-pechat.html", "text": "„Три почернени семейства 2 години чакат възмездие за смъртта на своите близки“, е заглавие на първа страница на областния всекидневник  „Янтра Днес” . Вече две години три почернени семейства чакат справедливост на своите близки, загинали при жестока катастрофа на пътя между Долна Оряховица и Лясковец. При инцидента живота си загубиха Марио Начев на 37 г., Николай Паралесов 41 г., а техен приятел о целял по чудо при зверски удар.  \r\n„Търновци масово изхвърлят строителни отпадъци в контейнерите за смет“, пише още вестникът. Увеличават се случаите на недобросъвестни граждани, които изхвърлят строителни отпадъци в контейнерите за битова смет. Това стана ясно по време на сесията на местния парламент. Проблемът се е задълбочил през последните две години след старта на програмата за саниране на многофамилни жилищни сгради и започналите масови ремонти на апартаменти.  \r\n„Задигнаха 5000 лв. от жилище във В. Търново“, е новина от криминалната хроника. На страница 8-ма ще намерите интервю с футболиста Димитър Бербатов, който заявява: „Видях във Велико Търново повече, отколкото дори съм представял!“. „Емил Денев изпрати успешна година, шампион на рали спринт в клас RC3“, е новина от спортните страници.  \r\n„Откриха благотворителния базар „Ние можем“ в парк „Марно поле“. е заглавие от другия областен ежедневник -  „Борба“ . За дванадесета поредна година бе открит благотворителния базар „Ние можем“, в който се представят сръчни и талантливи самодейци от над 30 социални заведения в старата столица. Той е част от големия коледен базар в парк „Марно поле“, а стартът му бе даден официално в петък следобед. \r\n„Шестокласник от Спортното училище поделя времето си между футболния терен и ателието по рисуване“, е друга тема от вестника. Портрети на Васил Левски, Ван Гог, Боб Дилън, Боб Марли, Мик Джагър, Фрида Кало, Морган Фрийман и още куп възрожденци на България и лица от световната сцена рисува 12-годишният Габриел Кръстев. Той е шестокласник в Спорното училище на Велико Търново.  \r\n„Двама шофьори на съд за смъртта на девойка, загинала в деня на бала на сестра си“, е новина от криминалната хроника. В областния ежедневник ще намерите и статия за най-новия приз, който бе връчен на проф. Пламен Павлов, а именно наградата „Златен век“. На страниците на вестника има и материал за новия хит във Велико Търново – коледни фотосесии за по 100 лв.", "date": "2018.12.03", "title": "Преглед на основните теми във великотърновския печат"}
{"url": "http://www.focus-news.net/news/2018/12/03/2597458/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен кръст  . Температурите са около -1 и -3 градуса. В планините е ясно, слънчево и тихо. Снежната покривка над 2000 метра е около 20 сантиметра. Ветровете, които духаха последните няколко дни са направили навявки, които са опасни. Реална е опасността от малки лавини. Хората трябва да обръщат внимание на това да се движат по зимните маршрути и да внимават за навявки, козирки и лавини.  \r\nЛифтовите съоръженията никъде не работят. Няма инциденти с туристи през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2018.12.03", "title": "ПСС: Добри са условията за туризъм в планините"}
{"url": "http://www.focus-news.net/news/2018/12/03/2597460/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-4-dekemvri.html", "text": "„Софийска вода” временно ще прекъсне водоснабдяването в някои части на столицата на 4 декември. Това съобщиха от пресцентъра на  дружеството . \r\nВъв връзка с пресвързване на уличен водопровод в с. Локорско се налага спиране на водоподаването от 9.30 до 16.30 часа на клиентите на „Софийска вода”, живеещи в района на: \r\nул. „Илия Манов“, ул. „Славе Турчов“, ул. „Веско Веселинов“ и бул. „Димитър Тошков“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Илия Манов“ на ъгъла с бул. „Димитър Тошков“.\t \r\nВъв връзка с диагностика на уличен водопровод на ул. „Райска птица“, в.з. Косанин дол, се налага спиране на водоподаването от 10.30 до 16.30 часа на клиентите на „Софийска вода”, живеещи в района на: \r\nул. „Райска птица“, ул. „Лопушки връх“, ул. „Банище“, ул. „Петров кръст“ и ул. „Есенни мостове“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.  „Великденче“ №1 на ъгъла с ул. „Банище“. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.12.03", "title": "„Софийска вода” временно ще прекъсне водоснабдяването в някои части на столицата на 4 декември"}
{"url": "http://www.focus-news.net/news/2018/12/03/2597462/sport-tazi-vecher-v-parizh-shte-bade-nagraden-nositelyat-na-zlatnata-topka.html", "text": "Тази вечер в Париж ще бъде награден носителят на Златната топка за 2018 година. По всички личи, че победителят няма да бъде Кристиано Роналдо или Лионел Меси, които си разделиха по 5 отличия през последните 10 години, като аржентинецът дори не попадна сред най-добрите трима, а италианските медии разкриха миналата седмица, че португалецът няма да пътува до френската столица за церемонията, тъй като разбрал, че остава втори. Фаворит е полузащитникът на Хърватия и Реал Мадрид Лука Модрич, който през тази година стигна до финал на Световното първенство в Русия и спечели Шампионската лига с клубния си отбор.", "date": "2018.12.03", "title": "Спорт: Тази вечер в Париж ще бъде награден носителят на Златната топка"}
{"url": "http://www.focus-news.net/news/2018/12/03/2597461/plovdiv-tri-katastrofi-sa-stanali-v-grada.html", "text": "Три катастрофи са станали в Пловдив. Две от тях са били на моста на Адата и една - на надлез „Родопи“, съобщи за  Радио „Фокус“-Пловдив  говорителят на ОДМВР-Пловдив. В района на пътнотранспортните произшествия движението е било затруднено. Според очевидци причината за инцидентите са заледените пътни настилки заради ниските температури тази сутрин. И при трите катастрофи са нанесени материални щети на превозните средства. На място са били прегледани трима души, които са освободени за домашно лечение. \r\nМария РУСЕВА", "date": "2018.12.03", "title": "Пловдив: Три катастрофи са станали в града"}
{"url": "http://www.focus-news.net/news/2018/12/03/2597463/veliko-tarnovo-sas-7-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "Със 7 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 61 см, а температурата на водата - 5 градуса.  \r\nНиска облачност и мъгла ще има през целия ден над българския участък на Дунав. Времето ще остане без съществена промяна. Максималните температури ще са между минус 5° и минус 2°.", "date": "2018.12.03", "title": "Велико Търново: Със 7 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/03/2597464/mvr-9-dushi-sa-raneni-pri-katastrofi-prez-izminaloto-denonoshtie-v-stranata.html", "text": "9 души са ранени при 8 тежки катастрофи в страната през изминалото денонощие, съобщиха от пресцентъра на  МВР . На територията на столицата са станали 23 леки и два тежки пътни инцидента, при които има трима ранени.  \r\nОт началото на годината са станали 6238 пътнотранспортни произшествия, при които са загинали 569 души, а 7900 са ранени. \r\nДанните за 2018 г. са динамични и не се считат за окончателни. При сравнение с реалните данни за загиналите (622) през същия период на 2017 г. се отчитат 53 (петдесет и три) по-малко загинали участници в движението по пътищата през 2018 г.", "date": "2018.12.03", "title": "МВР: 9 души са ранени при катастрофи през изминалото денонощие в страната"}
{"url": "http://www.focus-news.net/news/2018/12/03/2597465/blagoevgrad-posterna-izlozhba-posvetena-na-85-ata-godishnina-ot-rozhdenieto-na-prof-aleksandar-fol-shte-bade-predstavena-v-yugozapaden-universitet-neofit-rilski.html", "text": "Постерна изложба, посветена на 85-ата годишнина от рождението на проф. Александър Фол, ще бъде представена в Югозападен университет „Неофит Рилски“ в Благоевград, предаде репортер на  Радио „Фокус“ – Пирин . Откриването на експозицията ще се проведе от 11.00 часа във фоайето пред зала 114 на висшето учебно заведение. Изложбата е подготвена от Центъра по тракология „Професор Александър Фол“ към Института за балканистика с Център по тракология към Българската академия на науките (БАН). По време на събитието ще бъде представен и новоизлезлия XXIII том от поредицата „Тракия“ на Центъра по тракология, посветен на 65-годишнината на проф. Калин Порожанов, който е преподавател в ЮЗУ „Неофит Рилски“ и работи в Центъра по тракология към БАН.", "date": "2018.12.03", "title": "Благоевград: Постерна изложба, посветена на 85-ата годишнина от рождението на проф. Александър Фол, ще бъде представена в Югозападен университет „Неофит Рилски“"}
{"url": "http://www.focus-news.net/news/2018/12/03/2597468/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-podgotovkata-za-otkrivane-na-kolednata-programa-i-vklyuchvaneto-na-praznichnite-svetlini-v-grada.html", "text": "Във връзка с подготовка и реализиране на събитията за откриване на коледната програма и включване на празничните светлини на 4 декември (вторник) ще настъпи временна промяна в организация движението на МПС. Това съобщиха от пресцентъра на  Община Велико Търново . \r\nЗа времето от 16.30 до 18.30 (или до приключване на събитието) за движение на МПС ще бъде затворена ул. „Васил Левски“ в участъка от кръстовището с ул. „Христо Ботев“ до кръстовището с ул. „Цар Освободител“.", "date": "2018.12.03", "title": "Велико Търново: Въвежда се временна организация на движението във връзка с подготовката за откриване на коледната програма и включването на празничните светлини в града"}
{"url": "http://www.focus-news.net/news/2018/12/03/2597466/montana-nivoto-na-reka-dunav-pri-lom-se-e-povishilo-s-9-sm-za-poslednoto-denonoshtie.html", "text": "Нивото на река Дунав при Лом се е повишило с 9 см за последното денонощие, като водният стоеж там е 172 см. Това съобщиха от  Хидровметеорологияна станция - Ново село . Нивото на Дунав в началото на българския участък на реката - при Ново село, \r\nсе е повишило  с 4 см, а водният стоеж е 112 см. Нивото на реката край Видин е 152 см, регистрирано е повишение от 7 см. Нивото на реката при Оряхово е 56 см, а повишението в нивото на реката за последното денонощие е 8 см.  \r\nТемпературата на водата край Ново село е 6,1 градуса, а при Оряхово - 5,7 градуса.", "date": "2018.12.03", "title": "Монтана: Нивото на река Дунав при Лом се е повишило с 9 см за последното денонощие"}
{"url": "http://www.focus-news.net/news/2018/12/03/2597467/kyustendil-ekipi-na-politsiyata-i-zhandarmeriyata-izvarshvat-proverki-v-rayona-na-tsiganskata-mahala-v-grada.html", "text": "Засилено е полицейското присъствие в района на циганската махала в Кюстендил, предаде репортер на  Радио „Фокус” – Кюстендил . На място има екипи на Районно управление на МВР – Кюстендил и на Дирекция „Жандармерия”. Извършват се проверки. Акцията се провежда под наблюдението на Районна прокуратура – Кюстендил. Резултати от проверките ще бъдат представени в следобедните часове. \r\nВенцеслав ИЛЧЕВ", "date": "2018.12.03", "title": "Кюстендил: Екипи на полицията и жандармерията извършват проверки в района на циганската махала в града"}
{"url": "http://www.focus-news.net/news/2018/12/03/2597470/vratsa-dvama-18-godishni-mladezhi-sa-nanesli-poboy-nad-shofyor-na-lineyka-v-kozloduy.html", "text": "На 2 декември 2018 г., в Районно управление на МВР-Козлодуй е постъпила жалба от шофьор на линейка към ФСМП-Козлодуй, който заявил, че на същата дата около 01.00 ч., неизвестни лица му нанесли побой по време на изпълнение на служебните му задължения, а инцидентът е възникнал пред сградата на ФСМП-Козлодуй. Това съобщиха от  ОДМВР-Враца . Полицейските служители са установили задържали извършителите - 18-годишен жител на град Козлодуй и 18-годишен младеж от село Златия.", "date": "2018.12.03", "title": "Враца: Двама 18-годишни младежи са нанесли побой над шофьор на линейка в Козлодуй"}
{"url": "http://www.focus-news.net/news/2018/12/03/2597473/desislava-atanasova-gerb-veche-12-godini-doverieto-na-horata-ni-darzhi-na-grebena-na-valnata.html", "text": "Вече 12 години доверието на хората държи ПП ГЕРБ на „гребена на вълната“. Това каза за сутрешния блок „Добро утро, България“ на  Радио „Фокус“  депутатът от ПГ на ГЕРБ Десислава Атанасова по повод основаването на ГЕРБ на 3 декември през 2006 година. Всяка изборна надпревара и победа консолидира партията, но обединението идва и от трудностите, пред които се изправя ГЕРБ. Според Атанасова благосъстоянието на хората и свободната инициатива са приоритет, което личи и от приетия вече Бюджет 2019 година. \r\n„Очаква се ръст на всички доходи. През управлението на ГЕРБ безработицата е в най-ниските си нива за последните 12 гoдина. Очаква се също повишаване и утвърждаване на кредитния рейтинг на България. Поет е ясен ангажимент към хората, работещи в образованието и към хората от третата възраст, чрез повишаване и на техните доходи и допълнителните доходи в социалната сфера“, уточни тя. Кабинетът „Борисов 3“ ще се справи и този път, каза още тя и добави, че опозицията желае да предизвика предсрочни избори, използвайки преднамерено фалшиви новини, с цел намаляване доверието в кабинета.", "date": "2018.12.03", "title": "Десислава Атанасова, ГЕРБ: Вече 12 години доверието на хората ни държи на „гребена на вълната“"}
{"url": "http://www.focus-news.net/news/2018/12/03/2597472/gabrovo-do-1200-chasa-dvizhenieto-po-pat-i-5-dryanovo-gabrovo-se-osashtestvyava-v-edna-lenta-s-propuskatelen-rezhim-poradi-obrushvane-na-skalna-masa.html", "text": "До 12.00 часа движението по път I-5 Дряново - Габрово се осъществява в една лента с пропускателен режим, поради обрушване на скална маса. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция\".", "date": "2018.12.03", "title": "Габрово: До 12.00 часа движението по път I-5 Дряново - Габрово се осъществява в една лента с пропускателен режим, поради обрушване на скална маса"}
{"url": "http://www.focus-news.net/news/2018/12/03/2597471/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В неделя Андалусия преживя исторически обрат в политическата си карта, като най-многолюдната автономна област в Испания беше доминирана през последните 36 години от Социалистическата партия. На регионалните избори обаче социалдемократите загубиха от десните, към които добави множество гласове новосформираната популярна дясна партия Vox. Червените загубиха 14 места в местния парламент в сравнение с изборите през 2015 година и сега пред тях няма никаква възможност да продължат да управляват областта, пише  онлайн изданието на El Pais . \r\nСоциалистическата партия спечели 33 мандата в 109-местния парламент. Нейните съюзници Adelante Andalucia (коалиция на „Подемос“ и „Обединеното ляво) взе 17 и така те останаха далеч от мнозинството. От дясната страна Народната партия получи 26 мандата, „Сиудаданос“ взеха 21, а новата Vox получи 12 и те вече обявиха, че ще формират правителство. \r\nКакто пише изданието, в най-тъжната си нощ през политическата си кариера, местният социалдемократически лидер Сузана Диаз призна отстъплението на лявото и партията си, но се опита да вбие клин между десните, като призова конституционалистическите партии (Народната и Сиудаданос) да покажат, че нямат желание да се коалират с „екстремно десните“ (Vox). „Призовавам конституционалистическите сили: нека докажат, че са такива, като спрат крайно-десните в Андалуса. Поне аз ще опитам“, заяви тя. \r\nПлановете на „ПП“ и „Гражданите“ обаче отиват в друга посока, отбелязва El Pais. Още веднага след изборите в неделя вечерта лидерите им са обявили намерението си да формират правителство. \r\n*** Пактът на ООН за миграцията е сбъркан документ и който го подпише подлага на сериозен риск гражданите си, заяви премиерът на Унгария Виктор Орбан, цитиран от  електронното издание Hungary Today . \r\nПо думите на министър-председателя, документа установява принципи, които не само няма да намалят нелегалната миграция, но дори ще я увеличат. \r\nОрбан предупреди, че всеки значителен юридически казус в бъдеще ще използва пакта като ориентировъчна точка. Освен това той отново подчерта, че масовата миграция е сериозен проблем и че хората, които взимат решения, не трябва да игнорират мнението на хората. Въпреки това, в Европа днес, продължи унгарския премиер, не се позволява на хората да изразят позицията си, или лидерите не успяват да я вземат предвид. \r\n„Ние, в Централна Европа, обаче, искаме да останем демократи“, заяви Орбан. „Миграцията подлага на изпитание демократическия характер на политическите системи. \r\nЩо се отнася до решението на Европейския парламент да проведе още едно гласуване по въпроса за „мигрантските визи“, министър-председателят заяви: „Изглежда, че ще трябва да гласуваме, докато не стигнем до това, което те смятат, за правилния вот“. Той добави, че „тази институцията, която се нарича пазител на върховенството на закона, лесно ще превъзмогне нормите на върховенството на закона“. Орбан изрази надежда, че след предстоящите европейски избори „изхабените евродепутати ще се върнат вкъщи“ и тези, които ще ги заменят „ще разбират, че сме в различна ера“. Той настоя, че настоящият Европейски парламент и Европейска комисия „нямат скоростта, или подхода, които се изискват в този нов свят. По неговите думи, Комисията се нужда от „нови членове, които ще пренасочат институцията от недобросъвестния политически път към посоката, в която трябва да върви; зависи от страните-членки да определят приоритетите, а не от Комисията“ и добави, че „не се нуждаем от политбюро“. \r\n***  Френското правителство ще обмисли възможността за въвеждане на извънредно положение, за да бъдат предотвратени нови протести, като тези, които се състояха в събота в Париж, пише  европейската редакция на Politico . \r\nБенджамин Гриво, говорител на правителството, заяви пред радио Europe 1 в неделя, че Франция може да бъде принудена да използва мярката след третия уикенд на демонстрации на движението „Жълти жилетки“, аморфна група, която се оформи миналия месец по време на митингите срещу увеличаването на акциза върху петрола. \r\n„Трябва да разгледаме всички възможности“, заяви Гриво. „Трябва да видим какви мерки могат да бъдат предприети, за да не се случва повече насилие по улиците на Париж. \r\nВ събота във френската столица демонстрантите се биха с полицията под Триумфалната арка, палиха автомобили и разграбваха търговски обекти. Частите за борба с безредиците използваха сълзотворен газ и водни оръдия, за да разпръснат тълпата. \r\n„Няма как всеки уикенд да се превърне в ритуал на насилието“, подчерта говорителят на правителството. \r\nПрезидентът Еманюел Макрон е имал планове да проведе извънредно заседание на правителството след завръщането си от срещата на върха на Г-20 в Аржентина. \r\n*** Крайната десница осигури първите си места в испанско събрание от седемдесетте години насам и доведе до националистически скок в страната, която отдавна се смяташе за имунизирана заради спомените от военната диктатура при Франко. \r\n„Вокс“, твърда анти-имиграционна партия, беше на ръба на властта, спечелвайки 12 от 109 места. \r\nИзборите в най-гъсто населения регион на страната бяха първият тест на крехкото коалиционно правителство в Испания, откакто социалистическият премиер Педро Санчес дойде на власт през юни. Те са гледани като тест преди общите избори, които мнозина очакват в началото на следващата година, след като социалистическото правителство не успя да осигури достатъчно подкрепа, за да приеме бюджета за 2019 г. \r\nПроучванията показват, че „Вокс“ може да спечели места в националния парламент. Испания е единствената европейска страна, която избягва крайнодясна партия да спечели парламентарни места, откакто се върна към демокрацията през 1978 г. \r\nКатастрофална нощ вляво, социалистите, които управляват Андалусия в продължение на 36 години, са загубили 13 места и мнозинството си. Сусана Диаз, социалистическият регионален премиер в Андалусия, заяви, че е „тъжна нощ“, но призова поддръжниците да „спрат противоконституционните сили на крайнодясното“. Имиграцията и каталунският сепаратизъм, на които „Вокс“ се противопоставя, изиграха ключова роля в кампанията. Испания се превърна в център на европейската миграционна криза, изпреварвайки Италия и Гърция по отношение на пристиганията. Досега през тази година от Африка са пристигнали 52 978 мигранти. \r\nИспания стана център на имиграционната криза в Европа, когато повече от 50 000 мигранти пристигнаха тази година на андалуските плажове. \r\nЛидерът на „Вокс“ Сантяго Абаскал обеща незабавно да върне нелегалните мигранти и да демонстрира нулева толерантност към „крайния ислям“. Неговата партия взе не само избирателите от десницата, но и някои социалисти от работническата класа и привърженици на най-лявата партия „Подемос“, които са привлечени от позициите й по миграцията и Каталуния. \r\nУсилията на Санчес за облекчаване на напрежението с каталунците са били в полза на „Вокс“, която твърди, че премиерът продаде Испания.", "date": "2018.12.03", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/12/03/2597474/vratsa-15-godishen-mladezh-ot-krivodol-e-zadarzhan-za-grabezh.html", "text": "На 2 декември 2018 г., в 17.50 ч. в Районно управление на МВР-Мездра е получено съобщение от непълнолетно лице от Монтана, което заявило, че зад хотел \"Родина\" в град Мездра, непознато лице чрез сила и заплахи отнело от него 95 лева, след което заминало с такси в неизвестна посока.  Това съобщиха от  ОДМВР-Враца . След бързи издирвателни мероприятия в град Роман е установен и задържан извършителят на деянието, 15-годишен жител на град Криводол, криминално проявен за взломни кражби, обсебвания, грабежи и др. деяния, неосъждан. От него са иззети 75 лева. Образувано  е досъдебно производство.", "date": "2018.12.03", "title": "Враца: 15-годишен младеж от Криводол е задържан за грабеж"}
{"url": "http://www.focus-news.net/news/2018/12/03/2597469/mincho-koralski-agentsiyata-za-hora-s-uvrezhdaniya-neka-badem-zaedno-v-promyanata-na-zhivota-na-horata-s-uvrezhdaniya-kato-vklyuchim-tyah-i-grazhdanskoto-obshtestvo-v-praveneto-na-politiki.html", "text": "Нека бъдем „Заедно в промяната“ на живота на хората с увреждания, като включим тях и гражданското общество в правенето на политики. Това призова в ефира на сутрешния блок „Добро утро, България“ на  Радио „Фокус“  Минчо Коралски, председател на Агенцията за хора с увреждания по повод 3 декември – Международният ден на хората с увреждания. Според него социалната политика е единствената без задължителни директиви и регламенти на ниво ЕС. Това налага държавата сама да прави необходимите в сектора реформи, обясни той и добави, че необходимата реформа ще се постигне лесно чрез правилното законодателство, но голямото предизвикателство ще е прилагането му. „Големият проблем е, че трябва да се смени цялостният подход към хората с увреждания. Аз бях силно притеснен от съпротивата на работодателите срещу квотния принцип, при условие, че това е една от най-големите бариери, пред които се изправя човек с увреждания. Трудовата реализация е квинтесенция на политиката за тези хора, защото преди да стигнат до работното си място, те трябва да имат достъпна среда, подходящо образование и система за придобиване на професионални навици. Работата е в края на една верига, но преди това трябва да бъдат съборени редица прегради. Поради тази причина смятам, че предизвикателството пред България ще е още по-голямо“, коментира експертът. През последната година хората с увреждания са сред основните акценти в обществените дискусии, каза още Минчо Коралски, като изрази съмнение дали това се случва по най-правилния и конструктивен начин. Според него дискусиите вървят по линията на скандала, тъй като дълго не са водени, а заслугата е на всички участващи. Важно е да си спомним, че говорейки за хората с увреждания, ние не просто угаждаме на нечии претенции, а определяме човешки права, допълни Коралски.", "date": "2018.12.03", "title": "Минчо Коралски, Агенцията за хора с увреждания: Нека бъдем „Заедно в промяната“ на живота на хората с увреждания, като включим тях и гражданското общество в правенето на политики"}
{"url": "http://www.focus-news.net/news/2018/12/03/2597475/ek-ot-dnes-sa-v-sila-novi-pravila-na-es-za-bezproblemno-pazaruvane-onlayn-v-chuzhbina.html", "text": "На 3 декември 2018 г. влезе в сила новият регламент, предложен от Европейската комисия, с който се прекратява необоснованото блокиране на географски принцип в рамките на ЕС. Където и да се намират, потребителите ще имат онлайн достъп до желаните от тях стоки и услуги, съобщава  пресслужбата на Европейската комисия . \r\nРегламентът забранява на уебсайтовете да ограничават достъпа на географски принцип или да пренасочват сърфиращите само защото те — или издателят на кредитната им карта — са от друга държава.  \r\nПо този повод заместник-председателят на Комисията по въпросите на цифровия единен пазар Андрус Ансип, комисарят по въпросите на вътрешния пазар, промишлеността, предприемачеството и МСП Елжбета Бенковска, комисарят по въпросите на правосъдието, потребителите и равнопоставеността между половете Вера Йоурова и комисарят по въпросите на цифровата икономика и цифровото общество Мария Габриел заявиха:  \r\n„През 2015 г. 63 % от уебсайтовете не са позволявали на потребителите да купуват на тях от друга държава от ЕС. В резултат две трети от желаещите да пазаруват онлайн в чужбина не са могли да направят това. На 3-ти декември на тази практика ще се сложи край. Ние желаем в Европа да няма бариери, което означава и премахване на бариерите пред пазаруването онлайн. Успоредно с премахването на таксите за роуминг, с новите норми за защита на данните и с възможността за гражданите да пътуват в чужбина със своето онлайн съдържание, прекратяването на необоснованото блокиране на географски принцип е друга важна инициатива за превръщането на цифровия единен пазар в реалност за всички — с конкретни преимущества за хората и бизнеса.С новите норми потребителите ще получат възможност за по-голям избор на продукти на конкурентни цени и следователно — за по-добри оферти. В същото време клиентската база на бизнеса ще надхвърли националните граници, с което ще се понижат разходите по сделките и административните разходи на дружествата. Регламентът е част от по-мащабните действия на ЕС за насърчаване на електронната търговия и улесняване на покупко-продажбата онлайн в единния пазар, сред които са мерки за по-добра защита на пазаруващите онлайн, за по-достъпни услуги за доставяне на трансгранични колетни пратки и за по-прости норми относно ДДС.  Призоваваме всички държави членки да се погрижат за ефективното прилагане на тези норми и да се възползват от всичките си правомощия за осигуряване на гладкото действие на регламента още от деня на влизането му в сила. Призоваваме също така за споразумение по хармонизираните норми за продажба на цифрови стоки и услуги и за покупки онлайн. Всички тези елементи са от огромно значение за изграждането на добре функциониращ и конкурентоспособен цифров единен пазар.“", "date": "2018.12.03", "title": "ЕК: От днес са в сила нови правила на ЕС за безпроблемно пазаруване онлайн в чужбина"}
{"url": "http://www.focus-news.net/news/2018/12/03/2597480/desislava-atanasova-gerb-falshivite-novini-sa-sredstvoto-na-bsp-za-eroziya-na-doverieto-kam-upravlyavashtite.html", "text": "Фалшивите новини са средството на БСП за ерозия на доверието към управляващите. Това каза за сутрешния блок „Добро утро, България“ на  Радио „Фокус“  Десислава Атанасова, депутат от ПГ на ГЕРБ за заплахата от страна на опозицията за внасяне на сигнал до Комисията за антикорупция за апартаменти на депутатите от ГЕРБ. Непроверявайки информацията и доверявайки се на сайт за фалшиви новини, БСП остават заблудени и правят грешка с пускането на подобни искания в Антикорупционната комисия, допълни тя. „БСП използваха тази информация съвсем преднамерено, за да намалят доверието във всички нас – тримата народни представители от ГЕРБ и колегата Антон Тодоров, който вече не е в Парламента. По друг начин те не могат да се справят. Съмнявам се техните нападки да имат някакъв друг подтекст. Нашето имущество е многократно проверявано. Аз съм народен представител от 2009 година. Всяка година, всеки народен представител обявява публично своето имущество на сайта на Сметната палата. През 9-те години доходите и имуществото ни са били осветени и прозрачни. БСП този път сбъркаха сериозно“, обясни Десислава Атанасова. Тя каза още, че навлизайки в предизборна година все по-ясно се очертават намеренията на опозиционните сили за предизвикване на предсрочни избори. Все по-често обаче се наблюдава и тенденцията българите да не желаят провеждане на такива избори, уточни тя. Според депутата от ПГ на ГЕРБ не е необходимо държавата да изразходва допълнителни средства за организиране на предсрочен парламентарен вот, защото няма алтернатива на сегашното управление.", "date": "2018.12.03", "title": "Десислава Атанасова, ГЕРБ: Фалшивите новини са средството на БСП за ерозия на доверието към управляващите"}
{"url": "http://www.focus-news.net/news/2018/12/03/2597477/sliven-52-godishen-turski-grazhdanin-e-zaginal-sled-kato-se-e-preobarnal-s-tovaren-avtomobil-na-pat-ii-55-v-zemlishteto-na-selo-asenovets.html", "text": "На 30 ноември, около 10,55 часа, е получено съобщение от телефон 112 за възникнало пътно произшествие на път II-55 в землището на село Асеновец. Това съобщиха от  ОДМВР - Сливен . От извършения оглед на местопроизшествие е установено, че около 10,50 часа товарен автомобил „Мерцедес“, управляван от водач на 52 години, турски гражданин, след като е загубил управление, се е преобърнал на пътното платно. В резултат на произшествието водачът е починал на място. По случая е образувано досъдебно производство.", "date": "2018.12.03", "title": "Сливен: 52-годишен турски гражданин е загинал, след като се е преобърнал с товарен автомобил на път II-55 в землището на село Асеновец"}
{"url": "http://www.focus-news.net/news/2018/12/03/2597481/pregled-na-osnovnite-temi-vav-varnenskiya-pechat.html", "text": "„Можем да сменим GP-то до края на декември“, е заглавие на първа страница на вестник  „Черно море“ . До 31 декември здравноосигурените могат да сменят личния си доктор, като се регистрират при нов общопрактикуващ лекар (ОПЛ). Това напомниха от НЗОК. При смяната не е необходимо досегашният доктор да бъде информиран от пациента. Това става по служебен път, а здравноосигуреният трябва да впише своите лични данни във формуляра.  \r\n„Слагат по 50-60 скоби на ден в „синята зона“, пише още във вестника. Средно на ден в „синята зона“ във Варна се поставят по 50-60 скоби на нарушители. Събраните приходи от този вид санкции са в размер на 70 000 лв. Това съобщи в сутрешния блок на тв „Черно море“ с водещ Иван Барбов инж. Младен Иванов, директор на общинското предприятие „Паркинги и синя зона“.  \r\n„Такситата във Варна остават на същите тарифи, засега“, съобщава изданието на втора страница. Искане за актуализиране на минималните цени за таксиметровите услуги разгледа комисията по транспорт към ОбС – Варна, на редовно заседание. Четирите големи таксиметрови компании в града посочиха консенсусни минимални цени за дневна и нощна тарифа за превоз средно от 0,89 лв./км за дневна до 0,99 лв./км за нощна тарифа. В момента такситата във Варна обслужват поръчки по минималните тарифи, гласувани от Общинския съвет – 0,75 лв./км дневна и 0,85 лв./км нощна.  \r\n„Коледната елха грейва на Никулден“, е тема от трета страница на вестника. Запалването на светлините на коледната елха във Варна ще бъде по традиция навръх Никулден – 6 декември, от 18.00 ч., на площад „Независимост“.  \r\n„Национален рецитал по творби на Вапцаров събра 120 участници“, пише на трета страница в броя. Голямата награда в конкурса бе присъдена на Александра Златева от Варна, а специалната награда на Медийна група „Черно море“ получи Живко Кабаиванов от Свиленград. 120 участници от цялата страна, разделени в четири възрастови групи, участваха в четвъртото поредно издание на „Националния рецитал-конкурс по творби на Вапцаров за любители“. Два дни зала „Пленарна“ в община Варна беше огласена от десетки творби на големия български поет.", "date": "2018.12.03", "title": "Преглед на основните теми във варненския печат"}
{"url": "http://www.focus-news.net/news/2018/12/03/2597483/sport-arien-roben-se-razdelya-s-bayern-myunhen.html", "text": "Ариен Робен ще напусне Байерн Мюнхен след изтичането на договора му на 30 юни 2019 година, разкри самият футболист. 34-годишният холандец изкара 10 години в баварския колос, като през този период спечели седем титли, 4 Купи на Германия, 1 Шампионска лига и 1 Суперкупа на Европа. Байерн го купи през лятото на 2009 година от Реал Мадрид за 25 милиона евро. По думите на президента на клуба Ули Хьонес, същата съдба очаква и Франк Рибери, но французинът все още не е потвърдил информацията.", "date": "2018.12.03", "title": "Спорт: Ариен Робен се разделя с Байерн Мюнхен"}
{"url": "http://www.focus-news.net/news/2018/12/03/2597485/okrazhna-prokuratura-haskovo-privleche-kato-obvinyaem-i-zadarzha-gruzinski-grazhdanin-za-podkup-na-granichen-politsay.html", "text": "На 1 декември 2018 г., по разпореждане на Окръжна прокуратура-Хасково, е привлечен като обвиняем П. Г., на 40 г., грузински гражданин, за това, че дал подкуп на граничен полицай, за да извърши действие по служба - да пропусне него и още двама грузински граждани да преминат през границата на страната ни от Република България в Република Турция с управляваните от всеки един тях леки автомобили - престъпление по чл. 304а, във връзка с чл.304 ал.1 от Наказателния кодекс. Това съобщиха от  Апелативна прокуратура-Пловдив . \r\nНа 1 декември 2018 г., на ГКПП „Капитан Андреево“, пристигнали за излизане от страната ни трима грузински граждани, с управляваните от тях леки автомобили. Служителите на ГПУ – Свиленград констатирали, че документите на автомобилите не били изрядни и отказали да ги пропуснат. За да напуснат страната ни с моторните превозни средства, обвиняемият П. Г. дал на служител на ГПУ – Свиленград сумата от 30 евро, за да ги пропусне през граничния пункт. Граничният полицай не приел дадения му подкуп, подал сигнал и по случаят било образувано досъдебно производство. \r\nОбвиняемият П. Г. е бил задържан за срок от 72 часа с постановление на наблюдаващия прокурор.  \r\nПредстои Окръжна прокуратура-Хасково да внесе искане в съда за вземане на мярка за неотклонение „задържане под стража“ спрямо обвиняемия.", "date": "2018.12.03", "title": "Окръжна прокуратура-Хасково привлече като обвиняем и задържа грузински гражданин за подкуп на граничен полицай"}
{"url": "http://www.focus-news.net/news/2018/12/03/2597482/pristanishteto-vav-varna-e-zatvoreno-za-manevrirane-zaradi-magla.html", "text": "Пристанището във Варна е временно затворено заради мъгла. Това съобщиха за  Радио „Фокус“ – Варна  от Дирекция „Ръководство на корабния трафик“ към Държавното предприятие „Пристанищна инфраструктура“. По информация на дежурния оперативен служител в момента не се извършват маневри на кораби поради лошата видимост. По данни на Националния институт по метеорология и хидрология, Филиал – Варна на места по Черноморието има намалена видимост или ниска слоеста облачност. По крайбрежието вятърът е слаб, предимно от югоизток. Вълнението на морето е 2 бала. Температурата на морската вода е 8-9 градуса.  \r\nДиана СТОЕВА", "date": "2018.12.03", "title": "Пристанището във Варна е затворено за маневриране заради мъгла"}
{"url": "http://www.focus-news.net/news/2018/12/03/2597405/denyat-3-dekemvri-v-balgarskata-istoriya.html", "text": "На тази дата през 1866 г. Петко Рачов Славейков започва да издава в Цариград в. \"Македония\".  В хода на Руско-турската война, през 1877 г. командваните от Мехмед Али паша турски части предприемат три неуспешни атаки срещу руските позиции при Арабаконак. \r\nДържавният съвет утвърждава държавния герб на България на 3 декември 1971 г. С Указ на Държавния съвет на 17 август 1971 г. е утвърден проектът на новия герб на страната. Промяната в него е записана в Конституцията от 1971 г. и предвижда под лъва да бъде изобразено зъбчато колело, вместо датата 9. IX. 1944, както е според Конституцията от 1947 г. Най-старият български герб датира около 1402 г. и е засвидетелстван в Хрониката на събора в Констанца (1414 - 1418 г.). \r\nДирекцията на изповеданията е отделена от Министерството на външните работи и е обособена в Дирекция на изповеданията при Министерския съвет – годината е 1950. \r\n2013 г. \r\nПрезидентът присъжда Орден „Св. св. Кирил и Методий” на: \r\n1. Асен Шопов - първа степен „за големите му заслуги в областта на културата и изкуството“ \r\n2. Франсис Джеймс Томсън -  първа степен „за неговия значим принос в проучването на старата българска писменост и за популяризирането на българската култура и наука“. \r\n2006 г. \r\nОснована е ПП ГЕРБ по инициатива на тогавашния кмет на София Бойко Борисов на основата на създаденото по-рано през същата година гражданско сдружение с име „Граждани за европейско развитие на България“ и абревиатура „ГЕРБ“. \r\nПП ГЕРБ е дясноцентристка консервативна политическа партия в България, самоопределяща се като дясноцентристка. \r\n2003 г. \r\nПрезидентът присъжда Орден „Стара планина” на Ян Ковач, извънреден и пълномощен посланик на Словашката република в Република България първа степен. \r\n2002 г. \r\nПрезидентът присъжда Орден „Стара планина” на Тошо Тошев  - първа степен. \r\n1960 г. \r\nПо инициатива на Георги Найденов, работещ в Министерството на външната търговия по вноса и износа на специална продукция, Министерският съвет създава външнотърговското предприятие \"Тексим\" за доставки на специални производства, в т. ч. и оръжия. За няколко години то постига отлични резултати и се ползва с подкрепата на Тодор Живков. През април 1962 г. се обособява като самостоятелно предприятие на стопанска сметка и като отделна юридическа личност. В края на 1964 г. \"Тексим\" вече е собственик на кораби с общ тонаж 223 000 т., 6 самолета за презокеански полети, 80 самолета за селскостопанската си авиация, 4 000 дка оранжерии, застрахователни дружества и Морска търговска банка. \r\n1955 г. \r\nБившите членове на Демократическата партия - Стойчо Мошанов и Методи Янчулев са осъдени съответно на 12 г. и на 15 г. затвор, тъй като \"дейността и на двамата е умишлена..., типично помагаческа, а не подбудителска\". \r\nВ периода 26 – 27 април 1954 г. се провежда съдебен процес срещу бившите членове на Демократическата партия Стойчо Мошанов (бивш председател на Народното събрание) и Методи Янчулев. Те са осъдени първоначално на 3 години и 4 месеца затвор и конфискация на една трета от имуществото им, защото са подпомагали внедрения в Работническата партия полицейски агент Никола Милев (с полицейски псевдоним \"д-р Парвус\"). ЦК на БКП обаче остава недоволен и предизвиква преразглеждане на делото. \r\n1950 г. \r\nДирекцията на изповеданията е отделена от Министерството на външните работи и е обособена в Дирекция на изповеданията при Министерския съвет. \r\n1928 г. \r\nОбнародван е Закон за стабилизиране на лева и за монетната циркулация в Царство България. \r\n1895 г. \r\nВ периода 3-16 декември (15-28 декември 1895 г. по нов стил) се провежда Втори конгрес на Легалната македонска организация - участват 32 дружества в емиграция. За председател на Върховния македонски комитет е избран ген. Данаил Николаев, а за подпредседател - Йосиф Ковачев. На 13 декември офицерите от Мелнишкото въстание се отцепват и избират Македонски комитет с ръководители Антон Бозуков, Наум Тюфекчиев и Йордан Венедиков. \r\n1891 г. \r\nНародното събрание приема Закон за устройство на въоръжените сили на Българското Княжество. \r\nЗаконът е един от най-значимите документи в историята на българската армия. Прилагането му изиграва забележителна роля, за да се превърне тя в модерна, отговаряща на изискванията на времето въоръжена сила. Въоръжените сили се делят на действаща армия, резервна армия и народно опълчение. Съществен елемент в структурата на въоръжените сили е въвеждането на дивизионната организация. Създават се войскови единици, които още в мирно време включват в състава си освен пехотни части и части от родовете войски. Дивизията става не само организационна, но и бойна единица. Броят на пехотните полкове в мирно време е определен на 24, съсредоточени в 6 пехотни дивизии, кавалерията - в 4 конни полка, артилерията в 6 артилерийски полка. \r\n1877 г. \r\nКомандваните от Мехмед Али паша турски части предприемат три неуспешни атаки срещу руските позиции при Арабаконак. \r\n1866 г. \r\nПетко Рачов Славейков започва да издава в Цариград в. \"Македония\". \r\nВ. \"Македония\" е спиран 5 пъти от турската цензура, а след 25 юли 1872 г. заради статията на Петко Рачов Славейков \"Двете власти и касти\" издаването му е прекратено окончателно. На тази дата са родени:  \r\n1945 г. \r\nРоден е Божидар Димитров – български историк и археолог, публицист, общественик. Завършва специалност \"История\" в Софийски университет “Св. Климент Охридски” (1974 г.); доктор е по история (1986 г.) и старши научен сътрудник. Специализира в Париж (1975 г.), а през 80-те години на ХХ в. – във Ватикана (Секретен архив). Божидар Димитров е специалист по Българско средновековие, но има широки научноизследователски интереси в почти всички основни периоди на българското минало (античност и тракология, история на българските земи през ХV-ХVIII в., нова история, история и съвременно развитие на Македония). Дълги години ръководи археологически разкопки в Созопол и на други места, занимава се и с подводна археология. Активен популяризатор е на българската история в медиите (в-к \"Труд\", \"24 часа\", \"Дума\" и др.; авторски ТВ предавания в \"7 дни\", \"Скат\" и \"Ден\"). Директор е на Националния исторически музей (1991-1998 г.; от 2002 г.). Автор е на 26 монографии. Книги: \"Българските средновековни градове и крепости\" (1982 г., в съавторство), \"Петър Богдан Бакшев” (1986 г.), \"Хроника на Освободителната война, 1877-1878 г.” (1997 г.), \"Лъжите на македонизма\" (1999 г.), \"Светослав Тертер” (2000 г.), \"Александър Македонски и българите\" (2001 г.), \"Българи и италианци\" (2002 г.) и др. \r\n1902 г. \r\nРоден е Кирил Спиридонов Мирчев - български езиковед, специалист по старобългарски език и българска диалектология, член-кореспондент на БАН от 1945 г. Завършва славянска филология в СУ (1927 г.). Специализира в Краков (1925-1926 г.). Преподавател по българско езикознание и старобългарски език в СУ; ръководител на Катедрата по история на български език (от 1941 г.), извънреден професор от 1941 г., редовен професор от 1946 г. Ръководител на Секцията по история на български език в Института по български език при БАН. Съчинения: “История на българския език” (1949 г.), “Старобългарски език” (1954 г.), “Историческа граматика на българския език” (1958 г.), “Българският език през вековете” (1964 г.), “Енински апостол. Старобългарски паметник от ХI в.” (1965 г., в съавторство с Хр. Кодов). Умира на 21 декември 1975 г. в София. \r\n1889 г. \r\nРоден е Стоян Загорчинов - български белетрист и драматург. Следва история в СУ (1908-1910 г.). От 1910 г. до 1912 г. е студент по история и филология в Женева. Завършва история в СУ (1915 г.). Преподава френски език във Военноморското училище във Варна (1920-1925 г.), до 1948 г. работи във Военното училище в София. Сътрудник на литературния печат преди 9.09.1944 г., а след това редактор във в-к \"Литературен фронт\" и сп. \"Септември\". Работи главно в областта на историческия роман. Автор на пиеси, очерци, портрети, статии и спомени. Съчинения: \"Легенда за Св. София\" (1926 г.), \"Ден последен - ден господен\" (1931-1934 г.), \"Първата сълза на Дон Жуан\" (1938 г.), \"Ръка Илиева\" (1943 г.), \"Байрактарят\" (1950 г.), \"Празник в Бояна\" (1950 г.), \"Бразди\" (1956 г.), \"Ивайло\" (1962 г.), \"Един живот в сянка\" (1966 г.). Умира на 31 януари 1969 г. в София. \r\n1823 г. \r\nРоден е Станислав Доспевски (Зафир Димитров) - български иконописец. Син на Димитрий Самоковец и внук на Христо Доспеец. Най-изявен и най-даровит представител на Самоковската художествена школа, родоначалник на българското художествено възраждане. Първоначално учи при баща си, който го води в много градове из България и Македония да му помага. След като завършил самоковското училище, постъпил в пловдивската гимназия (тогава баща му рисувал икони в пловдивската църква \"Св. Богородица\"). От 1838 г. до 1843 г. работи с баща си и чичо си Захарий в Рилския манастир икони и стенопис. През 1852 г. заминава за Киев да следва живопис (тогава приел името Станислав); от Киев отива в Москва, учи 3 години, а после в Петербург, където завършва (1856 г.) със сребърен медал за живопис на голо тяло. През 1859 г. се установява в Пазарджик. През 1862 г. изработва стенописи и икони в старозагорската църква \"Св. Димитрий\" (опожарена след въстанието); изображения от него има в Троянския манастир, в перущенската църква \"Св. Архангел Михаил\", в пловдивската \"Св. Богородица\", в цариградската \"Св. Стефан\" (Фенер), в пазарджишката \"Св. Богородица\" и в мн. др. манастири и църкви (София, Бобошево, Тулча, Самоков, Варна, Ловеч, Севлиево, Габрово, Карлово, Берковица, Троян, Пещера, Брацигово, Стрелча и др.). Най-много работи в Пловдивско и Одринско. Занимава се и с революционна дейност; общува с Васил Левски, Ангел Кънчев и Димитър Общи. Турците го арестуват (1877 г.); заточен в Цариград, където е убит в затвора. Най-хубава икона - \"Св. Архангел Гавраил\". Рисува също портрети на Ст. Захариев, д-р Ст. Чомаков, Найден Геров, д-р Г. Вълкович, г-жа Чомакова, Ив. Денкоглу и др. Във всички свои икони Доспевски спазва обичайните типове, установени от православната традиция, разработва фигурите, диплениците, архитектурата и пейзажа. И в иконата, и в стенописта стои по-високо от тогавашните светогорски и руски майстори. Като портретист е също даровит: умее да предаде вярно характера и физиономията, да оживи лицето с израз и да го одухотвори. Техниката му е гладка, класическа, споена. Доспевски е един от основателите на българската пейзажна живопис. Умира на 6 януари 1878 г. в Цариград. \r\n1820 г. \r\nРоден е Сава Хаджиилиев Доброплодни - български възрожденски педагог, книжовник и театрален деец. Учи в родния си град и в Цариград, където завършва с отличие Куручешменското училище (1842 г.). Учител в Котел и Шумен. В Шумен се запознава с полски и унгарски емигранти (Лайош Кошут). Подготвя книги за училището, обикаля из Централна и Източна България, отпечатва в Земун учебни ръководства (1853 г.). Предприема пътуване до Виена, Бърно, Прага и Карлсбад. След Кримската война е учител в Шумен, основател на четирикласното училище и негов пръв директор, председател на създаденото от него читалище, в което урежда театрални представления. От 1859 г. до 1862 г. е директор на полугимназията в Сливен. До и след Освобождението на България работи като учител в много селища, развива активна обществена дейност. Издава в-к \"Нова българска пчела\" (1887-88 г.). Член на БДК (дн. БАН) от 1881 г., почетен член от 1884 г. Автор на побългарената комедия \"Михал\" (1853 г.) и на други пиеси, които се играят през 80-те години, на \"Кратка автобиография на С. И. Доброплодни\" (1893 г.) - ценен извор за Българското възраждане. Умира на 19 април 1894 г. в София. На тази дата умират:  \r\n1949 г. \r\nУмира Елин Пелин (псевдоним на Димитър Иванов Стоянов) – български писател класик. През 1895 г. напуска гимназията и става учител в родното си място. Роден е на 18 юли 1877 г. в с. Байлово, Софийско. Следващата година кандидатства в Рисувалното училище, но не е приет. Не успява да завърши и гимназията, но страстно чете, опитва да пише отрано стихове и разкази. За пръв път печата през 1895 г. През 1898-1899 г. е в родното си село. От 1899 г. е в София, където работи като журналист, издава списание \"Селска разговорка\". От 1903 г. с помощта на проф. Ив. Шишманов е назначен на служба в Университетската библиотека, а през 1906-1907 г. е командирован във Франция. От 1926 г. до 1944 г. е уредник на музея \"Иван Вазов\" в столицата. Участва в редактирането на вестник \"Българан\", списание \"Слънчоглед\", вестник \"Развигор\", детски издания. Член е на Българската академия на науките от 1940 г. Съчинения: \"Разкази\" (т. I, II, 1904 г., 1911 г.), \"Гераците\" (1911 г.), \"Пижо и Пендо\" (1917 г.), \"Сборник от разкази\" (1923 г.), \"Земя\" (1928 г.), \"Ян Бибиян. Невероятни приключения на едно хлапе\" (1933 г.), \"Ян Бибиян на луната\" (1934 г.), \"Под манастирската лоза\" (1936 г.) и др.Елин Пелин е един от най-популярните български автори за деца. \r\n1934 г. \r\nУмира Отон Иванов (О. И. Хаджидинчов) - участник в българското национално-освободително движение. Учи в гръцко училище в Пловдив. Работи като часовникар в Станимака (дн. Асеновград) и в Пазарджик, където развива обществена и просветна дейност. Член на Пазарджишкия революционен комитет. Доверено лице на Г. Бенковски и др. апостоли, участва активно в подготовката на Априлското въстание (1876 г.). По време на въстанието организира дружини в родопски села, но е заловен от турците и заточен на о. Кипър. След Освобождението 1878 г. живее в Пещера и Пазарджик. Член на БТЦК, който подготвя Съединението 1885 г. По време на управлението на Ст. Стамболов (1887-1894 г.) се установява във Варна. Съдейства на З. Стоянов при събирането на материали за \"Записки по българските въстания\". За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.03", "title": "Денят 3 декември в българската история"}
{"url": "http://www.focus-news.net/news/2018/12/03/2597478/sofiya-sadat-nalozhi-administrativna-taksa-na-chetirima-dushi-za-intsidenta-s-padnaliya-v-bolnitsa-maychin-dom-asansyor-predi-8-godini.html", "text": "8 години след инцидента с падналия в болница „Майчин дом“ асансьор излезе решението на съда. Четирима са глобени за злополуката с административна такса от 3000 лева, но без наказателна отговорност, предава  БНТ .  \r\nНа 02.03.2010 година асансьорът пропадна, заради липса на устройство за измерване на тежестта. Ранени бяха 8 души, сред които бременни жени.", "date": "2018.12.03", "title": "София: Съдът наложи административна такса на четирима души за инцидента с падналия в болница „Майчин дом“ асансьор преди 8 години"}
{"url": "http://www.focus-news.net/news/2018/12/03/2597487/gabrovo-kashta-e-izgoryala-pri-pozhar-v-sevlievo.html", "text": "Къща е изгоряла при пожар в Севлиево, пострадали граждани няма. Сигнал за инцидента е получен рано сутринта, на 2 декември, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ - Габрово. Имотът се намира в кв. „Севлиевски лозя”. Причината за пожара е неправилно ползване на отоплителни уреди. Огънят е унищожил къщата и домашното имущество. В гасенето на огъня са участвали два противопожарни  автомобила и петима пожарникари от Районната пожарна служба в града. \r\nЗа изминалото денонощие огнеборците от региона са гасили и комин на жилищен блок в Трявна. При този инцидент няма нанесени материални щети. \r\nНадежда КРЪСТЕВА", "date": "2018.12.03", "title": "Габрово: Къща е изгоряла при пожар в Севлиево"}
{"url": "http://www.focus-news.net/news/2018/12/03/2597476/ministar-biser-petkov-2018-godina-premina-pod-znaka-na-reformiraneto-na-politikite-za-horata-s-uvrezhdaniya.html", "text": "2018 година премина под знака на реформирането на политиките за хората с увреждания. Това казва министърът на труда и социалната политика Бисер Петков в изявление по повод Международния ден на хората с увреждания, съобщиха от пресцентъра на  МТСП .  \r\nПреди 26 години Генералната асамблея на ООН обявява 3 декември за Международен ден на хората с увреждания. През настоящата 2018 година фокусът при отбелязването на тази дата е насочен към овластяването на хората с увреждания и осигуряването на условия за тяхното пълноценно приобщаване в обществото. Реализирането на тези цели е продължителен процес, който изисква провеждане на активна, целенасочена и последователна политика, както и общо разбиране и добро сътрудничество между действията на институциите на държавно и местно ниво и гражданското общество, отбелязва Петков. \r\n„Днешният ден е и повод за равносметка какво е направено за гарантирането и пълноценното упражняване на всички права и свободи на хората с увреждания. В тази връзка убедено мога да кажа, че 2018 година премина под знака на реформирането на политиките за хората с увреждания“, заяви министърът. той отбелязва, че е извървян труден и дълъг път, през който в рамките на активния диалог с всички заинтересовани страни са подготвени четири проекти на нови закони (Закон за предприятията на социалната и солидарна икономика, Закон за хората с увреждания, Закон за личната помощ и Закон за социалните услуги), които полагат фундамента за подобряване на жизнения стандарт и качеството на живот на хората с увреждания.  \r\nНовата правна рамка е в съответствие с Конвенцията за правата на хората с увреждания. Практическото ѝ приложение ще осигури по-достъпна среда, достъп до заетост, образование, обучения за придобиване на професионална квалификация, възможности за социално включване и независим начин на живот на хората с увреждания. Новото законодателство съдържа иновативни решения за тяхното социално приобщаване и за гарантиране на техните права. Прилагането му ще гарантира, че хората с увреждания ще получат значително по-висока финансова подкрепа и висококачествени социални услуги, лична помощ, медицински изделия и помощни средства, съобразени с индивидуалните им потребности, отбелязва министърът.  \r\nПрез м. септември 2018 г. нашата страна представи първия си национален доклад по прилагането на ратифицираната през 2012 г. Конвенция на ООН за правата на хората с увреждания. Основното предизвикателство пред нас е да изпълним всички действия по прилагането на Конвенцията и да помогнем на хората с увреждания да участват пълноценно в обществото, заявява още Бисер Петков. \r\n„И през 2019 г. Министерството на труда и социалната политика ще работи активно за изпълнение на приоритета от управленската програма на правителството за гарантиране на правата на хората с увреждания. Усилията за усъвършенстване на нормативната база в тази област ще продължат с фокус върху създаването на условия и гаранции за равнопоставеност и пълноценно участие на хората с увреждания във всички области на обществения живот и осигуряване на социално-икономическата им защита“, казва още министър Петков.", "date": "2018.12.03", "title": "Министър Бисер Петков: 2018 година премина под знака на реформирането на политиките за хората с увреждания"}
{"url": "http://www.focus-news.net/news/2018/12/03/2597486/ivo-dimov-kmet-na-dimitrovgrad-nay-visokoto-koledno-darvo-u-nas-darvoto-na-nadezhdata-veche-10-godini-posreshta-gostite-na-grada.html", "text": "Най-високото коледно дърво у нас – „Дървото на надеждата“ в Димитровград – вече 10 години посреща гостите на града. Това каза за сутрешния блок „Добро утро, България“ на  Радио „Фокус“  кметът Иво Димов. Той уточни, че тази сряда, 5 декември, 35-метровият смърч ще грейне в напълно обновена визия с над 10 000 червени, бели и LED светлини. За коледния дух на димитровградчани и посетителите на града е подготвена и богата празнична програма, част от която ще са Фестивалът на зимната обредност  и коледарските песни, пресъздаващи българската фолклорна традиция. “За първи път в Димитровград на централния площад е разположена ледена пързалка, която ще радва най-малките приятели на Димитровград. Тя работи всеки ден от 10 до 22.00 часа. Няколко поредни петъчни и съботни вечери през декември младите хора ще могат да си правят зимни партита с много настроение и игри. Младите фотографи от фотографска школа в града ще направят истински фурор със снимки на 9-ти декември, когато всички желаещи ще могат да запечатат своя спомен със забавление върху леда. Тази година искаме да оживим събитията на централния площад на града и да създадем много забавления навън за малки и големи – театрални постановки, изложби, концерти, традиционна вечер на свещи в Клуба на дейците на културата. Интересното е, че на 20 декември гражданите на Димитровград ще могат да се потопят в един от най-вкусните и атрактивни празници през месец декември – Кулинарна трапеза”, разказа Иво Димов. Благотворителни инициативи и концерти ще съпътстват предстоящите празнични дни в Димитровград, уточни той. Общината се старае при всеки повод да зарадва и помогне на нуждаещите се, а Коледните празници са още един повод за тази кауза, уточни кметът.", "date": "2018.12.03", "title": "Иво Димов, кмет на Димитровград: Най-високото коледно дърво у нас – „Дървото на надеждата“ – вече 10 години посреща гостите на града"}
{"url": "http://www.focus-news.net/news/2018/12/03/2597488/vratsa-75-godishna-zhena-ot-grada-e-stanala-zhertva-na-telefonna-izmama-s-blizo-3000-leva.html", "text": "Надекември 2018 г., в 17.30 ч. в Районно управление на МВР-Враца се е явила 75-годишна жена от града, която  заявила, че на същата дата, на домашния й телефон се обадил непознат мъж, който се представил за служител на МВР, и под предлог, че възрастната жена може да съдейства за залавяне на лица извършващи телефонни измами, я е въвел в заблуждение, като същата хвърлила от терасата на жилището си  2950 лева, увити в найлонов плик. Това съобщиха от  ОДМВР-Враца . Образувано е досъдебно производство.", "date": "2018.12.03", "title": "Враца: 75-годишна жена от града е станала жертва на телефонна измама с близо 3000 лева"}
{"url": "http://www.focus-news.net/news/2018/12/03/2597479/politika-sarbiya-skopie-i-podgoritsa-otrichat-da-sa-vlizali-v-antisrabski-pakt.html", "text": "Нито Черна гора, нито Македония никога не са преговаряли с никого под никаква форма за създаване на пакт срещу Сърбия, Това е основното послание на официалните лица от Скопие и Подгорица на скорошното изявление на косовския вицепремиер Енвер Ходжай, което предизвика бурни реакции в Белград и региона, пише  белградския ежедневник „Политика“ . \r\n Изданието припомня, че Ходжай заяви пред хърватска медия: „На няколко пъти, по време на престоя си в Хърватия, Македония и Черна гора, аз говорих с лидерите на тези страни да се създаде пакт, който да се противопостави на Сърбия и нейната агресивна политика“. \r\nСръбските власти оцениха думите му като опасни и неприятелски и отново настояха, че Белград продължава да се стреми към мир и стабилност в региона, както и че той може да защитава своите интереси, отбелязва вестникът. Също така те призоваха страните, които спомена косовския вицепремиер, да коментират твърдението, което те направиха, с изключение на Хърватия. \r\nОсъждане на думите на Ходжай е дошло и от Босна и Херцеговина, от сръбския член на президентството на страната Милорад Додик и от външния министър Игор Църнадак, както и от страна на обществеността в Хърватия и Черна гора, посочва „Политика“. \r\nЩо се отнася до реакциите от Белград, между тези, които призоваха за реакция от Македония, Черна гора и Хърватия на думите на Ходжай, е бил и министърът на вътрешните работи Небойша Стефанович, който подчерта, че изявлението на косовския вицепремиер е враждебен акт против Сърбия и сръбския народ и посочи, че тези думи идват в момент, когато страната е по-силна и има по-голяма роля по света, а освен това полицията и военните й могат да защитят територията и народа на Сърбия. \r\nЧе изявлението на Ходжай означава пакт срещу мира и регионалната стабилност изрази позиция и директора на сръбската правителствена канцелария за Косово и Метохия Марко Джурич. „Очевидно Ходжай живее през 1941 година и иска да върне целия регион във време, когато под силите на оста цялата територия е била обединена под управлението на албанците и т.нар. Независима хърватска държава“, заяви той, като добави, че при нормални обстоятелства изявлението на Ходжай е трябвало да бъде коментирано от министъра на здравеопазването на Сърбия Златибор Лончар. \r\nЗа министъра на отбраната на западната ни съседка Александър Вулин пък тези думи са „продължение на изявлението на президента на Хърватия Колинда Грабар-Китарович, че хърватите и албанците са братя по оръжие, северномакедонците изпълняват всеки ултиматум на албанците, а политиката на Черна гора е, че сърбите са окупатори, а Косово е държава“. Вулин подчерта, че заплашва и не прави съюз против нито една нация, но може и умее да се отбранява. \r\nМиролюбивата и отговорна политика на Сърбия бе посочена и от министъра на строителството, транспорта и инфраструктурата Зорана Михайлович, която определи изказването на Ходжай като срамно, докато министърът за европейска интеграция Ядранка Йоксимович оцени, че те „очевидно произлизат“ от неотдавнашните подписани активности и общи изявления на представителите на Прищина и Албания, „които започват програма за обединение на албанците“. \r\n„Очаквам ЕС да реагира на тази неприятелска инициатива, която атакува и заплашва европейският ред и стабилност“, подчерта Йоксимович. \r\nСръбският член на представителството на БиХ Милорад Додик оцени, че изявлението на Енвер Ходжай само потвърждава дългогодишните антисръбски политики на правителствата в региона. \r\n„Ние непрекъснато сме под натиск. Те само като видят, че не могат да направят нищо, казват, че ‚никой и не иска да прави нищо‘, но когато им се отвори и най-малката възможност, веднага биха унищожили Република Сръбска и биха направили унитарна БиХ“,каза Додик. \r\nИзтъквайки, че Прищина трябва да е по-съсредоточена върху това да изпълни своите задължения според Брюкселското споразумение и в намирането на общи решения с Белград, външният министър на БиХ Игор Църнадак посочи, че Ходжай не трябва да се занимава с РС (Република Сръбска) и БиХ, визирайки думите на косовския вицепремиер, че „Сърбия никога не се е отказвала от намерението си да се обедини с РС“. \r\n„Докато всички в региона се занимават със сътрудничество и изграждане на взаимно доверие, Прищина въвежда безумни мита от 100 процента, прави враждебни пактове и произвежда напрежение в региона“, подчерта Църнадак. \r\nЩо се отнася до официалния отговор от Македония, премиерът Зоран Заев заяви, че страната нито на едно ниво, никога не е водила такива разговори, за каквито споменава Ходжай. „Няма такива разговори. Те никога не са се водили, нито някой е споменавал за такова нещо. Това са прекалено сериозни разговори, с които премиерът на Македония не може да не е запознат“, посочи Заев. \r\nВ същия дух реагира и Министерството на външните работи на Черна гора,  което посочва в своето съобщение, че длъжностните лица от тази страна също никога не са разговаряли за основаване на „пактове“ срещу която и да е държава в региона. \r\n\"Укрепването на регионалното сътрудничество и добросъседските отношения е един от приоритетите на външната политика на Черна гора\", се казва в изявлението. След реакцията на Скопие и Подгорица, се изказа и Енвер Ходжай, който твърди, че в интервю за загребския ежедневник \"Вечерни лист\"  не е споменавал създаването на какъвто и да е пакт срещу Сърбия. \r\nПревод и редакция:", "date": "2018.12.03", "title": "„Политика“ (Сърбия): Скопие и Подгорица отричат да са влизали в антисръбски пакт"}
{"url": "http://www.focus-news.net/news/2018/12/03/2597490/ministar-mladen-marinov-shte-dade-nachaloto-na-kolednoto-izdanie-na-blagotvoritelnata-kampaniya-na-mvr-v-podkrepa-na-detsata-na-zaginali-i-postradali-pri-izpalnenie-na-sluzhebniya-dalg.html", "text": "На 4 декември е официалният старт на 15-ото коледно издание на Национална благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР. Тя ще започне в 11.00 часа в сградата на Академията на МВР. Инициативата се провежда под патронажа министъра на вътрешните работи министър Младен Маринов. Това съобщиха от пресцентъра на МВР.  \r\nНа традиционното за кампанията коледно тържество заедно с децата ще бъде ръководството на МВР. \r\nИ тази година спомоществователите на благотворителната кампания са осигурили много подаръци и изненади за 94-те деца на загинали и пострадали при изпълнение на служебния дълг наши колеги. \r\nПо време на откриването ще бъдат представен и видеоклипът, изработен от Пресцентъра на МВР за дарителската инициатива.", "date": "2018.12.03", "title": "Министър Младен Маринов ще даде началото на коледното издание на благотворителната кампания на МВР в подкрепа на децата на загинали и пострадали при изпълнение на служебния дълг"}
{"url": "http://www.focus-news.net/news/2018/12/03/2597489/kyustendil-kampaniya-za-anonimno-izsledvane-za-hiv-shte-se-provede-na-ploshtad-velbazhd.html", "text": "Кампания за анонимно  изследване за носителство на ХИВ ще се проведе на площад „Велбъжд” в Кюстендил. Това съобщи за  Радио „Фокус” – Кюстендил  Елена Андонова, началник на отдел „Профилактика на болестите и промоция на здравето” към Регионална здравна инспекция – Кюстендил. Кампанията ще се проведе за времето от 11.00 ч. до 13.00 часа в специализиран автомобил, който ще бъде позициониран на централния площад в града. В рамките на посоченото време всеки желаещ ще има възможност да направи анонимно  изследване за носителство на ХИВ с експресни тестове. Ще се извършва и изследване на количеството на въглеродния окис в издишания въздух на пушачите. Кампанията включва консултиране и предоставяне на здравно-образователни материали. Кампанията е посветена на Европейската седмица за изследване за ХИВ и хепатити, както и Световния ден за борба със СПИН. \r\nВенцеслав ИЛЧЕВ", "date": "2018.12.03", "title": "Кюстендил: Кампания за анонимно  изследване за ХИВ ще се проведе на площад „Велбъжд”"}
{"url": "http://www.focus-news.net/news/2018/12/03/2597491/burgas-6-katastrofi-zatrudniha-dvizhenieto-po-nadlez-vladimir-pavlov-v-grada-nyama-postradali-pri-intsidentite.html", "text": "6 катастрофи затрудниха движението по надлез „Владимир Павлов“ в Бургас. Това каза за  Радио „Фокус“ – Бургас  Цветелина Рандева от ОДМВР – Бургас. „4 от пътнотранспортните произшествия са между два автомобила, а останалите 2 катастрофи – между 3 автомобила. При първите катастрофи са съставени двустранни констативни протоколи, а останалите в момента се обработват от Пътна полиция“, добави Рандева. Тя заяви, че при нито един от пътните инциденти няма пострадали, нанесени са само материални щети по превозните средства. „Молим останалите участници в движението, придвижващи се от кръгово кръстовище „Трапезица“ в посока улица „Спортна“, да шофират със съобразена скорост“, допълни още Цветелина Рандева. \r\nМария КУРТЕВА", "date": "2018.12.03", "title": "Бургас: 6 катастрофи затрудниха движението по надлез „Владимир Павлов“ в града, няма пострадали при инцидентите"}
{"url": "http://www.focus-news.net/news/2018/12/03/2597493/ministar-krasimir-valchev-uchilishteto-na-badeshteto-tryabva-da-uchi-vazpitava-i-provokira-kreativnost.html", "text": "Училището на бъдещето трябва да учи, възпитава и провокира креативност. Това каза министърът на образованието и науката Красимир Вълчев, който откри първия Национален форум за иновации, предаде репортер на  Агенция „Фокус“ . „Иновациите са това, което ще променят система. Иновативни трябва да бъдат всички училища и детски градини. Иновациите обаче не трябва да са самоцел, трябва да са осъзната и целенасочена промяна. В основата на иновациите е креативността. Училището на бъдещето трябва да учи, възпитава и провокира креативност. Каквото е днес училището, такова ще бъде и обществото утре. Иновативни трябва да бъдат всички училища“, заяви Вълчев.  \r\nЛюба АЛЕКСИЕВА", "date": "2018.12.03", "title": "Министър Красимир Вълчев: Училището на бъдещето трябва да учи, възпитава и провокира креативност"}
{"url": "http://www.focus-news.net/news/2018/12/03/2597492/sofiya-shestima-dushi-sa-arestuvani-sled-sasedska-svada-v-zhk-lyulin.html", "text": "Шестима души са арестувани след съседска свада в ж.к. „Люлин“. Това съобщиха от  Пресцентъра на МВР . На 2 декември след 23.20 часа в полицията е получен сигнал за сбиване в жилищен блок в столичния кв. „Люлин“. На място изпратените екипи на полицията установили, че между две съседски семейства в блока е възникнала свада, прераснала в сбиване. Трима от тях - с различни наранявания, били откарани в центъра за спешна помощ, прегледани и освободени. Другите трима били прегледани на място от медицински екип. \r\nШестима са задържани с полицейски мерки до 24 часа. По случая е образувано досъдебно производство. Предстои доклад на материали в Софийска районна прокуратура. Работата по изясняване на всички обстоятелства, довели до инцидента, продължава под наблюдението на прокуратурата.", "date": "2018.12.03", "title": "София: Шестима души са арестувани след съседска свада в ж.к. „Люлин“"}
{"url": "http://www.focus-news.net/news/2018/12/03/2597497/predsedatelyat-na-pg-na-gerb-tsvetan-tsvetanov-e-na-rabotno-poseshtenie-v-sasht.html", "text": "Председателят на Парламентарната група на ГЕРБ и зам.-председател на партията Цветан Цветанов ще бъде на работно посещение във Вашингтон (САЩ) в периода 3 - 6 декември 2018 г. Това съобщиха от пресцентъра на  ПП ГЕРБ . Цветанов ще проведе редица срещи, включително с представители на Държавния департамент, Националния съвет по сигурност, Конгреса и Сената, както и с неправителствения сектор. \r\nВ рамките на посещението, на 6 декември, Цветан Цветанов, заедно с парламентарна делегация от Комисията по вътрешна сигурност и обществен ред и Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения, ще участват в 12-тия Парламентарен форум по разузнаване и сигурност с домакин конгресмен Робърт Питинджер. На форума ще присъстват над 340 делегата от повече от 80 държави.", "date": "2018.12.03", "title": "Председателят на ПГ на ГЕРБ Цветан Цветанов е на работно посещение в САЩ"}
{"url": "http://www.focus-news.net/news/2018/12/03/2597496/gabrovo-vazstanoveno-e-dvizhenieto-po-pat-i-5-dryanovo-gabrovo.html", "text": "Възстановено е движението по път I-5 Дряново - Габрово. Това съобщиха от пресцентъра на  Агенция \"Пътна инфраструктура\" .", "date": "2018.12.03", "title": "Габрово: Възстановено е движението по път I-5 Дряново - Габрово"}
{"url": "http://www.focus-news.net/news/2018/12/03/2597484/zamarsyavane-na-vazduha-e-otcheteno-v-golemite-gradove-u-nas.html", "text": "Замърсяване на въздуха е отчетено в големите градове у нас, показват данни на показателя  „Air Quality Index“ на Европейската комисия . Данните от тази сутрин показват, концентрацията на фини прахови частици (PM10) е над нормите в големите градове.  \r\nНай-мръсен е въздухът в София, Перник, Пловдив, Русе, Горна Оряховица и Шумен, където запрашаването е 2-3 пъти над дреднодневните норми от 50 µg/m3.", "date": "2018.12.03", "title": "Замърсяване на въздуха е отчетено в големите градове у нас"}
{"url": "http://www.focus-news.net/news/2018/12/03/2597501/zam-ministar-nikolay-prodanov-ministerstvoto-na-pravosadieto-gleda-izklyuchitelno-seriozno-na-elektronniya-monitoring.html", "text": "Министерството на правосъдието гледа изключително сериозно на електронния мониторинг, който успяхме да изпълним чрез този проект. Това каза заместник-министърът на правосъдието проф. Николай Проданов по време на пресконференция по проект „Модернизиране на пенитенциарната система в България“, предаде репортер на  Агенция „Фокус“ . Зам.-министър Проданов обясни, че проектът е предназначен за три категории лица. „Най-важната от тях е тази на лица, спрямо които се прилагат наказания без лишаване от свобода – т.е. пробация, и в този аспект е нашата основна заинтересованост, защото смятаме, че трябва да се отдава значително внимание на този тип наказания. Защото в него има голям потенциал, който ние все още не сме успели да използваме докрай, и се надяваме, че чрез електронния мониторинг ще успеем да осъществим това“, заяви той. \r\nЦветилена СИМЕОНОВА", "date": "2018.12.03", "title": "Зам.-министър Николай Проданов: Министерството на правосъдието гледа изключително сериозно на електронния мониторинг"}
{"url": "http://www.focus-news.net/news/2018/12/03/2597502/blagoevgrad-32-godishen-mazh-e-hvanat-da-shofira-s-331-promila-alkohol-v-selo-gorno-dryanovo.html", "text": "При извършена около 21:34 часа на 1 декември 2018 г. в село Горно Дряново, община Гърмен, проверка на лек автомобил „Митсубиши Паджеро“, управляван от А.Х. (32 г.) от село Огняново, община Гърмен, от полицейски служители на Районно управление на МВР - Гоце Делчев е установено, че същият шофира с наличие на 3.31 промила алкохол в издишания въздух. Това съобщиха от  ОДМВР - Благоевград .", "date": "2018.12.03", "title": "Благоевград: 32-годишен мъж е хванат да шофира с 3.31 промила алкохол в село Горно Дряново"}
{"url": "http://www.focus-news.net/news/2018/12/03/2597500/dobrich-ogranicheno-e-dvizhenieto-na-tezhkotovarni-avtomobili-do-12-tona-po-patya-dobrich-silistra.html", "text": "Пътищата в област Добрич са проходими при зимни условия, на места заснежени и заледени. Това съобщи дежурният в Областният съвет за сигурност, предаде кореспондентът на  Радио „Фокус” – Варна . Продължава да е в сила ограничението за тежкотоварни автомобили до 12 тона по пътя Добрич-Силистра. 20 машини работят от ранните часове на деня по почистване на снега и опесъчаване по различни пътни направления. Времето в Добрич е ясно и тихо, без снеговалеж.  \r\nЖулиета НИКОЛОВА", "date": "2018.12.03", "title": "Добрич: Ограничено е движението на тежкотоварни автомобили до 12 тона по пътя Добрич-Силистра"}
{"url": "http://www.focus-news.net/news/2018/12/03/2597503/burgas-kmetat-dimitar-nikolov-shte-nagradi-nay-izyavenite-burgaski-uchenitsi-za-uchebnata-20172018-godina-na-5-dekemvri.html", "text": "Кметът Димитър Николов ще награди най-изявените бургаски ученици за учебната 2017/2018 година на 5 декември, сряда, в зала „Атриум“ на Бургаски свободен университет. Церемонията ще започне в 13.00 часа. Това съобщиха от пресцентъра на  Община Бургас . \r\nТази година ще бъдат наградени 7 деца от 6 детски градини, 559 ученици с индивидуални награди, 30 отбора и формации от 37 училища и 1 извънучилищно звено. Постиженията им са в направленията „Математика и природни науки“, „Хуманитарни науки“, „Изкуства“, „Спорт“ и „Професионално образование“. Номинациите са разпределени по следния начин: \r\n„Математика и природни науки“ - 115 индивидуални и 4 отборни награди; \r\n„Изкуства“ - 167 индивидуални и 19 отборни награди; \r\n„Хуманитарни науки“- 116 индивидуални и 2 отборни награди; \r\n„Спорт“ - 159 индивидуални и 2 отборни награди; \r\n„Професионално образование“- 2 индивидуални и 3 отборни награди. \r\nВ сряда кметът Николов ще награди деца и ученици, класирали се на І-во място на национални или на І-во място на международни олимпиади, състезания и конкурси, провели се на територията на Република България; както и деца и ученици, класирали се на I-во, ІІ-ро или ІІІ-то място на международни олимпиади, състезания и конкурси, провели се извън територията на Република България. \r\nЦеремонията ще стартира в 13 часа на 5 декември с награждаване на деца и ученици в направления „Математика и природни науки“, „Изкуства“ и първенците по Общинска програма „Бургаски деца“. Тъй като отличените са много, тя ще продължи в 16.00 часа с награждаване на деца и ученици в направления „Професионално образование“, „Хуманитарни науки“ и „Спорт“.", "date": "2018.12.03", "title": "Бургас: Кметът Димитър Николов ще награди най-изявените бургаски ученици за учебната 2017/2018 година на 5 декември"}
{"url": "http://www.focus-news.net/news/2018/12/03/2597499/vidin-okolo-7-km-e-opashkata-ot-tovarni-avtomobili-na-izhod-na-gkpp-dunav-most-vidin.html", "text": "Около 7 км е опашката от товарни автомобили на изход на ГКПП „Дунав мост - Видин“, съобщи слушател на  Радио „Фокус“ .", "date": "2018.12.03", "title": "Видин: Около 7 км е опашката от товарни автомобили на изход на ГКПП „Дунав мост - Видин“"}
{"url": "http://www.focus-news.net/news/2018/12/03/2597495/yuliyan-shemshirov-gd-izpalnenie-na-nakazaniyata-proektat-za-elektronno-nablyudenie-na-pravonarushiteli-struva-nad-13-mln-lv-i-e-vazhen-za-razvitieto-na-probatsionnata-sluzhba.html", "text": "Проектът за електронно наблюдение на правонарушители струва над 1,3 млн. лв. и е важен за развитието на пробационната служба. Това каза Юлиян Шемширов - началник отдел „Социални дейности и възпитателна работа с правонарушителите” в ГД „Изпълнение на наказанията”, по време на пресконференция по проект „Модернизиране на пенитенциарната система в България“, предаде репортер на  Агенция „Фокус“ . Шемширов обясни, че това е важен проект за развитието на пробационната служба, който се появява във важен момент. „Над 1,3 млн. лв. струва проектът по договор. В срока на изпълнение изпълнителят достави 200 комплекта настолни персонални устройства за радиочестотен контрол, 200 гривни за персонална идентификация и 50 устройства, които ще се използват за GPS проследяване на нарушителите. Възможността за електронния мониторинг може да се използва за три категории лица – лица с пробация, лица под домашен арест и лица, които са настанени в общежития, но могат да нощуват където искат“, заяви той. Шемширов обясни, че електронното наблюдение не може да бъде използвано, когато има медицински причини за това. \r\nДиректорът на Главна дирекция „Изпълнение на наказанията“ главен комисар Васил Миладинов обясни, че положителните резултати са основна задача на службите. „Електронното наблюдение е съвременен подход и е значително по-евтино в сравнение с ефективното излежаване на наказанията. То е средство, което подпомага ограничаването на рецидива и осигурява защитата на обществото. Ползите от електронното наблюдение в условията на домашен арест са, че чрез него се подпомага полицията при контролиране на правонарушителя. То подпомага и органите на МВР в разследването на престъпленията и намалява броя на задържаните в арестите. Електронното наблюдение може да промени навиците на правонарушителя особено в случаите със злоупотреба с алкохол и наркотици“, заяви Миладинов и посочи още, че чрез електронното наблюдение се намалява и рискът от рецидив.  \r\nЦветилена СИМЕОНОВА", "date": "2018.12.03", "title": "Юлиян Шемширов, ГД „Изпълнение на наказанията“: Проектът за електронно наблюдение на правонарушители струва над 1,3 млн. лв. и е важен за развитието на пробационната служба"}
{"url": "http://www.focus-news.net/news/2018/12/03/2597498/tass-predyaviha-obvinenie-na-zadarzhanite-v-cherno-more-ukrainski-voenni.html", "text": "Военните от Военноморските сили на Украйна и сътрудниците на Службата за сигурност на Украйна (СБУ), които бяха задържани в Керченския пролив, са обвинени за незаконно пресичане на руската граница, съобщи пред  ТАСС  адвокатът на един от арестуваните военнослужещи Николай Полозов. \r\n„Обвинението им е предявено веднага след ареста. Всички са обвинени по чл. 3 т.  322 от Наказателни кодекс на Руската Федерация („За незаконно пресичане на границите на Русия“)“, заяви адвокатът на арестувания Денис Гриценко. \r\nОсвен това, Полозов отбеляза, че от момента на задържането не се е срещал със своя клиент. „Все още не съм се виждал с клиента си и не знам, дали са предадени документи от Москва и кой се занимава с разследването“, добави адвокатът. По неговите думи „доброволци са донесли в СИЗО (следствения арест) събрани за моряците вещи“. \r\nЧленовете на екипажите, 24 граждани на Украйна, са арестувани до 25 януари. Те бяха доставени от Симферопол в следствен арест в Москва. \r\nПревод и редакция:", "date": "2018.12.03", "title": "ТАСС: Предявиха обвинение на задържаните в Черно море украински военни"}
{"url": "http://www.focus-news.net/news/2018/12/03/2597504/blagoevgrad-28-godishen-mazh-e-zadarzhan-za-grabezh-sled-zaplaha-s-nozh-v-igralna-zala-v-sandanski.html", "text": "След незабавно проведени издирвателни мероприятия от полицейски служители на Районно управление на МВР - Сандански, е задържан С. С. (28 г.), от град Сандански. Това съобщиха от  ОДМВР - Благоевград . Около 05.40 часа на 3 декември 2018 г. той е влязъл маскиран в игрална зала в града и след като е заплашил с нож персонала е отнел сумата от около 535 лева. По случая е образувано досъдебно производство. Работата продължава.", "date": "2018.12.03", "title": "Благоевград: 28-годишен мъж е задържан за грабеж след заплаха с нож в игрална зала в Сандански"}
{"url": "http://www.focus-news.net/news/2018/12/03/2597507/ministar-krasimir-valchev-dneshnata-obrazovatelna-sistema-tryabva-vse-poveche-da-izglezhda-kato-organizam-a-ne-kato-proizvodstvena-sistema.html", "text": "Днешната образователна система трябва все повече да изглежда като организъм, а не като производствена система. Това каза министърът на образованието и науката Красимир Вълчев, който откри първия Национален форум за иновации, предаде репортер на  Агенция „Фокус“ . „Едно от посланията, които искам да отправя е, че иновативните и креативни училища и учители са тези, които ще променят образователната система. Не МОН, не регионалните управления по образованието. Драмата на днешното образование е, че то е от времето на масовото производство с характеристики на производствена система и доминираща култура на стандартизация. От друга страна, светът става все по-комплексен, разнообразен и динамичен. Днешната система трябва все повече да изглежда като организъм, а не като производствена система“, заяви Вълчев. По думите му сумарната енергия на училищата и детските градини да я променят е 1000 пъти по-голяма от тази на МОН и 100 пъти по-голяма от тази на регионалните управления по образование. „След години, но не толкова далеч, когато днешното поколение деца ще са на пазара на труда, изкуственият интелект ще е заменил човешкия труд, който не изисква творчество и основният капитал на хората ще остане креативността. Иновациите имат нужда от допълнително финансиране, но не трябва да създаваме стимули да се правят иновации единствено заради финансирането“, допълни образователният министър.  \r\nТой посочи, че могат нормативно да се разширят възможностите за иновации. „Законът за предучилищното и училищното образование ни дава възможност на законово ниво за това, но на подзаконово ниво бихме могли да създадем повече нормативни предпоставки за иновации по отношение на целодневната организация, управлението на училищата, създаване на нови интегрирани учебни предмети и прилагане на нови методи на обучение“, обясни Вълчев. Той посочи, че е необходимо създаване на национална електронна платформа за споделяне на иновации в образованието, която да се превърне и в своеобразен дискусионен форум за иновации. „Ще разработим и стартираме национална програма за популяризиране и мултиплициране на добрите иновации, която да финансира посещения на училища с иновации и други училища“, добави Красимир Вълчев.  \r\nЛюба АЛЕКСИЕВА", "date": "2018.12.03", "title": "Министър Красимир Вълчев: Днешната образователна система трябва все повече да изглежда като организъм, а не като производствена система"}
{"url": "http://www.focus-news.net/news/2018/12/03/2597508/dobrich-23-godishen-mazh-e-zadarzhan-za-ubiystvo-na-zhena-na-51-godini-v-chasten-imot-na-teritoriyata-na-selo-chestimensko.html", "text": "На 2 декември, около 04.30 часа, е получено съобщение за установено тяло на жена на 51-години в частен имот на територията на село Честименско. Това съобщиха от  ОДМВР - Добрич . На място полицейските служители установяват данни за наличие на насилствена смърт. От проведените незабавни ОИМ и ПСД е установен извършителя на деянието. С полицейска мярка за срок от 24 часа е задържан 23-годишен мъж от същото село. По случая е образувано досъдебно производство. Материалите по случая са докладвани в прокуратурата.", "date": "2018.12.03", "title": "Добрич: 23-годишен мъж е задържан за убийство на жена на 51-години в частен имот на територията на село Честименско"}
{"url": "http://www.focus-news.net/news/2018/12/03/2597506/sofiya-sedem-dushi-sa-hospitalizirani-v-pirogov-sled-sbivane-v-zhk-lyulin.html", "text": "Седем души са хоспитализирани в „Пирогов“ след сбиване в ж.к. „Люлин“. Това съобщи за Агенция „Фокус“ говорителят на ЦСМП-София Катя Сунгарска. На 2 декември към 23.31 минути е подаден сигнал в „Бърза помощ“ за сбиване в ж.к. „Люлин“ в столицата. На деветата минута първата линейка е там, лекарят вижда, че нещата са по-сериозни и моли координационната централа да изпрати още 3 линейки. Четири линейки са били на местопроизшествието.  \r\nПо първоначална информация причина за скандала, прераснал в сбиване, е 18-годишно момиче. 7 души са откарани и хоспитализирани в УМБАЛСМ \"Н.И.Пирогов\" в Неврохирургия и травматология с черепно-мозъчни, порезни рани и други наранявания. Възрастта на пострадалите варира от 18 до 50 годишни. Няма пострадали с опасност за живота.", "date": "2018.12.03", "title": "София: Седем души са хоспитализирани в „Пирогов“ след сбиване в ж.к. „Люлин“"}
{"url": "http://www.focus-news.net/news/2018/12/03/2597494/kathimerini-gartsiya-atina-shte-aktivira-klauzata-za-solidarnost-na-es-zaradi-naprezhenieto-s-turtsiya-v-egeysko-i-sredizemno-more.html", "text": "Заради увеличаващото се напрежение с Турция в Егейско море и Източното Средиземноморие, изглежда, че Гърция търси начини да активира клаузата за взаимопомощ от Лисабонския договор на Европейския съюз, за да подсигури границите си, пише  онлайн изданието на вестник Kathimerini . \r\nИзданието конкретизира, че Атина призовава Брюксел да интерпретира параграф 7 на член 42 от Договора, за да се каже ясно, че морските граници на Гърция са и граници на Съюза. \r\nПараграфът гласи, че държава от ЕС може да поиска помощ от останалите 26 държави-членки, ако бъде атакувана. \r\n„Съюзът и неговите държави-членки действат съвместно в дух на солидарност, ако държава-членка е обект на терористична атака или жертва на природно или причинено от човека бедствие. Съюзът мобилизира всички инструменти, с които разполага, включително военните ресурси, предоставени от страните-членки“, се казва в клаузата. \r\nТам обаче се отбелязва още, че „ако дадена държава-членка е обект на терористична атака или жертва на природно или причинено от човека бедствие, другите страни-членки я подпомагат по искане на нейните политически органи“ \r\nФранция беше първата държава от Европейския съюз, която поиска активирането на параграфа и това бе вследствие на смъртоносните терористични атаки в Париж през ноември 2015 г. \r\nПредвид факта, че Париж вече подчерта необходимостта от по-нататъшно засилване на европейската отбрана, Атина се ползва от подкрепата на Франция, както и на други малки държави, които също биха желали да видят по-силен надзор на своите граници, особено в Черно море и Средиземноморието, отбелязва вестникът. \r\nДлъжностни лица са изяснили, че Атина в никакъв случай не се опитва да подкопае ролята на НАТО в предоставянето на колективна отбрана и сигурност на Европейския съюз. По-скоро тя се стреми да увеличи възможностите си в лицето на усилия на страни като Турция, които искат да преразгледат съществуващите споразумения за границите, пише „Катимерини“. \r\nНещо повече, правителственият курс на действие няма за цел да попречи на усилията за укрепване на връзките със САЩ - подчертано от Стратегическия диалог между двете страни, който ще се състои във Вашингтон на 13 декември. \r\nТези връзки се укрепват още повече и от продължаващите усилия за формиране на обща система за сигурност и отбрана между Гърция, Кипър и Израел под егидата на САЩ, посочва още изданието. \r\nПревод и редакция:", "date": "2018.12.03", "title": "Kathimerini (Гърция): Атина ще активира клаузата за солидарност на ЕС заради напрежението с Турция в Егейско и Средиземно море"}
{"url": "http://www.focus-news.net/news/2018/12/03/2597509/zam-ministar-nikolay-prodanov-novite-prosledyavashti-ustroystva-za-pravonarushiteli-shte-zapochnat-da-se-izpolzvat-v-ramkite-na-nyakolko-mesetsa.html", "text": "Новите проследяващи устройства за правонарушители ще започнат да се използват в рамките на няколко месеца. Това каза заместник-министърът на правосъдието проф. Николай Проданов по време на пресконференция по проект „Модернизиране на пенитенциарната система в България“, предаде репортер на  Агенция „Фокус“ . \r\n„Техническите възможности на софтуерната платформа могат да приемат до 2000 души, които са под домашен арест и спрямо които има приложени пробационни мерки. Към настоящия момент имаме над 200 гривни и нашият стремеж ще бъде в следващите години малко по малко да запълваме този капацитет от 2000 бройки. Според нашите изчисления 2000 проследяващи гривни са напълно достатъчни за България“, заяви проф. Проданов. \r\nТой посочи, че му е трудно да отговори защо тази идея се реализира чак сега при положение, че за подобно нещо се говори от години. „Когато актуалното политическо ръководство на Министерството на правосъдието беше назначено през 2017 г., една от задачите, които постави министърът, беше да се задейства този проект по електронното наблюдение и ние започнахме работа по него още през юли 2017 г. Обществените поръчки се случиха сравнително бързо и към настоящия момент вече имаме реализация на проекта“, коментира зам.-министърът. Той обясни, че тези устройства ще започнат да се използват в рамките на няколко месеца.  \r\nЦветилена СИМЕОНОВА", "date": "2018.12.03", "title": "Зам.-министър Николай Проданов: Новите проследяващи устройства за правонарушители ще започнат да се използват в рамките на няколко месеца"}
{"url": "http://www.focus-news.net/news/2018/12/03/2597511/sofiya-80-godishen-mazh-e-stanal-zhertva-na-telefonna-izmama-za-sumata-ot-nad-5-hil-lv.html", "text": "На 2 декември 80-годишен жител на Златица, пребиваващ в с. Карлиево, съобщил в полицията, че малко преди обяд предния ден е бил заблуден по телефона от непознат мъж, представил се за „комисар от полицията“, че съдейства за залавянето на телефонни измамници. Изпълнявайки инструкциите на мнимия полицай, възрастният мъж взел такси до Пирдоп, където пуснал в контейнер за смет сумата от 5350 лева и две спестовни книжки, увити в плик. По случая е образувано досъдебно производство. Това съобщиха от пресцентъра на  ОДМВР-София . \r\nОт ОДМВР- София алармират:  ПОЛИЦИЯТА НЕ ТЪРСИ ФИНАНСОВО СЪДЕЙСТВИЕ ОТ ГРАЖДАНИТЕ!", "date": "2018.12.03", "title": "София: 80-годишен мъж е станал жертва на телефонна измама за сумата от над 5 хил. лв."}
{"url": "http://www.focus-news.net/news/2018/12/03/2597510/yordan-yordanov-kmet-na-dobrich-prodalzhava-deynostta-po-proekta-za-obnovyavane-na-vodniya-sektor-v-grada-kato-zimniyat-period-ne-prechi-na-kachestvoto-na-rabota.html", "text": "Продължава дейността по проекта за обновяване на водния сектор в Добрич, като зимният период не пречи на качеството на работа. Това заяви кметът на Добрич Йордан Йорданов, предаде кореспондентът на  Радио „Фокус” . По лот 2 тази седмица ще се работи по ул. „Стоил войвода“, ул. „Копривщица“, ул. „Кубрат“, ул. „Георги Бенковски“, ул. „Карвуна“, ул. Иван Шишман“, ул. „Георги Кирков“ (на изток от ул. „Антим I“, ул. „Йордан Йовков“, ул. „Независимост“ и ул. „Цанко Церковски“. По ЛОТ 3 продължава работата по ул. „Ясна поляна“, ул. „Никола Петков“, ул. „Устрем“, ул. „Росица“. Кметът съобщи, че дейностите по ул. „Никола Петков“ са към приключване, след което ще се пристъпи към цялостна рехабилитация на пътното платно и обновяване на тротоари и улично осветление.  \r\nЖулиета НИКОЛОВА", "date": "2018.12.03", "title": "Йордан Йорданов, кмет на Добрич: Продължава дейността по проекта за обновяване на водния сектор в града, като зимният период не пречи на качеството на работа"}
{"url": "http://www.focus-news.net/news/2018/12/03/2597515/sport-viktoriya-tomova-se-izkachi-s-edno-myasto-v-svetovnata-ranglista-po-tenis.html", "text": "Първата ракета на България Виктория Томова се изкачи с едно място до 154-а позиция в световната ранглиста. Начело продължава да е Симона Халеп от Румъния, пред Анжелик Кербер от Герания и Каролин Вожняцки от Дания. Втората ни ракета Елица Костова запазва 215-ото място, както и третата Сесил Каратанчева, която остава 234-а в света.", "date": "2018.12.03", "title": "Спорт: Виктория Томова се изкачи с едно място в световната ранглиста по тенис"}
{"url": "http://www.focus-news.net/news/2018/12/03/2597512/razgrad-petimata-obvinyaemi-ot-nelegalnata-fabrika-za-tyutyun-v-selo-kamenovo-ostavat-v-aresta.html", "text": "Петимата обвиняеми, работници в нелегалната фабрика за производство и разпространение на тютюн без бандерол, остават в ареста, след като съдът уважи искането на Районната прокуратура в Кубрат. Това съобщиха от  Апелативна прокуратура - Варна . \r\nКакто информира пресцентъра на Апелативната прокуратура, на 29 ноември 2018 г. в село Каменово полицейски служители спрели за проверка лек автомобил „Форд Галакси“, управляван от  30-годишния Емин Ф. В автомобила  му били  открити 15 кг нарязан тютюн без акцизен бандерол.  \r\nТака се стигнало до разкриването на действаща нелегална фаблика за тютюн, в която работели братята  Аюп и Юсеин Х., 36-годишната Джемиле П.  и 19-годишният Зекерие М. Районната прокуратура ги привлякла като обвиняеми за продажба и държане на акцизни стоки без бандерол, като наказанието за престъплението по член 234 от НК е от 2 до 8 години лишаване от свобода, тъй като е извършено от две и повече лица, сговорили се предварително. Предметът на иззетите акцизни стоки  е в големи размери – около 420 кг нарязан тютюн и около 1 тон и 5 кг готов тютюн. \r\nПри претърсване на дома на Емин Ф. в стопански постройки са намерени складирани общо около 420 кг нарязан тютюн, готов за реализация,  и 1 тон и близо 5 кг балирани тютюневи листа. В приземен етаж на къщата са открити 4 метални вани, оборудвани с газови горелки за топлинна обработка на тютюневи листа, електрическа машина за фино нарязване и други елинструменти, предназначени за обработка на тютюнева продукция.  \r\nКъщата е била с  видеонаблюдение, шумоизолирана и с вентилационна система. Работниците в частната тютюнева фабрика са живеели в помещенията, където имало столова и създадени всички условия да не напускат работното си място. Те били от Южна България. По изчисления на митницата стойността на нелегалния тютюн възлиза на близо 60 000 лева. \r\nОпределенията на Кубратския районен съд, с които са взети мерки за неотклонение „Задържане под стража“ на петимата, подлежат на обжалване пред Разградския окръжен съд.", "date": "2018.12.03", "title": "Разград; Петимата обвиняеми от нелегалната фабрика за тютюн в село Каменово остават в ареста"}
{"url": "http://www.focus-news.net/news/2018/12/03/2597516/burgas-kompozitorat-stefan-diomov-shte-predstavi-pred-mediite-informatsiya-za-predstoyashtiya-si-kontsert-byala-koleda-na-4-dekemvri.html", "text": "Композиторът Стефан Диомов ще представи пред медиите в Бургас информация за предстоящия си концерт „Бяла Коледа“. Това съобщиха от пресцентъра на  Общината . Пресконференцията ще се проведе в кафенето на Община Бургас във вторник, 4 декември, от 11.30 часа.", "date": "2018.12.03", "title": "Бургас: Композиторът Стефан Диомов ще представи пред медиите информация за предстоящия си концерт „Бяла Коледа“ на 4 декември"}
{"url": "http://www.focus-news.net/news/2018/12/03/2597514/varna-s-blizo-dva-chasa-zakasnyava-polet-ot-sofiya-zaradi-namalena-vidimost.html", "text": "Полет от София към Варна закъснява с близо два часа заради намалената видимост. Това съобщиха за  Радио „Фокус“ – Варна  от летището в града. Самолетът от столицата е трябвало да кацне на аеропорта в морския град в 08.05 часа. Към момента няма други отменени или закъсняващи полети.  \r\nМъгла има и по пътищата в областта. От „Пътна полиция” призовават шофьорите за повишено внимание. Мъглата създаде проблеми и на Пристанище „Варна“, където всички канали и пристанища са затворени за маневриране. \r\nДиана СТОЕВА", "date": "2018.12.03", "title": "Варна: С близо два часа закъснява полет от София заради намалена видимост"}
{"url": "http://www.focus-news.net/news/2018/12/03/2597505/gazeta-express-kosovo-enver-hodzhay-otreche-da-e-spomenaval-za-regionalen-pakt-sreshtu-sarbiya.html", "text": "Вицепремиерът на Косово Енвер Ходжай заяви, че никога не е работил за създаването на пакт срещу Сърбия и добави, че заглавието на материала, публикуван от загребския ежедневник „Вечерни лист“, който предизвика остри реакции из целия регион и това, което е казал, са две различни неща, пише  онлайн изданието на косовския вестник Gazeta Express . \r\nИзданието припомня, че хърватската медия публикува интервю с Ходжай, в което той уж е отбелязал, че е обсъждал с лидерите на Хърватия, Македония и Черна гора по време на визитите си в тези страни, идеята за формиране на пакт, който да се противопостави на Сърбия и „нейната агресивна политика“ спрямо Косово, като освен това по този начин тя дестабилизира региона. \r\nВ изказване пред черногореския телевизионен канал Antena M, вицепремиерът отрече да е казвал подобно нещо, но всичко друго, което е посочил в интервюто за намесата на Сърбия във вътрешните работи на Косово, целяща да подкопае независимостта на Прищина и заиграването на Белград с вътрешните работи на Черна гора и Македония е вярно. „Никога не съм говорил за създаване на регионален пакт срещу Сърбия“, цитира Gazeta Express думите на Ходжай, който е добавил, че регионалното сътрудничество трябва да стабилизира и Балканите, и Сърбия. „Но, моите коментари за агресивната политика на Сърбия срещу нейните съседи и предложението западните партньори да упражнят влиянието си върху Белград, който е проводник на руската политика, са мои добре известни позиции, които повтарям през последното десетилетие“, обясни Ходжай. \r\nМинистерството на външните работи на Черна гора отрече такива разговори, а премиерът на Македония Зоран Заев заяви също, че никога не е разговарял с никого за някакъв договор срещу Сърбия. Изявленията на Ходжай предизвикаха и реакции както в Босна, така и в Сърбия. \"Вицепремиерът на Косово не трябва да се безпокои за Босна и нейния ентитет Република Сръбска (РС), а трябва да се ангажира с диалога с Белград“, каза босненският външен министър Игор Църнадак пред сръбски медии, според цитата на прищинския вестник. Марко Джурич, директор на сръбската правителствена канцелария за Косово, каза, че думите на Ходжай трябва да бъдат взети сериозно, защото пактът, за който говори, означава \"пакт срещу мира\" и регионалната стабилност. \r\nПревод и редакция:", "date": "2018.12.03", "title": "Gazeta Express (Косово): Енвер Ходжай отрече да е споменавал за регионален пакт срещу Сърбия"}
{"url": "http://www.focus-news.net/news/2018/12/03/2597520/sofiya-politsaite-v-botevgrad-sa-razkrili-trima-izvarshiteli-na-prestapni-posegatelstva.html", "text": "Полицаите в Ботевград са разкрили трима извършители на престъпни посегателства. Това съобщиха от  ОДМВР-София . \r\nВ резултат на проведените активни оперативно-издирвателни действия служители на РУ-Ботевград разкриха двама ботевградчани, извършили кражба на чанта с лични документи и сумата от 2700 лева от товарен автомобил, паркиран в града. По случая е образувано досъдебно производство. След доклад на събраните доказателства в районната прокуратура на извършителите са повдигнати обвинения за престъпление по чл. 194, ал.1 от НК. Междувременно и трети ботевградчанин- на 22 години, бе уличен от полицейските служители в противозаконно присвояване на мобилен телефон. Материалите по случая са докладвани в районната прокуратура с мнение за прилагане разпоредбите на чл. 218Б от НК.", "date": "2018.12.03", "title": "София: Полицаите в Ботевград са разкрили трима извършители на престъпни посегателства"}
{"url": "http://www.focus-news.net/news/2018/12/03/2597518/zam-ministar-nikolay-prodanov-dokladat-na-komiteta-protiv-iztezaniyata-v-mnogo-otnosheniya-beshe-polozhitelen.html", "text": "Докладът на Комитета против изтезанията в много отношения беше положителен. Това каза пред журналисти заместник-министърът на правосъдието проф. Николай Проданов след пресконференция по проект „Модернизиране на пенитенциарната система в България“, предаде репортер на  Агенция „Фокус“ . \r\n„И най-вече докладът отчиташе напредъка на страната не само по линия на Министерството на правосъдието, но и по линия на МВР, на Министерството на здравеопазването. Отчиташе напредъка на страната по отношение на всички онези неща, които се контролират от Комитета“, заяви зам.-министърът. \r\nПроф. Проданов отказа да коментира утрешното съвещание, свикано от министър Цецка Цачева. „Нека да мине и ще преценим какво ще споделим с медиите“, заяви той. \r\nЦветилена СИМЕОНОВА", "date": "2018.12.03", "title": "Зам.-министър Николай Проданов: Докладът на Комитета против изтезанията в много отношения беше положителен"}
{"url": "http://www.focus-news.net/news/2018/12/03/2597513/inzh-veska-georgieva-stolichen-inspektorat-postoyanno-proveryavame-obekti-za-neblagopriyatno-vazdeystvie-varhu-kachestvoto-na-vazduha.html", "text": "Постоянно проверяваме обекти за неблагоприятно въздействие върху качеството на въздуха. Това каза началникът на Столичния инспекторат инж. Веска Георгиева за  Агенция „Фокус“  във връзка с очакваните превишени стойности на фини прахови частици в столицата днес. „Столичният инспекторат е контролна структура по 12 наредби на Столичният общински съвет и по теми, които със заповед му налага кметът на Столична Община. Проверките, които извършва инспектората, са свързани с въздействие на редица проверявани обекти върху качеството на атмосферния въздух. В случая проверките касаят обекти, които биха могли нерегламентирано да изгарят отпадъци. Такива обекти  са сервизи, гумаджийници“, обясни тя. „Пунктовете за вторични суровини не влизат в обхвата на самостоятелните проверки на Столичния инспекторат, такива проверки правим с Регионалната инспекция по околната среда и водите, защото това е тяхна компетенция. Когато колегите преценят и поискат съдействие, ние работим с тях“, допълни Георгиева. „Проверките ги правим целенасочено както през седмицата, така и през уикенда, основно в събота, защото в неделя голяма част от сервизите не работят. Проверяваме постоянно. Не значи, че като проверим един сервиз един път с това той за сезона е проверен. Има сервизи, повечето са такива, които се отопляват с електричество и имат договори с фирми за предаване на гумите и те не попадат в рисковата група. Но има и други, които се проверяват няколко пъти, защото по преценка на колегите - експерти, при тях може да се открият нарушения. Проверяваме заедно с полицията всеки сигнал, който постъпи. Проверяваме работата на различни фирми къде и как управляват своите отпадъци“, обясни началникът на Столичния инспекторат.  \r\nТеодора ПАТРОНОВА", "date": "2018.12.03", "title": "Инж. Веска Георгиева, Столичен инспекторат: Постоянно проверяваме обекти за неблагоприятно въздействие върху качеството на въздуха"}
{"url": "http://www.focus-news.net/news/2018/12/03/2597521/vratsa-politsiyata-e-otkrila-71-godishna-zhena-ot-mezdra-koyato-e-bila-v-neizvestnost-sled-kato-popadnala-v-shema-na-telefonni-izmamnitsi.html", "text": "Жителка на град Мездра  изказва своята  благодарност за професионализма на старши комисар Янко Янколов- директор на ОДМВР - Враца и служители от дирекцията, които откриват 71-годишната й майка, която била в неизвестност, след като попаднала в схема на телефонни измамници. Това съобщиха от  ОДМВР - Враца . \r\nНа 26 ноември 2018 г., възрастната жена била принудена от неизвестни лица да изтегли 6 хиляди лева от банка, като през цялото време  била инструктирана по телефона от измамниците, които я насочили към Ловеч, където трябвало да предаде парите. Близките на жената се обърнали  за съдействие към директора на ОДМВР Враца, който създал необходимата организация за откриване на жената. Полицейските служители  предприели  проследяване  и установили местонахождението й първо  в гр.Враца, а след това и в Ловеч,  където тя  се настанила  в хотел. След намесата на служителите  на МВР, жената е намерена  в хотела в добро състояние, а измамата е била предотвратена. \r\nВ писмото си до министъра на вътрешните работи, дъщерята на измамената възрастна  жена  изказва благодарност към старши комисар Янко Янколов за изключително компетентната  и професионална  реакция от негова страна, на подадения сигнал за помощ.", "date": "2018.12.03", "title": "Враца: Полицията е открила 71-годишна жена от Мездра, която е била в неизвестност, след като попаднала в схема на телефонни измамници"}
{"url": "http://www.focus-news.net/news/2018/12/03/2597519/yordan-yordanov-kmet-na-dobrich-mashinata-izpolzvana-za-zimno-poddarzhane-na-tsentralna-peshehodna-zona-ne-e-prichina-za-nachupvaneto-na-nastilkata.html", "text": "Машината, използвана за зимно поддържане на централна пешеходна зона в Добрич, не е причина за начупването на настилката. Това каза кметът на Добрич Йордан Йорданов, предаде кореспондентът на  Радио „Фокус” . В Общината са постъпили въпроси във връзка с почистването през зимата на пешеходната централна част на града и как се извършва. Кметът припомни, че по договор с фирмата, която осъществява тези дейности, има ограничение за използваните машини те да бъдат до 3 тона. Йордан Йорданов посочи, че машината, която се използва за тази цел в Добрич, тежи 1,900 кг. Той допълни, че за сравнение толкова тежи приблизително и една линейка. В един следващ етап Общината ще представи цялостен анализ и обосновка защо плочките по централна пешеходна зона се чупят в зимни условия не за първа година. Пълна информация за дейностите, свързани с обновяването на водния сектор, се публикува ежедневно на сайта на Община град Добрич. Сигнали и мнения на граждани могат да се подават на дежурни телефони, както и на „Фейсбук” профила на общината, в специална рубрика. Отговорите се получават в 7-дневен срок. Сигналите за нередности и аварии трябва да бъдат придружени от точен адрес на мястото, за което се сигнализира. \r\nЖулиета НИКОЛОВА", "date": "2018.12.03", "title": "Йордан Йорданов, кмет на Добрич: Машината, използвана за зимно поддържане на централна пешеходна зона, не е причина за начупването на настилката"}
{"url": "http://www.focus-news.net/news/2018/12/03/2597523/burgas-piyan-shofyor-e-zadarzhan-sled-opit-za-podkup-na-politsay.html", "text": "Пиян шофьор е задържан след опит за подкуп на полицай. Това съобщиха от  ОДМВР - Бургас . На 2 декември около 00.45 часа в с. Тръстиково, община Камено, служители от Районно управление – Камено спрели за проверка лек автомобил „Фолксваген Поло“, с варненска регистрация, управляван от 43-годишен мъж с инициали К.М. от с. Близнаци, община Аврен, област Варна. Полицаите констатирали, че мъжът шофира след употреба на алкохол с концентрация 1.51 промила. С цел осуетяване съставянето на акт по Закона за движение по пътищата, шофьорът подхвърлил в служебния автомобил 20 левова банкнота. Мъжът е своевременно задържан за срок от 24 часа. По случая е образувано бързо полицейско производство.", "date": "2018.12.03", "title": "Бургас: Пиян шофьор е задържан след опит за подкуп на полицай"}
{"url": "http://www.focus-news.net/news/2018/12/03/2597525/burgas-futbolisti-sa-s-leki-naranyavaniya-sled-sprechkvane-mezhdu-yunosheskite-otbori-na-pirin-blagoevgrad-i-neftohimik-burgas-po-vreme-na-vechrashniya-futbolen-mach.html", "text": "По време на вчерашния футболния мач между юношеските отбори на „Пирин“ – Благоевград и „Нефтохимик“ – Бургас, проведен на стадиона в Българово и охраняван от двама частни охранители, е станало спречкване между младежи от двата противникови отбора, в резултат на което няколко футболисти получили леки наранявания. Това съобщиха от  ОДМВР-Бургас  във връзка с публикации, свързани с информация за масово сбиване по време на срещата. \r\nНепосредствено след получаване на сигнала за инцидента, към стадиона в Българово се отправили полицейски служители, които не са констатирали нарушаване на обществения ред. Въпреки това ескортирали автобуса на младежкия отбор на „Пирин“ – Благоевград до оттеглянето му от Българово. Извършен е оглед на съблекалните, ползвани от младежите на благоевградския отбор, като нанасяне на значителни материални щети не е констатирано. Установените материални щети са описани и ще се остойностят. \r\nДо момента в ОДМВР – Бургас или във Второ Районно управление – Бургас, на чиято територия се намира стадионът в Българово, не са получавани официални сигнали от нито един от двата футболни отбора за осъществен побой или обществени безредици. Въпреки това участвалите в инцидента и свидетелите-очевидци ще бъдат издирени и разпитани от полицейските служители. Предстои и вземането на видеозапис от футболната среща с цел изясняване на обективната истина.", "date": "2018.12.03", "title": "Бургас: Футболисти са с леки наранявания след спречкване между юношеските отбори на „Пирин“ – Благоевград и „Нефтохимик“ – Бургас по време на вечрашния футболен мач"}
{"url": "http://www.focus-news.net/news/2018/12/03/2597524/vitsepremierat-ekaterina-zaharieva-shte-uchastva-v-sreshta-na-vanshnite-ministri-na-nato-na-4-i-5-dekemvri.html", "text": "Вицепремиерът и министър на външните работи Екатерина Захариева ще вземе участие в предстоящата на 4 и 5 декември 2018 г. в Брюксел среща на министрите на външните работи на страните-членки на НАТО. Това съобщиха от пресцентъра на  Министерството на външните работи . \r\nВъв фокуса на разговорите ще бъдат актуални въпроси на международната сигурност, трансатлантическата връзка и ангажиментите на страните-членки към колективната отбрана. Министрите ще обсъдят и засилването на ролята на НАТО в борбата с тероризма, партньорството с Ирак, както и обстановката в Либия.  \r\nС участието на Върховния представител на ЕС по въпросите на външната политика Федерика Могерини съюзниците ще обменят мнения по развитието на процесите в Западните Балкани, като специално внимание ще бъде обърнато на евроатлантическата перспектива на страните от региона. На съвместна сесия с Грузия и Украйна ще се дискутират актуалните предизвикателства пред регионалната сигурност, включително в Черно и Азовско море.  \r\nФорумът ще приключи със заседание с оперативните партньори в мисията „Решителна подкрепа“ с фокус върху цялостната ситуация по сигурността в Афганистан, проведените парламентарни избори в страната, подготовката на предстоящите президентски избори през 2019 г. и процеса на помирение.", "date": "2018.12.03", "title": "Вицепремиерът Екатерина Захариева ще участва в среща на външните министри на НАТО на 4 и 5 декември"}
{"url": "http://www.focus-news.net/news/2018/12/03/2597522/zam-ministar-nikolay-prodanov-chrez-novite-gps-grivni-litsata-s-probatsiya-veche-nyama-da-e-nuzhno-da-hodyat-do-politseyskite-upravleniya-za-da-se-razpisvat.html", "text": "Чрез новите GPS гривни лицата с пробация вече няма да е нужно да ходят до полицейските управления, за да се разписва. Това каза пред журналисти заместник-министърът на правосъдието проф. Николай Проданов след пресконференция по проект „Модернизиране на пенитенциарната система в България“, предаде репортер на  Агенция „Фокус“ . Проф. Проданов обясни, че лично той сам е носил една от GPS гривните, купени по проекта, в продължение на два дни през лятото. „Установих, че е сравнително удобна за носене. И най-впечатлен бях, когато я свалих и колегите ми показаха къде точно съм бил в рамките на този период“, заяви той. „Хубавото на целия този електронен мониторинг е в това, че създава облекчение както за нас, така и за полицейските служители и самите лица. Тези лица, срещу които има приложени пробационни мерки, ще бъдат облекчени, защото по този начин вече няма да им се налага да ходят до съответното полицейско управление, за да се разписват. Няма да има необходимост от това, защото в контролния център във всеки един момент ще може да се проследи дали този човек изпълнява наложеното му наказание“, заяви зам.-министърът.  \r\nПопитан дали по света има случай някой да е успял да отвори гривната и да избяга, проф. Проданов отговори: „Аз лично не знам за такъв случай, но по света има страхотни техничари.“ \r\nЦветилена СИМЕОНОВА", "date": "2018.12.03", "title": "Зам.-министър Николай Проданов: Чрез новите GPS гривни лицата с пробация вече няма да е нужно да ходят до полицейските управления, за да се разписват"}
{"url": "http://www.focus-news.net/news/2018/12/03/2597517/izpalnitelna-agentsiya-po-okolna-sreda-prez-pochivnite-dni-sa-registrirani-previsheniya-na-normata-za-fini-prahovi-chastitsi-v-17-grada-v-stranata.html", "text": "В периода 01-02 декември са регистрирани превишения на средноденонощната норма за фини прахови частици (ФПЧ10) в градовете София, Благоевград, Горна Оряховица, Видин, Перник, Ловеч, Пловдив, Смолян, Шумен, Девня, Враца, Плевен, Ловеч, Русе, Сливен, Димитровград, Кърджали. Най-високата стойност е измерена в неделя (02.12.2018 г.) в Горна Оряховица – 4,55 пъти над нормата. Това съобщиха от  Изпълнителната агенция по околна среда . \r\nЗа същия период данните за Столична община показват: \r\nНа  01.12.2018 г.  превишения на стойностите за ФПЧ10 е имало в пунктовете в  ж.к.“Дружба“ – 1,42 пъти над нормата;  ж.к. „Надежда“ – 2,38 пъти, в ж.к „Павлово“ 2,23 пъти; ж.к. „Хиподрума“ – 2,78 пъти и ж.к. „Младост“ – 1,84 пъти над нормата. \r\nНа  02.12.2018 г.  превишения на стойностите за ФПЧ10 е имало в пунктовете ж.к.“Дружба“ – 2,33 пъти над нормата;  ж.к. „Надежда“ – 4,33 пъти, в ж.к „Павлово“ 3,34 пъти, ж.к. „Хиподрума“ – 4,38 пъти и в ж.к. „Младост“ – 3,98 пъти над нормата. \r\nНа  30.11.2018 г.  превишения на ФПЧ10 са регистрирани в Горна Оряховица и Видин съответно 1,35 и 1,17 пъти над нормата. \r\nДанните са осреднени за период от 24 часа (от 00:00 до 24:00 ч.). Нормата за опазване на човешкото здраве за ФПЧ10 е средноденонощна (за 24 часа) и е 50 µg/m3. Тази норма не трябва да бъде превишавана повече от 35 пъти за една календарна година. \r\nОсновен източник на ФПЧ10 са битово изгаряне на твърди горива и автомобилния транспорт в съчетание с неблагоприятните метеорологични условия (температурна инверсия, мъгла и безветрие).  \r\nМинистерство на околната среда и водите напомня, че използването на сухи дърва и висококалорични въглища за огрев намалява замърсяването на въздуха. Интернет страницата на Столична община дава възможност за проследяване на часовите стойности на основните показатели за качество на въздуха, а чрез Европейския индекс  на Европейската агенция по околна среда могат да се следят данните и за цяла Европа:  .  \r\nДанни за качеството на атмосферния въздух в страната ежедневно се публикуват в  ежедневен бюлетин за качеството на атмосферния въздух на интернет страницата на ИАОС -  ..", "date": "2018.12.03", "title": "Изпълнителна агенция по околна среда: През почивните дни са регистрирани превишения на нормата за фини прахови частици в 17 града в страната"}
{"url": "http://www.focus-news.net/news/2018/12/03/2597527/elisaveta-shapkareva-dopiskite-i-statiite-na-kuzman-shapkarev-vav-vestnik-makedoniya-predstavyat-razgarnata-kartina-na-zhivota-na-balgarite-v-makedoniya-po-vreme-na-vazrazhdanieto.html", "text": "Дописките и статиите на Кузман Шапкарев във вестник „Македония“ представят разгърната картина на живота на българите в Македония по време на Възражданието. Това каза правнучката на фолклориста Кузман Шапкарев и заместник-председател на Българското сдружение на родовете от Македония Елисавета Шапкарева, в интервю за  Агенция „Фокус“  по повод годишнината от основаването на вестник „Македония“ на 3 декември 1866 г. Шапкарева обясни, че сред основните сътрудници на вестника са културни и просветни дейци като Гаврил Кръстевич, Марин Дринов, Тодор Икономов, Тодор Шишков, Захари Княжевски, Светослав Миларов, Никола Първанов, Стефан Бобчев и не на последно място Кузман Шапкарев. По отношение на своя прадядо, Шапкарева обясни: „Често дописките и статиите му са анонимни, подписани само с инициали (К.А.П.Ш.;Ш.) или пък с избраните от него „един македонец”, „един прибягнал македонски българин”, „един пътник” и пр.“, каза Шапкарева. По думите ѝ темите в материалите на Кузман Шапкарев засягат както всекидневието, така и много сериозни национални въпроси. „Всички дописки носят почерка на наблюдателен и ангажиран автор, който реагира адекватно на събитията в народния живот“, обясни още Шапкарева. Тя припомни, че през 2011 г. излиза сборник с основната и най-важна част от публицистичното и историко-географско творчество на неуморимия културен деец Кузман Шапкарев. „Той с кратки прекъсвания е редовен дописник в редица емблематични за българската възрожденска и следосвобожденска преса вестници, между които „Цариградски вестник”, Дунавски лебед”, „Македония”, „Гайда”, „Български глас” и много други“, разказа правнучката на Кузман Шапкарев.  \r\nДеница КИТАНОВА Пълния текст на интервюто четете в „Мнение”", "date": "2018.12.03", "title": "Елисавета Шапкарева: Дописките и статиите на Кузман Шапкарев във вестник „Македония“ представят разгърната картина на живота на българите в Македония по време на Възражданието"}
{"url": "http://www.focus-news.net/news/2018/12/03/2597528/narodnite-predstaviteli-ot-gerb-smolyan-kam-horata-s-uvrezhdaniya-nash-dalg-e-da-oblekchim-trudnoto-vi-ezhednevie-i-da-protegnem-raka-s-razbirane-i-toplota.html", "text": "Присъединяваме се към отбелязването  на този ден с уважение към хората, които ежедневно, с воля и кураж, отстояват правото си на лична изява и на достоен живот. Благодарим ви за всеотдайността и активната ви гражданска позиция“. Това се казва в поздравлението на народните представители от ГЕРБ за област Смолян д-р Даниела Дариткова и д-р Красимир Събев по случай Международния ден на хората с увреждания, съобщиха от пресцентъра на  ГЕРБ – Смолян . \r\n„Вие сте част от нашето общество и заслужавате внимание, уважение и възхищение за волята и достойнството, с които посрещате трудностите, за силния дух и стремежа да направите живота си по-пълноценен и радостен. Наш дълг е да облекчим трудното Ви ежедневие и да протегнем ръка с разбиране и топлота. През последните години сме свидетели на чести промени в областта на законодателството с цел подобряване живота на хората с увреждания и социалната им адаптация. Затова ще продължим да бъдем отговорни към решаването на проблемите и реализирането на политики за защита на вашата лична индивидуалност, достойнство и права, което е важен приоритет от социална политика на държавата. \r\nИскрено ви благодарим за упоритостта и за волята да преодолявате трудностите и да бъдете борбени хора! \r\nНека доброто настроение и вълнението от настъпващите Коледни и Новогодишни празници да Ви донесат радост и повече щастливи моменти! Честит празник!“, се казва още в поздравлението на народните представители от ГЕРБ за област Смолян към хората с увреждания.", "date": "2018.12.03", "title": "Народните представители от ГЕРБ – Смолян към хората с увреждания: Наш дълг е да облекчим трудното Ви ежедневие и да протегнем ръка с разбиране и топлота"}
{"url": "http://www.focus-news.net/news/2018/12/03/2597531/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Още през 2013 г., когато е закупена телефонната централа в македонската прокуратура, е имало възможност за записване на телефонните разговори на обществените обвинители. Главният прокурор Любомир Йовевски съобщи новината, след двучасова лекция пред журналистите за прозрачността на прокуратурата и за това каква информация може да да бъде съобщена по време на следствената процедура, която според закона е тайна, пише  електронното издание на македонския вестник „Независен“ . В края на срещата прокурорът съобщи, че е открил два твърди диска със записани разговори от 30 септември 2016 г. \r\nВеднага след тази новина, пресконференция пред Прокуратурата проведе правителственият говорител Миле Бошняковски, който твърди, че записването на разговорите на прокурорите са наследство от миналата власт, а след това премиерът Зоран Заев съобщи, че такава централа е имала и в новата сграда на Основния съд Скопие 1 и за това косвено обвини тогавашните първи хора на тези две институции, които са закупили оборудването, бившият председател на Наказателния съд Владимир Панчевски и бившият републикански прокурор Марко Звърлевски. Опозицията пък поиска отговорност за подслушването от министъра на вътрешните работи Оливер Спасовски, който точно през септември 2016 г. е избран за министър на вътрешните работи в служебното правителство, отбелязва изданието. \r\nИнформацията, която отекна като скандал вече има други измерения, след информацията, че Министерството на околната среда е сключило договор за доставка на телефонна централа с възможност за запис и прослушване на разговорите. Заев заяви, че това, което ще се използва, се определя от ръководителя. \r\n„Ръководното лице в самата институция решава какво ще се използва. Имаме системи, където има нужда от запис, какъвто е записът за мониторинг съдебни заседания ... Самият председател на съд, ръководител на прокуратурата, министър, премиер или който и да е решава, че какво ще се използва. Начинът за взимане на решението, че ще се използва определена апаратура, или, че ще се записва, е престъпление, и втората част - начина на използване на това е още по-голяма злоупотреба. Разследването трябва наистина да покаже къде съответното ръководно тяло е разпоредило да се приложи такава мярка“, заяви премиерът \r\nНезависимо от новината, че прокурорите са били подслушвани, сега министър-председателят вярва, че злоупотребата е невъзможна, тъй като е била своевременно разкрита. Разследването на прокуратурата трябва да отговори на въпроса дали записаните разговори в Прокуратурата са били копирани и преслушвани за някакви цели и защо републикански прокурор, който вече една година изпълнява функцията, е позволил разговорите в прокуратурата да се записват до избухването на скандала. \r\nПознавачите на системите за подслушване и телефонните централи твърдят, че това са стандартни части на централите и че това, което трябва да се разследва е целта на този, който е набавил оборудването. \r\n„Това е небрежност на тези, които са взели властта, дори и ако някой им е направил това умишлено с цел да ги контролира, след като се смени властта, те са имали задължение да проверят какви възможности има тази централа. Главният прокурор е забелязал това доста късно, той е на позицията от една година. Властта не може да се отнася така към своите институции, защо не се създадат органи, които ще разследват каква е сигурността на тези комуникационни устройства“, казват запознати с устройствата за подслушване. \r\nСпоред източниците на „Независен“, когато се сменила властта, на новия прокурор е трябвало да се посочи с какви възможности разполага тази централа и не е ясно защо никой не е изключил кабела и не е прекратил опцията за записване. Разследването е започна тази пролет и прокурорите са били записвани след започването му, отбелязва изданието. \r\nЗаев казва, че по този въпрос решава прокуратурата и самият прокурор разследва дали трябва да влезе в системата или не. „Това е работата на прокуратурата. Прокуратурата дава заповеди и подобни. Заявлението е подадено до Министерството на вътрешните работи, а Министерството на вътрешните работи информира разследващите органи в страната. Със сигурност министърът на вътрешните работи информира и шефа си, премиерът на държавата. И оставихме разследването да тече. Те решиха кога да завършат разследването разследването и да го споделят с обществеността“, обясни македонският министър-председател. \r\nВъпреки това Заев е сигурен, че отговорността за тези централи трябва да има. \r\nСпоред неговата информация, системата в Основния съд Скопие 1 все още не е въведена в експлоатация, но вече е вградена. \r\n„Кой позволи такава система да бъде вградена? Прокуратурата трябва да докладва на държавния прокурор, защото самите институции, когато са променили управленските си структури, незабавно откриха разследването. Това ще бъде за всяка публична институция“, предупреди премиерът. \r\nАферата за записването на прокурорите избухна, след като министърът на вътрешните работи отговорно твърдеше, че в Македония не се подслушва незаконно и че „крепостта“ на миналата власт вече не съществува. Спасовски отговаря за вътрешното министерство в продължение на две години, но правителството все още не е проверявало централите, инсталирани в институциите. \r\nТой казва, че прокуратурата и съдебната власт са независими и МВР няма възможност самостоятелно да прави проверки на тези институции. \r\n***  Вицепремиерът на Косово Енвер Ходжай заяви, че никога не е работил за създаването на пакт срещу Сърбия и добави, че заглавието на материала, публикуван от загребския ежедневник „Вечерни лист“, който предизвика остри реакции из целия регион и това, което е казал, са две различни неща, пише  онлайн изданието на косовския вестник Gazeta Express . \r\nИзданието припомня, че хърватската медия публикува интервю с Ходжай, в което той уж е отбелязал, че е обсъждал с лидерите на Хърватия, Македония и Черна гора по време на визитите си в тези страни, идеята за формиране на пакт, който да се противопостави на Сърбия и „нейната агресивна политика“ спрямо Косово, като освен това по този начин тя дестабилизира региона. \r\nВ изказване пред черногореския телевизионен канал Antena M, вицепремиерът отрече да е казвал подобно нещо, но всичко друго, което е посочил в интервюто за намесата на Сърбия във вътрешните работи на Косово, целяща да подкопае независимостта на Прищина и заиграването на Белград с вътрешните работи на Черна гора и Македония е вярно. „Никога не съм говорил за създаване на регионален пакт срещу Сърбия“, цитира Gazeta Express думите на Ходжай, който е добавил, че регионалното сътрудничество трябва да стабилизира и Балканите, и Сърбия. „Но, моите коментари за агресивната политика на Сърбия срещу нейните съседи и предложението западните партньори да упражнят влиянието си върху Белград, който е проводник на руската политика, са мои добре известни позиции, които повтарям през последното десетилетие“, обясни Ходжай. \r\nМинистерството на външните работи на Черна гора отрече такива разговори, а премиерът на Македония Зоран Заев заяви също, че никога не е разговарял с никого за някакъв договор срещу Сърбия. Изявленията на Ходжай предизвикаха и реакции както в Босна, така и в Сърбия. \"Вицепремиерът на Косово не трябва да се безпокои за Босна и нейния ентитет Република Сръбска (РС), а трябва да се ангажира с диалога с Белград“, каза босненският външен министър Игор Църнадак пред сръбски медии, според цитата на прищинския вестник. Марко Джурич, директор на сръбската правителствена канцелария за Косово, каза, че думите на Ходжай трябва да бъдат взети сериозно, защото пактът, за който говори, означава \"пакт срещу мира\" и регионалната стабилност. \r\n***  Нито Черна гора, нито Македония никога не са преговаряли с никого под никаква форма за създаване на пакт срещу Сърбия, Това е основното послание на официалните лица от Скопие и Подгорица на скорошното изявление на косовския вицепремиер Енвер Ходжай, което предизвика бурни реакции в Белград и региона, пише  белградския ежедневник „Политика“ . \r\n Изданието припомня, че Ходжай заяви пред хърватска медия: „На няколко пъти, по време на престоя си в Хърватия, Македония и Черна гора, аз говорих с лидерите на тези страни да се създаде пакт, който да се противопостави на Сърбия и нейната агресивна политика“. \r\nСръбските власти оцениха думите му като опасни и неприятелски и отново настояха, че Белград продължава да се стреми към мир и стабилност в региона, както и че той може да защитава своите интереси, отбелязва вестникът. Също така те призоваха страните, които спомена косовския вицепремиер, да коментират твърдението, което те направиха, с изключение на Хърватия. \r\nОсъждане на думите на Ходжай е дошло и от Босна и Херцеговина, от сръбския член на президентството на страната Милорад Додик и от външния министър Игор Църнадак, както и от страна на обществеността в Хърватия и Черна гора, посочва „Политика“. \r\nЩо се отнася до реакциите от Белград, между тези, които призоваха за реакция от Македония, Черна гора и Хърватия на думите на Ходжай, е бил и министърът на вътрешните работи Небойша Стефанович, който подчерта, че изявлението на косовския вицепремиер е враждебен акт против Сърбия и сръбския народ и посочи, че тези думи идват в момент, когато страната е по-силна и има по-голяма роля по света, а освен това полицията и военните й могат да защитят територията и народа на Сърбия. \r\nЧе изявлението на Ходжай означава пакт срещу мира и регионалната стабилност изрази позиция и директора на сръбската правителствена канцелария за Косово и Метохия Марко Джурич. „Очевидно Ходжай живее през 1941 година и иска да върне целия регион във време, когато под силите на оста цялата територия е била обединена под управлението на албанците и т.нар. Независима хърватска държава“, заяви той, като добави, че при нормални обстоятелства изявлението на Ходжай е трябвало да бъде коментирано от министъра на здравеопазването на Сърбия Златибор Лончар. \r\nЗа министъра на отбраната на западната ни съседка Александър Вулин пък тези думи са „продължение на изявлението на президента на Хърватия Колинда Грабар-Китарович, че хърватите и албанците са братя по оръжие, северномакедонците изпълняват всеки ултиматум на албанците, а политиката на Черна гора е, че сърбите са окупатори, а Косово е държава“. Вулин подчерта, че заплашва и не прави съюз против нито една нация, но може и умее да се отбранява. \r\nМиролюбивата и отговорна политика на Сърбия бе посочена и от министъра на строителството, транспорта и инфраструктурата Зорана Михайлович, която определи изказването на Ходжай като срамно, докато министърът за европейска интеграция Ядранка Йоксимович оцени, че те „очевидно произлизат“ от неотдавнашните подписани активности и общи изявления на представителите на Прищина и Албания, „които започват програма за обединение на албанците“. \r\n„Очаквам ЕС да реагира на тази неприятелска инициатива, която атакува и заплашва европейският ред и стабилност“, подчерта Йоксимович. \r\nСръбският член на представителството на БиХ Милорад Додик оцени, че изявлението на Енвер Ходжай само потвърждава дългогодишните антисръбски политики на правителствата в региона. \r\n„Ние непрекъснато сме под натиск. Те само като видят, че не могат да направят нищо, казват, че ‚никой и не иска да прави нищо‘, но когато им се отвори и най-малката възможност, веднага биха унищожили Република Сръбска и биха направили унитарна БиХ“,каза Додик. \r\nИзтъквайки, че Прищина трябва да е по-съсредоточена върху това да изпълни своите задължения според Брюкселското споразумение и в намирането на общи решения с Белград, външният министър на БиХ Игор Църнадак посочи, че Ходжай не трябва да се занимава с РС (Република Сръбска) и БиХ, визирайки думите на косовския вицепремиер, че „Сърбия никога не се е отказвала от намерението си да се обедини с РС“. \r\n„Докато всички в региона се занимават със сътрудничество и изграждане на взаимно доверие, Прищина въвежда безумни мита от 100 процента, прави враждебни пактове и произвежда напрежение в региона“, подчерта Църнадак. \r\nЩо се отнася до официалния отговор от Македония, премиерът Зоран Заев заяви, че страната нито на едно ниво, никога не е водила такива разговори, за каквито споменава Ходжай. „Няма такива разговори. Те никога не са се водили, нито някой е споменавал за такова нещо. Това са прекалено сериозни разговори, с които премиерът на Македония не може да не е запознат“, посочи Заев. \r\nВ същия дух реагира и Министерството на външните работи на Черна гора,  което посочва в своето съобщение, че длъжностните лица от тази страна също никога не са разговаряли за основаване на „пактове“ срещу която и да е държава в региона. \r\n\"Укрепването на регионалното сътрудничество и добросъседските отношения е един от приоритетите на външната политика на Черна гора\", се казва в изявлението. След реакцията на Скопие и Подгорица, се изказа и Енвер Ходжай, който твърди, че в интервю за загребския ежедневник \"Вечерни лист\"  не е споменавал създаването на какъвто и да е пакт срещу Сърбия. \r\n***  Заради увеличаващото се напрежение с Турция в Егейско море и Източното Средиземноморие, изглежда, че Гърция търси начини да активира клаузата за взаимопомощ от Лисабонския договор на Европейския съюз, за да подсигури границите си, пише  онлайн изданието на вестник Kathimerini . \r\nИзданието конкретизира, че Атина призовава Брюксел да интерпретира параграф 7 на член 42 от Договора, за да се каже ясно, че морските граници на Гърция са и граници на Съюза. \r\nПараграфът гласи, че държава от ЕС може да поиска помощ от останалите 26 държави-членки, ако бъде атакувана. \r\n„Съюзът и неговите държави-членки действат съвместно в дух на солидарност, ако държава-членка е обект на терористична атака или жертва на природно или причинено от човека бедствие. Съюзът мобилизира всички инструменти, с които разполага, включително военните ресурси, предоставени от страните-членки“, се казва в клаузата. \r\nТам обаче се отбелязва още, че „ако дадена държава-членка е обект на терористична атака или жертва на природно или причинено от човека бедствие, другите страни-членки я подпомагат по искане на нейните политически органи“ \r\nФранция беше първата държава от Европейския съюз, която поиска активирането на параграфа и това бе вследствие на смъртоносните терористични атаки в Париж през ноември 2015 г. \r\nПредвид факта, че Париж вече подчерта необходимостта от по-нататъшно засилване на европейската отбрана, Атина се ползва от подкрепата на Франция, както и на други малки държави, които също биха желали да видят по-силен надзор на своите граници, особено в Черно море и Средиземноморието, отбелязва вестникът. \r\nДлъжностни лица са изяснили, че Атина в никакъв случай не се опитва да подкопае ролята на НАТО в предоставянето на колективна отбрана и сигурност на Европейския съюз. По-скоро тя се стреми да увеличи възможностите си в лицето на усилия на страни като Турция, които искат да преразгледат съществуващите споразумения за границите, пише „Катимерини“. \r\nНещо повече, правителственият курс на действие няма за цел да попречи на усилията за укрепване на връзките със САЩ - подчертано от Стратегическия диалог между двете страни, който ще се състои във Вашингтон на 13 декември. \r\nТези връзки се укрепват още повече и от продължаващите усилия за формиране на обща система за сигурност и отбрана между Гърция, Кипър и Израел под егидата на САЩ, посочва още изданието.", "date": "2018.12.03", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/12/03/2597526/yordan-yordanov-kmet-na-dobrich-vse-oshte-nyama-rezultat-ot-deloto-za-nalozhenata-finansova-korektsiya-na-obshtinata.html", "text": "Все още няма резултат от делото за наложената финансова корекция на Община град Добрич. Това заяви кметът Йордан Йорданов, предаде кореспондентът на  Радио „Фокус” . По думите на кмета темата продължава да е актуална. Йордан Йорданов припомни, че от 25 септември се очаква решението на съда, като е бил определен едномесечен срок за това. „Предполагам, че делото е обемно, изключително трудно по своята същност. Надявам се този месец вече да имаме решение, за да можем да процедираме напред. Разбира се ако е в наша полза решението, ще започнем процедура да си изискаме сумата от близо 3 млн. лв., която сме платили от цялата сума 4,3 млн. лв. Това е една не малка финансова част от нашия бюджет“, коментира кметът на Добрич. През месец февруари тази година Великотърновският административен съд отмени наложената финансовата корекция на Община град Добрич като водещ партньор при реализирането на проекта за изграждане на Регионалното депо за отпадъци край село Стожер. Според решението се отменя като незаконосъобразен актът, с който се налага финансовата глоба по договор за строителство на регионалното депо и по договор за строителен надзор. Глобата бе наложена през април 2016 година от Управляващия орган на Оперативна програма „Околна среда 2007 – 2013“. Последната инстанция по казуса е Върховният административен съд. \r\nЖулиета НИКОЛОВА", "date": "2018.12.03", "title": "Йордан Йорданов, кмет на Добрич: Все още няма резултат от делото за наложената финансова корекция на Общината"}
{"url": "http://www.focus-news.net/news/2018/12/03/2597532/sofiya-sluzhiteli-na-stolichnoto-shesto-rayonno-upravlenie-na-politsiyata-sa-zadarzhali-izvarshitel-na-seriya-domovi-krazhbi.html", "text": "Служители на столичното Шесто районно управление на полицията са задържали извършител на серия домови кражби. Това съобщиха от пресцентъра на  МВР . До момента е установено, че от началото на ноември задържаният - 39-годишен столичанин, криминално проявен - е извършил кражби от пет жилища на територията на кварталите „Овча купел“, „Хиподрума“ и „Красно село“. На всички адреси мъжът се е представял за служител на ВИК. С обяснението, че в съседния вход е възникнала авария по водопроводната мрежа и трябва спре водата, си осигурявал достъп до вътрешността на жилището. Това му давало възможност да се огледа и избере лесно преносими вещи - обикновено дамска чанта или портмоне, които при напускане на дома успявал да отмъкне. Когато не можел да осъществи намерението си от първия път, той се връщал под претекст да пусне водата, и ловко се измъквал с нарочената вещ.  \r\nВ резултат на предприетите оперативно-издирвателни и процесуално- следствени действия той е установен и задържан с полицейска мярка до 24 часа. След доклад на събраните материали по образуваните досъдебни производства в Софийска районна прокуратура задържаният е привлечен като обвиняем за престъпление по чл. 194 от НК. Наложена му мярка за неотклонение „задържане под стража\".  \r\nСлучаят е повод отново от полицията да напомнят на хората да не се предоверяват на непознати. В конкретната ситуация спирането на водоснабдяването става от централния кран на кооперацията и логично не е необходимо това да се случва по домовете.", "date": "2018.12.03", "title": "София: Служители на столичното Шесто районно управление на полицията са задържали извършител на серия домови кражби"}
{"url": "http://www.focus-news.net/news/2018/12/03/2597534/noi-shte-izplati-obezshteteniyata-za-maychinstvo-i-otglezhdane-na-malko-dete-za-dekemvri-predi-nova-godina.html", "text": "Във връзка с предстоящите празнични дни Националният осигурителен институт (НОИ) променя графика за изплащане на обезщетенията за бременност и раждане и отглеждане на малко дете за декември 2018 г. Това съобщиха от пресцентъра на  НОИ . Вместо в началото на януари 2019 г., всички правоимащи лица ще получат парите по сметките си още на 27 декември тази година. \r\nГрафикът за ноември 2018 г. за този вид плащания остава непроменен, като е предвидено превеждането на средствата да бъде на 4 декември. \r\nПълната информация за всички осигурителни плащания на НОИ се публикува всеки месец в специален календар за изплащане на пенсии и обезщетения от ДОО в рубрика „За потребителя/Полезна информация“ на  .", "date": "2018.12.03", "title": "НОИ ще изплати обезщетенията за майчинство и отглеждане на малко дете за декември преди Нова година"}
{"url": "http://www.focus-news.net/news/2018/12/03/2597530/dobrich-okrazhnata-prokuratura-zadarzha-za-srok-do-72-chasa-mazh-ubil-mayka-si.html", "text": "23-годишният Кадир Р. е задържан за срок до 72 часа в ареста, след като Окръжната прокуратура в Добрич го привлякла като обвиняем за убийството на родната си майка. Това съобщиха от  Апелативна прокуратура – Варна . До изтичане на срока на предварителното му задържане прокуратурата ще внесе искане в Добричкия окръжен съд за вземане мярка за неотклонение „Задържане под стража“ на обвиняемия за престъпление по член 116, ал. 1, т. 3, във връзка с член 115 от НК. \r\nНа 2 декември 2018 г. след полунощ Кадир и съпругата му се върнали след гостуване в свои приятели. В дома им в тервелско село помежду им възникнал конфликт. Скандалът събудил майката на обвиняемия, която се опитала да разтърве сина и снаха си. Кадир ударил майка си. След това съпрузите продължили разправията в стаята си.  \r\n51-годишната жена отново се опитала да спре скандала между двамата. Тогава Кадир я ударил отново. Майка му паднала на земята и починала. Тежка черепно-мозъчна травма е причината за смъртта й. \r\nДействията по разследването на семейната драма, завършила с убийството на 51-годишната Р.А. продължават под ръководството на Окръжната прокуратура в Добрич.", "date": "2018.12.03", "title": "Добрич: Окръжната прокуратура задържа за срок до 72 часа мъж, убил майка си"}
{"url": "http://www.focus-news.net/news/2018/12/03/2597529/nezavisen-makedoniya-skandalat-s-podslushvaneto-v-makedoniya-prokurorite-sa-bili-zapisvani-i-sled-smyanata-na-pravitelstvoto.html", "text": "Още през 2013 г., когато е закупена телефонната централа в македонската прокуратура, е имало възможност за записване на телефонните разговори на обществените обвинители. Главният прокурор Любомир Йовевски съобщи новината, след двучасова лекция пред журналистите за прозрачността на прокуратурата и за това каква информация може да да бъде съобщена по време на следствената процедура, която според закона е тайна, пише  електронното издание на македонския вестник „Независен“ . В края на срещата прокурорът съобщи, че е открил два твърди диска със записани разговори от 30 септември 2016 г. \r\nВеднага след тази новина, пресконференция пред Прокуратурата проведе правителственият говорител Миле Бошняковски, който твърди, че записването на разговорите на прокурорите са наследство от миналата власт, а след това премиерът Зоран Заев съобщи, че такава централа е имала и в новата сграда на Основния съд Скопие 1 и за това косвено обвини тогавашните първи хора на тези две институции, които са закупили оборудването, бившият председател на Наказателния съд Владимир Панчевски и бившият републикански прокурор Марко Звърлевски. Опозицията пък поиска отговорност за подслушването от министъра на вътрешните работи Оливер Спасовски, който точно през септември 2016 г. е избран за министър на вътрешните работи в служебното правителство, отбелязва изданието. \r\nИнформацията, която отекна като скандал вече има други измерения, след информацията, че Министерството на околната среда е сключило договор за доставка на телефонна централа с възможност за запис и прослушване на разговорите. Заев заяви, че това, което ще се използва, се определя от ръководителя. \r\n„Ръководното лице в самата институция решава какво ще се използва. Имаме системи, където има нужда от запис, какъвто е записът за мониторинг съдебни заседания ... Самият председател на съд, ръководител на прокуратурата, министър, премиер или който и да е решава, че какво ще се използва. Начинът за взимане на решението, че ще се използва определена апаратура, или, че ще се записва, е престъпление, и втората част - начина на използване на това е още по-голяма злоупотреба. Разследването трябва наистина да покаже къде съответното ръководно тяло е разпоредило да се приложи такава мярка“, заяви премиерът \r\nНезависимо от новината, че прокурорите са били подслушвани, сега министър-председателят вярва, че злоупотребата е невъзможна, тъй като е била своевременно разкрита. Разследването на прокуратурата трябва да отговори на въпроса дали записаните разговори в Прокуратурата са били копирани и преслушвани за някакви цели и защо републикански прокурор, който вече една година изпълнява функцията, е позволил разговорите в прокуратурата да се записват до избухването на скандала. \r\nПознавачите на системите за подслушване и телефонните централи твърдят, че това са стандартни части на централите и че това, което трябва да се разследва е целта на този, който е набавил оборудването. \r\n„Това е небрежност на тези, които са взели властта, дори и ако някой им е направил това умишлено с цел да ги контролира, след като се смени властта, те са имали задължение да проверят какви възможности има тази централа. Главният прокурор е забелязал това доста късно, той е на позицията от една година. Властта не може да се отнася така към своите институции, защо не се създадат органи, които ще разследват каква е сигурността на тези комуникационни устройства“, казват запознати с устройствата за подслушване. \r\nСпоред източниците на „Независен“, когато се сменила властта, на новия прокурор е трябвало да се посочи с какви възможности разполага тази централа и не е ясно защо никой не е изключил кабела и не е прекратил опцията за записване. Разследването е започна тази пролет и прокурорите са били записвани след започването му, отбелязва изданието. \r\nЗаев казва, че по този въпрос решава прокуратурата и самият прокурор разследва дали трябва да влезе в системата или не. „Това е работата на прокуратурата. Прокуратурата дава заповеди и подобни. Заявлението е подадено до Министерството на вътрешните работи, а Министерството на вътрешните работи информира разследващите органи в страната. Със сигурност министърът на вътрешните работи информира и шефа си, премиерът на държавата. И оставихме разследването да тече. Те решиха кога да завършат разследването разследването и да го споделят с обществеността“, обясни македонският министър-председател. \r\nВъпреки това Заев е сигурен, че отговорността за тези централи трябва да има. \r\nСпоред неговата информация, системата в Основния съд Скопие 1 все още не е въведена в експлоатация, но вече е вградена. \r\n„Кой позволи такава система да бъде вградена? Прокуратурата трябва да докладва на държавния прокурор, защото самите институции, когато са променили управленските си структури, незабавно откриха разследването. Това ще бъде за всяка публична институция“, предупреди премиерът. \r\nАферата за записването на прокурорите избухна, след като министърът на вътрешните работи отговорно твърдеше, че в Македония не се подслушва незаконно и че „крепостта“ на миналата власт вече не съществува. Спасовски отговаря за вътрешното министерство в продължение на две години, но правителството все още не е проверявало централите, инсталирани в институциите. \r\nТой казва, че прокуратурата и съдебната власт са независими и МВР няма възможност самостоятелно да прави проверки на тези институции. \r\nПревод и редакция:", "date": "2018.12.03", "title": "„Независен“ (Македония): Скандалът с подслушването в Македония: Прокурорите са били записвани и след смяната на правителството"}
{"url": "http://www.focus-news.net/news/2018/12/03/2597533/burgas-za-poredna-godina-mezhdunarodniyat-den-na-horata-s-uvrezhdaniya-shte-bade-otbelyazan-praznichno-v-grada.html", "text": "За поредна година Международният ден на хората с увреждания ще бъде отбелязан празнично в Бургас. По традиция това се случва под патронажа на кмета. Тържеството ще е от 13.30 часа в залата на Младежки културен център. Това съобщиха от пресцентъра на  Община Бургас . \r\nТози специален ден се отбелязва от 1992 г. с решение на Генералната асамблея на ООН. Посланията са различни, защото и политиките по отношение на хората с увреждания имат много лица. Предизвикателството на този ден е, че той задължава всички, които имат отношение към темата, да слагат ударението върху самия човек, върху неговата индивидуалност и лично достойнство, а не да се акцентира върху неговото увреждане. Това е европейският модел, който и България следва. \r\nПразничната програма в Бургас ще бъде изпълнена с много настроение и поздрави от и за хората с увреждания.", "date": "2018.12.03", "title": "Бургас: За поредна година Международният ден на хората с увреждания ще бъде отбелязан празнично в града"}
{"url": "http://www.focus-news.net/news/2018/12/03/2597535/haskovo-12-godishno-dete-e-stanalo-zhertva-na-telefonni-izmamnitsi-za-sumata-ot-blizo-6-000-lv.html", "text": "12-годишно дете в Хасково е станало жертва на телефонни измамници за сумата от близо 6 000 лв. Това съобщиха от ОДМВР-Хасково.В 13.00 часа в неделя, в РУ Хасково е постъпило съобщение от 40-годишна жена, която съобщила, че половин час по-рано на домашния телефон в дома им позвънил мъж, представил се за полицай. По схемата „съдействие на полицията“, той въвел в заблуждение сина ѝ и го заплашвал. Момчето събрал наличните 3700 лева, 1000 евро и 600 турски лири и следвайки инструкциите ги оставил под пейка до входа на втора поликлиника в Хасково. Работата по образуваното досъдебно производство продължава.", "date": "2018.12.03", "title": "Хасково: 12-годишно дете е станало жертва на телефонни измамници за сумата от близо 6 000 лв."}
{"url": "http://www.focus-news.net/news/2018/12/03/2597540/d-r-emiliya-baeva-zam-kmet-na-dobrich-petima-dushi-sa-nastaneni-v-kashtata-koyato-obshtinata-osiguryava-za-bezdomni-hora-prez-zimnite-mesetsi.html", "text": "ДПетима души са настанени в къщата, която Община град Добрич осигурява за бездомни хора през зимните месеци. Това съобщи зам.-кметът на Добрич в ресор „Хуманитарни дейности“ д-р Емилия Баева, предаде кореспондентът на  Радио „Фокус” . В къщата за временно настаняване са намерили подслон четирима мъже и една жена. ОС на БЧК има осигурява храна за закуска и вечеря под формата на сух пакет, а Общината – топъл обяд чрез обществената трапезария, която работи през този сезон. От петък насам няма новонастанени, отбеляза зам.-кметът. От Общината припомнят, че в къщата за временно настаняване не се подслоняват болни хора или злоупотребили с алкохол. През студените месеци на годината подслон за бездомни хора осигуряват в града също приютът към църквата „Св. Троица“ и Фондация „Ръка за помощ“.  \r\nЖулиета НИКОЛОВА", "date": "2018.12.03", "title": "Д-р Емилия Баева, зам.-кмет на Добрич: Петима души са настанени в къщата, която Общината осигурява за бездомни хора през зимните месеци"}
{"url": "http://www.focus-news.net/news/2018/12/03/2597543/rakovodstvoto-na-sds-shte-dade-preskonferentsiya-na-4-dekemvri.html", "text": "Ръководството на СДС ще даде пресконференция на 4 декември, вторник, от 12.00 часа, в сградата на ул. \"Г. С. Раковски\" 134 в София, ет. 2. Това съобщиха от пресцентъра на  СДС . Темите са: Бюджет 2019 и актуалната политическа обстановка.", "date": "2018.12.03", "title": "Ръководството на СДС ще даде пресконференция на 4 декември"}
{"url": "http://www.focus-news.net/news/2018/12/03/2597541/stara-zagora-na-bezplatniya-goresht-telefon-na-obshtinata-ot-26-do-29-noemvri-sa-otcheteni-blizo-80-signala.html", "text": "На безплатния „горещ телефон“ на Община Стара Загора - 0800 157 37, от 26 до 29 ноември, са отчетени близо 80 сигнала. Граждани са информирали за над 30 неправилно паркирани МПС в града. Това съобщиха от пресцентъра на  Общината . \r\nИзвършена е проверка по сигнал за образувано сметище в източната дъга на околовръстното шосе на Стара Загора. Установено е, че отсечката е част от републиканската пътна мрежа, а прилежащите терени са в компетенцията на областната пътна агенция.   \r\nАкт за установяване на административно нарушение е наложен на група старозагорци, по подаден от съсед сигнал, във връзка със събрана и запалена от тях листна маса, пред блок №1 на ул. „В. Верешчагин“, в кв. „Самара – 1“.  \r\nЗа бездомни кучета е съобщено около Съдебната палата и в кв. „Железник“. Информацията е насочена към Общински приют за безстопанствени животни. Мъж от кв. „Лозенец“, собственик на куче, порода „Каракачанска овчарка“, е подал сигнал, че животното се е откъснало от синджира, с който е било вързано, и е ухапало съпругата му.   \r\nКонстативен протокол с предписание е съставен на търговски обект заради непочистване на скреж пред входа на магазин на бул. „Цар Симеон Велики“, довело до инцидент с подхлъзнала се жена.  \r\nСигнали са получени за силен шум от строителни дейности в жилищни сгради, както и силна музика, идваща от ледената пързалка в района на Плувния басейн.  \r\nСлед получени обаждания на „горещия телефон“ е извършен ремонт на улично осветление, светофарни уредби, паркомати. Отстранени са изсъхнали и паднали клони от дървета.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.12.03", "title": "Стара Загора: На безплатния „горещ телефон“ на Общината от 26 до 29 ноември са отчетени близо 80 сигнала"}
{"url": "http://www.focus-news.net/news/2018/12/03/2597536/ministar-krasimir-valchev-v-nachaloto-na-sledvashtata-godina-shte-predlozhim-natsionalna-programa-za-nasarchavane-na-inovatsiite-koyato-shte-bade-otvorena-za-vsichki-uchilishta.html", "text": "Ще предложим Национална програма за насърчаване на иновациите, която ще бъде отворена за всички училища. Това каза пред журналисти министърът на образованието и науката Красимир Вълчев на първия Национален форум за иновации, предаде репортер на  Агенция „Фокус“ . „Тя ще финансира създаването на партньорски мрежи за иновации, обмен на практики, посещения на училища с цел разпространяване на добрите иновации. Основна цел на образователната политика трябва да бъде да развиваме културата на ползотворни иновации във всички училища – не само в тези, които са кандидатствали с проект за иновации. Днес училищата трябва да възпитават креативност, но за да го правят, те трябва да бъдат насърчени. 290 от 2400, около 13%, са иновативните училища. Най-ценната иновация е учителят. В област Смолян са най-малко иновативните училища, но там пък са най-добри образователните резултати“, коментира Вълчев. По думите му всички училища трябва да имат възможност за развитие. „11-12 млн. лв. даваме за подобряване на материалната база. Ще се опитаме още следващата година да подпомогнем училищата в усилията ни. Догодина ще бъде приоритетна бюджетната политика. Трябва да се променя културата на регулиране на системата. Иновативните проекти включват и показатели за изпълнение, доколко иновацията е изпълнена и ползотворна. Най-често иновациите в училищата са свързани с методите на преподаване, с мотивиране на учениците да учат, със създаването на по-благоприятна среда за учене, с въвеждането на информационни технологии“, допълни образователният министър. \r\nТой уточни, че ще използват до известна степен и моделът на „Еразъм“, чрез който да се насърчат училищата да обменят практики. „Отделните училища са недостатъчно подготвени и имат необходимия капацитет сами да направят иновациите. Една такава подкрепа би била ключова“, допълни той и уточни, че се очаква програмата да стартира в началото на следващата година. „Дори и да стартираме с по-малка сума, се надявам тя бъде увеличаване във времето. Минимум 1,5 млн. лв. ще бъде сумата, но е въпрос на планиране на бюджета. Ако имаме възможност и повече средства ще отделяме, защото системата е голяма. В никакъв случай тези 1,5 млн. лв. няма да са достатъчни, но ще направим първа крачка през следващата година“, каза още Красимир Вълчев. \r\nЛюба АЛЕКСИЕВА", "date": "2018.12.03", "title": "Министър Красимир Вълчев: В началото на следващата година ще предложим Национална програма за насърчаване на иновациите, която ще бъде отворена за всички училища"}
{"url": "http://www.focus-news.net/news/2018/12/03/2597539/vitsepremierat-tomislav-donchev-obrazovanieto-tryabva-da-e-parvi-prioritet-ne-samo-na-darzhavata-no-i-na-obshtestvoto.html", "text": "Образованието трябва да е първи приоритет не само на държавата, но и на обществото. Това каза вицепремиерът Томислав Дончев на първия Национален форум за иновации, предаде репортер на  Агенция „Фокус“ . „Днес са важни тези повече от 600 иноватори, които се намират в залата. Образованието би трябвало да гледа в хоризонт от 15-20 години. Образователният процес не се е променил чак толкова. Живеем в друг свят. Голяма част от информацията е на няколко пръста от телефона. Няма друг път, свързан с благосъстоянието на нацията, освен образованието. Каква полза, ако имаме чудесни магистрали, тръби които не позволяват водозагуба, когато няма кой да ги ползва по най-добрия начин“, коментира Дончев. По думите му образованието трябва да е първият приоритет на държавата. „Това е недостатъчно. Образованието трябва да е приоритет и на обществото“, каза още той.  \r\nЛюба АЛЕКСИЕВА", "date": "2018.12.03", "title": "Вицепремиерът Томислав Дончев: Образованието трябва да е първи приоритет не само на държавата, но и на обществото"}
{"url": "http://www.focus-news.net/news/2018/12/03/2597545/sport-yasna-e-programata-na-natsionalniya-otbor-za-kvalifikatsiite-za-evro-2020.html", "text": "След като на жребия за квалификационните групи за Европейското първенство през 2020 година България бе изтеглена в група А с отборите на Англия, Чехия, Черна гора и Косово, стана ясна и програмата на двубоите, които ще се проведат между март и ноември 2019 година. Националите откриват борбата с домакинство на Черна гора на 22 март и гостуване на Косово на 25 март. През юни гостуваме на Чехия и домакинстваме на Косово, а срещите с Англия ще бъдат на 7 септември на Уембли и 15 октомври у дома. Между тези мачове България е домакин на Косово и гост на Черна гора, а в последния мач на 17 ноември приемаме Чехия, която се предполага, че ще е основният съперник за първите две места, които дават право на участие на форума.", "date": "2018.12.03", "title": "Спорт: Ясна е програмата на националния отбор за квалификациите за Евро 2020"}
{"url": "http://www.focus-news.net/news/2018/12/03/2597538/sadiyskata-kolegiya-na-vss-izslushvaneto-na-kandidatite-za-administrativen-rakovoditel-na-sofiyskiya-gradski-sad-be-v-maksimalna-stepen-publichen-prozrachen-i-motiviran.html", "text": "Изслушването на двамата кандидати за административен ръководител на СГС протече по законоустановената процедура и направеният избор бе в максимална степен публичен, прозрачен и мотивиран. Това се посочва в позиция на Съдийската колегия (СК) на Висшия съдебен съвет (ВСС) до общото събрания на Софийския градски съд, съобщиха от  ВСС . \r\n\"Принципното ни становище по темата, свързана с избора на 27 ноември 2018 г. на административен ръководител на СГС, е че изслушването на двамата кандидати за административен ръководител на Софийския градски съд протече по законоустановената процедура и направеният избор бе в максимална степен публичен, прозрачен и мотивиран. С убедително мнозинство, с ясни и конкретни мотиви девет от присъствалите тринадесет членове на СК на ВСС приеха, че демонстрираните от съдия Алексей Трифонов професионални, управленски и нравствени качества в по-висока степен отговорят на необходимите изисквания и очаквания за управление на най-големия окръжен съд в страната. Крайната преценка беше възприета след продължително изслушване, при което бяха зададени многобройни въпроси на кандидатите. Проведените разисквания и заявените от членовете на СК на ВСС мотиви за избора след изслушването са отразени в пълната стенограма на проведеното заседание и са на разположение на сайта на ВСС. Очакваме магистратите и обществото да уважават самостоятелната воля, предоставена от закона на Съдийската колегия на Висшия съдебен съвет в качеството ѝ на кадрови орган по отношение на съдийската общност\", се казва още в позицията. \r\nЧленовете на СК на ВСС отбелязват също, че вярват, че натрупаните дългогодишни проблеми в Софийски градски съд ще бъдат преодолени с общи усилия и без излишно напрежение, при стриктно спазване на буквата и духа на закона, утвърждаващи принципа на балансирано разпределение на правата и задълженията на всички страни в процеса на управление и администриране на дейността на органите на съдебна власт. \r\nЧленовете на СК на ВСС отбелязват, че  Конституцията и Законът за съдебната власт вменяват на Съдийската колегия на ВСС право и задължение да назначават административните ръководители на съдилищата. Изслушването на кандидатите за административни ръководители от общото събрание на съответния съд е част от процедурата за избор, като колегията е длъжна да вземе предвид и да цени изразеното становище на общото събрание, дори когато то е споделено от по-голямата част от съдиите в съответния съд, но съвкупно с всички други законово регламентирани и относими обстоятелства към формирането на преценката за качествата на кандидатите. \r\n\"Именно Конституцията Република България и Законът за съдебната власт задължават и дават право на членовете на Съдийската колегия да направят цялостна преценка относно качествата на кандидатите по посочените по-горе критерии, а не просто да „ратифицират“ изразеното от органа на съдийско самоуправление становище по кандидатурите. Отговорността за избора на административен ръководител законодателят е възложил изцяло на съответната колегия на ВСС.", "date": "2018.12.03", "title": "Съдийската колегия на ВСС: Изслушването на кандидатите за административен ръководител на Софийския градски съд бе в максимална степен публичен, прозрачен и мотивиран"}
{"url": "http://www.focus-news.net/news/2018/12/03/2597546/blagoevgrad-zamestnik-kmetat-hristina-shopova-pozdravi-horata-s-uvrezhdaniya-po-povod-3-dekemvri.html", "text": "Заместник-кметът на Благоевград Христина Шопова се срещна с хора от уязвими групи по повод 3 декември – Международен ден на хората с увреждания. Тя ги поздрави от името на кмета на община Благоевград д-р Атанас Камбитов и от свое име. Това съобщиха от пресцентъра на  Общината . „Пожелавам Ви да сте винаги така усмихнати здрави, щастливи. Поздравявам всички хора, които работят и се грижат за Вас,защото го правят с голямо сърце и желание. Наистина сме им длъжници, трябва и ние да се грижим повече за тях. Ние сме да ви създаваме условия и да се грижим за вас. Със сигурност има още какво да направим, но се стараем, колкото можем. Бъдете здрави и щастливи!  Пожелавам Ви весели коледни празници!“ , каза в част от приветствието си заместник- кметът.  \r\nПреди срещата, потребители на социални услуги  в община Благоевград се включиха в шествие, което започна от ул.”Т.Александров”, при Съдебна палата,и продължи до МОЛ „Ларго“. Те пуснаха 60 балона  – бели, зелени, червени –цветовете на трибагреника, във въздуха пред МОЛ „Ларго“. По време на инициативата потребителите и хората, работещи в социалните услуги раздаваха флаери на гражданите, с  послания, които да напомнят за хората в неравностойно положение.  \r\nХората в неравностойно положение имат множество инициативи през декември.   \r\nПреди дни представители от Защитено жилище „Струма“ и Защитено жилище „Слънчев дом“ взеха участие в Европейската баскетболна седмица на Спешъл Олимпикс България. Заедно със студенти доброволци участниците играха мини- баскетбол. \r\nПотребители на социалните услуги на община Благоевград взимат и активно участие в Коледния фестивал, организиран от Община Благоевград.  Те ще се включат в Коледна работилница, която ще се проведе на 17 и 18 декември в Градска художествена галерия. Младежите и девойките ще участват и в Коледен базар, който ще се проведе в рамките на три дни- 19-21 декември.  За базара те са  изработили  коледни артикули, подкрепени   в дейностите си  от служителите – социални работници, трудотерапевти, психолози, педагози, възпитатели. \r\nСъс събраните средства от коледния базар ще бъдат закупени материали и консумативи за провеждане на трудотерапевтичните занимания  с потребителите.", "date": "2018.12.03", "title": "Благоевград: Заместник-кметът Христина Шопова поздрави хората с увреждания по повод 3 декември"}
{"url": "http://www.focus-news.net/news/2018/12/03/2597544/yordanka-sharkova-odmvr-blagoevgrad-37-godishna-zhena-e-otkrita-martva-tazi-sutrin-v-kvartal-elenovo.html", "text": "37-годишна жена е открита мъртва тази сутрин в квартал „Еленово“ в Благоевград. Това съобщи за  Радио „Фокус“ – Пирин  говорителят на Областна дирекция на МВР (ОДМВР) – Благоевград Йорданка Шаркова. По думите й става въпрос за самоубийство, тъй като няма данни за насилие. Сигналът за инцидента е подаден около 7.30 часа. \r\nДенис НИКИФОРОВ", "date": "2018.12.03", "title": "Йорданка Шаркова, ОДМВР – Благоевград: 37-годишна жена е открита мъртва тази сутрин в квартал „Еленово“"}
{"url": "http://www.focus-news.net/news/2018/12/03/2597537/sitel-makedoniya-zoran-zaev-poiska-otgovornost-za-podslushvaneto-opozitsiyata-iska-ostavki.html", "text": "Македонският премиер Зоран Заев вярва, че е невъзможна злоупотреба със записаните телефонни разговори на прокуратурата, защото това е открито своевременно. Министър-председателят поиска разследването да разкрие кой стои зад скандала и е категоричен, че отговорност за него трябва да има, предава  скопският телевизионен канал „Сител“ . \r\nДокато трае разследването за подслушването в прокуратурата и Наказателния съд, друга държавна институция си набавя подобна телефонна апаратура, отбелязва медията. Заев смята, че съвременните технологии правят възможно подслушването, но е важно дали отговорното лице ще позволи запиване и евентуална злоупотреба с частните и служебните разговори на длъжностните лица. Неотдавна е инсталирана нова телефонна централа и в Министерството на правосъдието, а ресорният министър Рената Десковска поиска от МВР да провери дали е подслушвано и там. \r\nОт опозиционната ВМРО-ДПМНЕ отново поискаха оставката на вътрешния министър Оливер Спасовски заради скандала с подслушването. \r\nПрокуратурата, както отбелязва „Сител“, е информирала, че според нейните разкрития, подслушването в сградата е започнало през 2013 година, когато е закупена и инсталирана апаратурата. Но и три дни след излизането на скандала на бял свят не се знае кой и защо е подслушвал, колко разговора са записани и дали се е злоупотребявало с това. \r\nПревод и редакция:", "date": "2018.12.03", "title": "„Сител“ (Македония): Зоран Заев поиска отговорност за подслушването, опозицията иска оставки"}
{"url": "http://www.focus-news.net/news/2018/12/03/2597550/veliko-tarnovo-s-otkrivane-na-izlozhba-bazar-na-knigi-za-detsa-i-vazrastni-zapochva-kolednata-programa-na-obshtina-svishtov.html", "text": "С откриване на изложба – базар на книги за деца и възрастни започва Коледната програма на Община Свищов. Тя е подредена в отдел „Изкуство“ на Градската библиотека, съобщиха за  Радио „Фокус“ – Велико Търново  от Общината. Експозицията ще остане в културната институция до края на най-празничния месец в годината. В нея се представя литература за малки и големи на български и чуждестранни автори на две български издателства. Празничната програма на Община Свищов продължава и утре с Коледен благотворителен базар на Работилница за таланти „Аз мога“ към Школата за изкуство при Читалището. Събития има почти всеки ден и те са за гостите и жителите на Свищов от всякакви възрасти. \r\nЛуиза ТРАНЧЕВА", "date": "2018.12.03", "title": "Велико Търново. С откриване на изложба – базар на книги за деца и възрастни започва Коледната програма на Община Свищов"}
{"url": "http://www.focus-news.net/news/2018/12/03/2597551/veliko-tarnovo-mazh-e-blasnal-umishleno-kolata-si-na-avtopoligona-do-grobishteto-i-sled-tova-ya-e-zapalil-po-sluchaya-be-obrazuvano-dosadebno-proizvodstvo.html", "text": "Мъж е блъснал колата си на автополигона до гробищния парк във Велико Търново и след това я е запалил, по случая бе образувано досъдебно производство. Сигнал за пожара е подаден в 18.07 часа на тел. 112, съобщиха за  Радио „Фокус“ – Велико Търново  от Регионалната дирекция „Пожарна безопасност и защита на населението“. Автомобилът е бил паркиран на автополигона до гробищния парк. На мястото незабавно са изпратени екипи на пожарната и полицията, като огнеборците не успели да спасят горящото превозно средство. Пострадали граждани  няма. По случая е образувано досъдебно производство, а в хода на разследването е установен извършителят – 27-годишен мъж от Велико Търново. Според полицаите той е и собственик на колата, която сам е закарал на полигона, умишлено е блъснал и повредил, след което я е запалил. \r\nЛуиза ТРАНЧЕВА", "date": "2018.12.03", "title": "Велико Търново: Мъж е блъснал умишлено колата си на автополигона до гробището и след това я е запалил, по случая бе образувано досъдебно производство"}
{"url": "http://www.focus-news.net/news/2018/12/03/2597552/pregled-na-osnovnite-temi-v-shumenskiya-pechat.html", "text": "„Общински инспектори напомнят да се махат ледените висулки“, е водещото заглавие във вестник  „Шуменска заря“ . На много места от покривите вите на жилищни, търговски и обществени сгради в Шумен са надвиснали опасни ледени висулки, установи проверка на инспекторите от направление „Чистота“ в общинската администрация, които обходиха в петък различни части на града. Не са съставени актове, но са проведени разговори и са отправени предупреждения към ръководителите на учреждения, собствениците на обекти и управителите на етажната собственост, те да бъдат премахнати.  \r\n„Със златен плакет отличиха проф. Лучиян Милков“, четем в изданието. Ректорът на Шуменския университет „Епископ Константин Преславски” проф. д.и.н. Георги Колев удостои със „Златен плакет на Шуменския университет” проф. д.ик.н. Лучиян Милков. Той определи учения, като борец за честност и справедливост. Церемонията се проведе в Регионалната библиотека „Стилиян Чилингиров“ в Шумен, където академичната общност почете учения с празника „Проф. д. ик. н. Лучиян Милков – 70 години отдаденост на науката, семейството и приятелите”. С експозиция и мултимедия бяха представени многобройните книги и научни публикации на изследователя.  \r\n„Иван Иванов пита МВР законни ли са действията по време на протестите“, пише вестникът. Народният представител от БСП Иван Иванов отправи въпрос към министъра на вътрешните работи Младен Маринов. Иванов попита какви действия е предприело ведомството по време, преди и след протестите срещу високите цени на горивата и превишили ли са полицаите законните им права. Повод депутатът да отправи актуален въпрос са били десетките сигнали. В броя са публикувани интервюта с Бистра Вацова, директор на Професионалната гимназия по икономика в Шумен, както и с Румен Христов, председател на СДС.", "date": "2018.12.03", "title": "Преглед на основните теми в шуменския печат"}
{"url": "http://www.focus-news.net/news/2018/12/03/2597548/kyustendil-mezhdunarodniyat-den-na-horata-s-uvrezhdaniya-shte-bade-otbelyazan-s-kontsert-v-zalata-na-chitalishte-bratstvo.html", "text": "Международният ден на хората с увреждания ще бъде отбелязан с концерт в залата на читалище „Братство” в Кюстендил. Това съобщи за  Радио „Фокус” – Кюстендил  за Радио „Фокус” – Кюстендил Валентина Симеонова, председател на Регионалната организация на Съюза на хората с увреждания – Кюстендил. Концертът ще започне от 13.00 часа в голямата зала на читалище „Братство”. В рамките на отбелязването на 3 декември ще бъде изразено уважение пред хората, които ежедневно с воля и кураж отстояват правото си на личностна изява и на достоен живот. В концерта ще участват състави към отделните клубове на хората с увреждания, на пенсионерския съюз и групи към читалището. \r\nВенцеслав ИЛЧЕВ", "date": "2018.12.03", "title": "Кюстендил: Международният ден на хората с увреждания ще бъде отбелязан с концерт в залата на читалище „Братство”"}
{"url": "http://www.focus-news.net/news/2018/12/03/2597547/inzh-veska-georgieva-stolichen-inspektorat-vsyaka-deynost-koyato-vodi-do-namalyavane-na-riska-ot-nereglamentirano-izgaryane-na-otpadatsi-i-gumi-e-v-polza-za-po-chist-vazduh.html", "text": "Всяка дейност, която води до намаляване на риска от нерегламентирано изгаряне на отпадъци и гуми е в полза за по-чист въздух. Това каза за  Агенция „Фокус“  началникът на Столичния инспекторат инж. Веска Георгиева във връзка с очакваните превишени стойности на фини прахови частици в столицата днес. „Проверките са с превантивна цел, а когато са по сигнал, тогава се констатира нарушение. Ние правим проверки, като целта е превенция. Макар на пръв поглед да изглежда, че това е капка в морето при този смог и мъгла, които виждаме, всеки на неговото си ниво трябва да върши това, което му е работа и което може да предотвратява замърсяване на въздуха. Фактът, че сервизите и гумаджийниците знаят, че ще бъдат проверявани за движението на гумите, които са тяхна отговорност, ги кара да са стриктни – да не ги изхвърлят навън или да не ги дават на трети лица за нерегламентирана употреба. Това е превенция и това е важна превенция“, каза Георгиева. „Когато гражданин забележи горене на открито е добре да подаде сигнал в най-близкото районно полицейско управление. Колегите от полицията отиват на място, пишат протокол и ние по протокола пишем акт. За всякакви неспешни сигнали може денонощно да се използва нашият телефон - 02/ 9875555“, допълни тя.  \r\nТеодора ПАТРОНОВА", "date": "2018.12.03", "title": "Инж. Веска Георгиева, Столичен инспекторат: Всяка дейност, която води до намаляване на риска от нерегламентирано изгаряне на отпадъци и гуми е в полза за по-чист въздух"}
{"url": "http://www.focus-news.net/news/2018/12/03/2597553/veliko-tarnovo-suveniri-kartichki-i-koledna-ukrasa-izraboteni-ot-hora-s-uvrezhdaniya-se-prodavat-prodavat-v-sgradata-na-obshtinata.html", "text": "Изложба – базар на сувенири, изработени от членовете на Арт ателието по приложни изкуства към общинската организация на Съюза на инвалидите в България във Велико Търново бе открита в сградата на Общината. Това е осмо поредно издание на инициативата, която местната администрация традиционно подкрепя през декември. Поводът е Международния ден на хората с увреждания – 3-ти декември, предаде репортер на  Радио „Фокус“ – Велико Търново . Йотка Вълева, председател на Областната структура на съюза  благодари за домакинството на кмета на общината Даниел Панов и припомни, че за пръв път изложбата е подредена през 2012 година. „До колкото си спомням тогава имахме две маси, а  се с умиление гледам колко много сме се разраснали и колко много неща представяме днес. Участниците в изложбата, тези които изработват предметите, са около 20. Искам отново да подчертая, без да го натрапвам, че всеки един от нас работи безвъзмездно, цените на изделията ни са символични, а със събраните пари си купуваме нови материали“, каза още Йотка Вълева. Приветствие отправи зам.-кметът на Община Велико Търново Ганчо Карабаджаков. Той изрази надеждата си, че традицията за организиране на изложбата ще продължи и за напред, поздрави участниците и всички хора, които имат празник. „Благодаря на Съюза на инвалидите за тяхната инициатива, която е с благотворителна кауза, и която Община Велико Търново традиционно подкрепя. Върху масите днес има творби, които са дело на неуморния труд на едни особено талантливи наши съграждани. Всички те са изработени от самодейци и аз искам да подканя всеки един от нас да ги подкрепи“, допълни зам.-кметът. Величка Накова, председател на Общинския съюз на инвалидите във Велико Търново посочи, че не само днес, на 3-ти декември, трябва да се обръща внимание на хората с увреждания. Тя призова всички граждани на Велико Търново, а и всички българи, да са съпричастни с тях постоянно. Поздрав за празника изказа и Росица Димитрова, директор Дирекция „Социални дейности и здравеопазване“ в Община Велико Търново. \r\n„За да помогнем на хората с увреждания не трябва да гледаме на техните проблеми като пречка и бариера за развитие, а да търсим начини да ги подкрепяме“, заяви по време на откриването на базара Росица Димитрова, на директор Дирекция „Социални дейности и здравеопазване“ в Община Велико Търново. Тя припомни, че днес, на 3-ти декември, за 26-та поредна година отбелязваме Международния ден на хората с увреждания. Посланието, което той носи, е да обръщаме по-голямо внимание по отношение равенството в правата на хората с увреждания. „Аз смятам, че това, което правим в годините назад и това, което ще правим за напред като залагаме дейностите в изпълнението на Общинската програма за равните възможности на хората с увреждания е именно това – да не правим нищо за хората с увреждания без самите тях. Да, много неща променихме, към много неща сме се насочили и считам, че заедно ще можем да направим животът и на хората с увреждания, и на всички нас, по-равноправен и по-добър, но това ще се случи, когато всички заедно изпълняваме своите ангажименти“, посочи още Росица Димитрова. \r\nТя отбеляза, че изложбата – базар е „запазена марка на Община Велико Търново“. Поясни и, че освен в сградата на Общината днес, сувенирите, картичките и украсата се продават и в МДТ „Константин Кисимов“, а по специален график те ще се предлагат и на Коледния базар в къщичката на социалните услуги „Ние можем 12“. \r\nЛуиза ТРАНЧЕВА", "date": "2018.12.03", "title": "Велико Търново: Сувенири, картички и коледна украса, изработени от хора с увреждания, се продават продават в сградата на Общината"}
{"url": "http://www.focus-news.net/news/2018/12/03/2597554/yambol-rayonen-sad-elhovo-postanovi-zadarzhane-pod-strazha-na-turski-i-nemski-grazhdani-obvineni-za-tova-che-ne-sa-deklarirali-sumata-ot-125-000-evro-pred-mitnicheskite-organi.html", "text": "Районен съд – Елхово постанови задържане под стража на турския гражданин Атиф Т. и немския гражданин Ерсин Е. Това съобщиха от  Апелативна прокуратура - Бургас . Те са обвинени за това, че на 28 ноември 2018 г. на трасе за обработка на изходящи автомобили на ГКПП „Лесово“, с лек автомобил „Мерцедес“, не са изпълнили задължението си за деклариране на парични средства (сумата от 70 000 евро за турския гражданин и 55 000 евро за немския гражданин) пред митническите органи, с цел пренасяне през границата на Република България с Република Турция, като предметът на престъплението е в особено големи размери – престъпление по чл.251, ал.1от НК. \r\nСпоред прокурора, налице е обосновано предположение за това, че чуждите граждани са извършили престъплението, за което са обвинени. Представителят на държавното обвинение е категоричен, че обвиняемите биха могли да се укрият или да извършат престъпление. \r\nСъдът прие мотивите на прокурора и задържа под стража обвиняемите. \r\nОпределението на Районен съд – Елхово подлежи на обжалване пред Окръжен съд – Ямбол.", "date": "2018.12.03", "title": "Ямбол: Районен съд – Елхово постанови задържане под стража на турски и немски граждани, обвинени за това, че не са декларирали сумата от 125 000 евро пред митническите органи"}
{"url": "http://www.focus-news.net/news/2018/12/03/2597557/pregled-na-mezhdunarodnite-novini-do-13-chasa-agentsiya-fokus.html", "text": "Македонският парламент прие с мнозинство проектопредложенията за промяна на Конституцията на Македония, с които държавата се преименува на „Република Северна Македония“, а в преамбюла вместо решенията на АСНОМ (Антифашистко събрание за народно освобождение на Македония) се вписва прокламацията и се добавя Охридския рамков договор*. Всички тези промени произтичат от Договора за името с Гърция, подписан през юни т.г., в понеделник продължава дебатът и гласуването на останалите две конституционни поправки, предава  скопското електронно издание „МКД“ . \r\nВ неделя парламентът, с 65 гласа „за“, 18 „против“ и 8 „въздържал се“ (на отцепниците от ВМРО-ДПМНЕ – бел. „Фокус“) утвърдиха 34-ата поправка на Конституцията на Република Македония. Преди това те приеха и предложението XXXIV поправка, отбелязва изданието. \r\n„МКД“ коментира, че депутатите от властта и опозицията са защитили вече познатите си позиции. Председателят на „Алианса на албанците“ Зиядин Села пък заяви, че в преамбюла на Основния закон всички граждани на Македония трябва да бъдат равнопоставени без да се прави различие за етническата им принадлежност. Пътят към ЕС и НАТО, по неговите думи, е път към повече права на гражданите на страната, равнопоставеност между народите и вътрешна междуетнчиеска кохезия. \r\n„Ние настояваме да се дефинира като мултиетническа държава в Преамбюла. И вярвам, че всеки политически субект в парламент по един или друг начин казва именно това“, заяви Села. \r\nМинистърът на външните работи Никола Димитров му отговори, че е легитимно да се говори по този въпрос, особено по време на обществения дебат, който предстои. \r\n„Не е хубаво чувството, че някой е тук временно. Македония е обща държава за всички нас и мисля, че е редно да се разговаря за всичко това“, заяви Димитров по време на пленарното заседание. \r\nВ събота парламента, с 67 гласа „за“, 4 „въздържал се“ и 23 „против“, прие предложението за XXXIII поправка на Конституцията на Макеодния. \r\nС него се предвижда думите „Република Македония“ да се заменят с думите „Република Северна Македония“, а думата „Македония“ да се замени с думите „Северна Македония“, освен в член 36, който има исторически аспект и се отнася до „специалните социални права на борците от антифашистката война и от всички националноосвободителни войни на Македония“. \r\nСлед гласуването на всички конституционни поправки и завършването на тази фаза, правителството, като инициатор на промените, трябва да организира обществен дебат, след който идва и третата, последна, фаза от приемането на измененията в Конституцята на Македония, произтичащи от договора за името между Атина и Скопие. XXXV поправка \r\nРепубликата зачита суверенитета, териториалния интегритет и политическата независимост на съседните държави. XXXIV поправка \r\nРепубликата защитава, гарантира и развива историческото и културното наследство на македонския народ. \r\nРепубликата защитава правата и интересите на своите граждани, живеещи или пребиваващи в чужбина и насърчава връзките им с родината. \r\nРепубликата се грижи за членовете на македонския народ, живеещи в чужбина. \r\nРепубликата няма да се намесва в суверенните права на други държави и в техните вътрешни работи. \r\nТова изменение заменя член 49 от Конституцията на Република Македония. Агенция „Фокус“ припомня:  \r\n•\tЦелият текст на прокламацията в отделен материал на Агенция „Фокус“ \r\n•\tДоговорът, с който се слага край на въоръжения конфликт между славянското население и албанската „Армия за национално освобождение“, в него се предвижда промяна в официалните езици в страната на общинско равнище – занапред всеки език, говорен от над 20% от населението в дадена община, става официален наред с македонския език в съответната община. Понастоящем само албанското малцинство с приблизително 25% от населението изпълнява този критерий \r\n***  С 65 гласа „за“, 18 „против“ и 8 „въздържал се“, македонският парламент утвърди втората проектопоправка на Конституцията на страната, с която се променя преамбюла на Основния закон и думите „Решенията на АСНОМ (Антифашистко събрание за народно освобождение на Македония)“ се заменят с думите „Прокламацията от първото заседание на АСНОМ“, а освен това се добавя и Охридския рамков договор (с който се сложи край на въоръжения конфликт между славяни и албанци в съседната страна през 2001 година – бел. „Фокус“), предава  интернет телевизията „24 ТВ“ . \r\nПреди това македонските депутати утвърдиха и проектоизменението на Конституцията си за промяна на името от „Северна Македония“ в „Република Северна Македония“. \r\n***  Още през 2013 г., когато е закупена телефонната централа в македонската прокуратура, е имало възможност за записване на телефонните разговори на обществените обвинители. Главният прокурор Любомир Йовевски съобщи новината, след двучасова лекция пред журналистите за прозрачността на прокуратурата и за това каква информация може да да бъде съобщена по време на следствената процедура, която според закона е тайна, пише  електронното издание на македонския вестник „Независен“ . В края на срещата прокурорът съобщи, че е открил два твърди диска със записани разговори от 30 септември 2016 г. \r\nВеднага след тази новина, пресконференция пред Прокуратурата проведе правителственият говорител Миле Бошняковски, който твърди, че записването на разговорите на прокурорите са наследство от миналата власт, а след това премиерът Зоран Заев съобщи, че такава централа е имала и в новата сграда на Основния съд Скопие 1 и за това косвено обвини тогавашните първи хора на тези две институции, които са закупили оборудването, бившият председател на Наказателния съд Владимир Панчевски и бившият републикански прокурор Марко Звърлевски. Опозицията пък поиска отговорност за подслушването от министъра на вътрешните работи Оливер Спасовски, който точно през септември 2016 г. е избран за министър на вътрешните работи в служебното правителство, отбелязва изданието. \r\nИнформацията, която отекна като скандал вече има други измерения, след информацията, че Министерството на околната среда е сключило договор за доставка на телефонна централа с възможност за запис и прослушване на разговорите. Заев заяви, че това, което ще се използва, се определя от ръководителя. \r\n„Ръководното лице в самата институция решава какво ще се използва. Имаме системи, където има нужда от запис, какъвто е записът за мониторинг съдебни заседания ... Самият председател на съд, ръководител на прокуратурата, министър, премиер или който и да е решава, че какво ще се използва. Начинът за взимане на решението, че ще се използва определена апаратура, или, че ще се записва, е престъпление, и втората част - начина на използване на това е още по-голяма злоупотреба. Разследването трябва наистина да покаже къде съответното ръководно тяло е разпоредило да се приложи такава мярка“, заяви премиерът \r\nНезависимо от новината, че прокурорите са били подслушвани, сега министър-председателят вярва, че злоупотребата е невъзможна, тъй като е била своевременно разкрита. Разследването на прокуратурата трябва да отговори на въпроса дали записаните разговори в Прокуратурата са били копирани и преслушвани за някакви цели и защо републикански прокурор, който вече една година изпълнява функцията, е позволил разговорите в прокуратурата да се записват до избухването на скандала. \r\nПознавачите на системите за подслушване и телефонните централи твърдят, че това са стандартни части на централите и че това, което трябва да се разследва е целта на този, който е набавил оборудването. \r\n„Това е небрежност на тези, които са взели властта, дори и ако някой им е направил това умишлено с цел да ги контролира, след като се смени властта, те са имали задължение да проверят какви възможности има тази централа. Главният прокурор е забелязал това доста късно, той е на позицията от една година. Властта не може да се отнася така към своите институции, защо не се създадат органи, които ще разследват каква е сигурността на тези комуникационни устройства“, казват запознати с устройствата за подслушване. \r\nСпоред източниците на „Независен“, когато се сменила властта, на новия прокурор е трябвало да се посочи с какви възможности разполага тази централа и не е ясно защо никой не е изключил кабела и не е прекратил опцията за записване. Разследването е започна тази пролет и прокурорите са били записвани след започването му, отбелязва изданието. \r\nЗаев казва, че по този въпрос решава прокуратурата и самият прокурор разследва дали трябва да влезе в системата или не. „Това е работата на прокуратурата. Прокуратурата дава заповеди и подобни. Заявлението е подадено до Министерството на вътрешните работи, а Министерството на вътрешните работи информира разследващите органи в страната. Със сигурност министърът на вътрешните работи информира и шефа си, премиерът на държавата. И оставихме разследването да тече. Те решиха кога да завършат разследването разследването и да го споделят с обществеността“, обясни македонският министър-председател. \r\nВъпреки това Заев е сигурен, че отговорността за тези централи трябва да има. \r\nСпоред неговата информация, системата в Основния съд Скопие 1 все още не е въведена в експлоатация, но вече е вградена. \r\n„Кой позволи такава система да бъде вградена? Прокуратурата трябва да докладва на държавния прокурор, защото самите институции, когато са променили управленските си структури, незабавно откриха разследването. Това ще бъде за всяка публична институция“, предупреди премиерът. \r\nАферата за записването на прокурорите избухна, след като министърът на вътрешните работи отговорно твърдеше, че в Македония не се подслушва незаконно и че „крепостта“ на миналата власт вече не съществува. Спасовски отговаря за вътрешното министерство в продължение на две години, но правителството все още не е проверявало централите, инсталирани в институциите. \r\nТой казва, че прокуратурата и съдебната власт са независими и МВР няма възможност самостоятелно да прави проверки на тези институции. \r\n***  Вицепремиерът на Косово Енвер Ходжай заяви, че никога не е работил за създаването на пакт срещу Сърбия и добави, че заглавието на материала, публикуван от загребския ежедневник „Вечерни лист“, който предизвика остри реакции из целия регион и това, което е казал, са две различни неща, пише  онлайн изданието на косовския вестник Gazeta Express . \r\nИзданието припомня, че хърватската медия публикува интервю с Ходжай, в което той уж е отбелязал, че е обсъждал с лидерите на Хърватия, Македония и Черна гора по време на визитите си в тези страни, идеята за формиране на пакт, който да се противопостави на Сърбия и „нейната агресивна политика“ спрямо Косово, като освен това по този начин тя дестабилизира региона. \r\nВ изказване пред черногореския телевизионен канал Antena M, вицепремиерът отрече да е казвал подобно нещо, но всичко друго, което е посочил в интервюто за намесата на Сърбия във вътрешните работи на Косово, целяща да подкопае независимостта на Прищина и заиграването на Белград с вътрешните работи на Черна гора и Македония е вярно. „Никога не съм говорил за създаване на регионален пакт срещу Сърбия“, цитира Gazeta Express думите на Ходжай, който е добавил, че регионалното сътрудничество трябва да стабилизира и Балканите, и Сърбия. „Но, моите коментари за агресивната политика на Сърбия срещу нейните съседи и предложението западните партньори да упражнят влиянието си върху Белград, който е проводник на руската политика, са мои добре известни позиции, които повтарям през последното десетилетие“, обясни Ходжай. \r\nМинистерството на външните работи на Черна гора отрече такива разговори, а премиерът на Македония Зоран Заев заяви също, че никога не е разговарял с никого за някакъв договор срещу Сърбия. Изявленията на Ходжай предизвикаха и реакции както в Босна, така и в Сърбия. \"Вицепремиерът на Косово не трябва да се безпокои за Босна и нейния ентитет Република Сръбска (РС), а трябва да се ангажира с диалога с Белград“, каза босненският външен министър Игор Църнадак пред сръбски медии, според цитата на прищинския вестник. Марко Джурич, директор на сръбската правителствена канцелария за Косово, каза, че думите на Ходжай трябва да бъдат взети сериозно, защото пактът, за който говори, означава \"пакт срещу мира\" и регионалната стабилност. \r\n***  Военните от Военноморските сили на Украйна и сътрудниците на Службата за сигурност на Украйна (СБУ), които бяха задържани в Керченския пролив, са обвинени за незаконно пресичане на руската граница, съобщи пред  ТАСС  адвокатът на един от арестуваните военнослужещи Николай Полозов. \r\n„Обвинението им е предявено веднага след ареста. Всички са обвинени по чл. 3 т.  322 от Наказателни кодекс на Руската Федерация („За незаконно пресичане на границите на Русия“)“, заяви адвокатът на арестувания Денис Гриценко. \r\nОсвен това, Полозов отбеляза, че от момента на задържането не се е срещал със своя клиент. „Все още не съм се виждал с клиента си и не знам, дали са предадени документи от Москва и кой се занимава с разследването“, добави адвокатът. По неговите думи „доброволци са донесли в СИЗО (следствения арест) събрани за моряците вещи“. \r\nЧленовете на екипажите, 24 граждани на Украйна, са арестувани до 25 януари. Те бяха доставени от Симферопол в следствен арест в Москва. \r\n***  Заради увеличаващото се напрежение с Турция в Егейско море и Източното Средиземноморие, изглежда, че Гърция търси начини да активира клаузата за взаимопомощ от Лисабонския договор на Европейския съюз, за да подсигури границите си, пише  онлайн изданието на вестник Kathimerini . \r\nИзданието конкретизира, че Атина призовава Брюксел да интерпретира параграф 7 на член 42 от Договора, за да се каже ясно, че морските граници на Гърция са и граници на Съюза. \r\nПараграфът гласи, че държава от ЕС може да поиска помощ от останалите 26 държави-членки, ако бъде атакувана. \r\n„Съюзът и неговите държави-членки действат съвместно в дух на солидарност, ако държава-членка е обект на терористична атака или жертва на природно или причинено от човека бедствие. Съюзът мобилизира всички инструменти, с които разполага, включително военните ресурси, предоставени от страните-членки“, се казва в клаузата. \r\nТам обаче се отбелязва още, че „ако дадена държава-членка е обект на терористична атака или жертва на природно или причинено от човека бедствие, другите страни-членки я подпомагат по искане на нейните политически органи“ \r\nФранция беше първата държава от Европейския съюз, която поиска активирането на параграфа и това бе вследствие на смъртоносните терористични атаки в Париж през ноември 2015 г. \r\nПредвид факта, че Париж вече подчерта необходимостта от по-нататъшно засилване на европейската отбрана, Атина се ползва от подкрепата на Франция, както и на други малки държави, които също биха желали да видят по-силен надзор на своите граници, особено в Черно море и Средиземноморието, отбелязва вестникът. \r\nДлъжностни лица са изяснили, че Атина в никакъв случай не се опитва да подкопае ролята на НАТО в предоставянето на колективна отбрана и сигурност на Европейския съюз. По-скоро тя се стреми да увеличи възможностите си в лицето на усилия на страни като Турция, които искат да преразгледат съществуващите споразумения за границите, пише „Катимерини“. \r\nНещо повече, правителственият курс на действие няма за цел да попречи на усилията за укрепване на връзките със САЩ - подчертано от Стратегическия диалог между двете страни, който ще се състои във Вашингтон на 13 декември. \r\nТези връзки се укрепват още повече и от продължаващите усилия за формиране на обща система за сигурност и отбрана между Гърция, Кипър и Израел под егидата на САЩ, посочва още изданието. \r\n*** В неделя Андалусия преживя исторически обрат в политическата си карта, като най-многолюдната автономна област в Испания беше доминирана през последните 36 години от Социалистическата партия. На регионалните избори обаче социалдемократите загубиха от десните, към които добави множество гласове новосформираната популярна дясна партия Vox. Червените загубиха 14 места в местния парламент в сравнение с изборите през 2015 година и сега пред тях няма никаква възможност да продължат да управляват областта, пише  онлайн изданието на El Pais . \r\nСоциалистическата партия спечели 33 мандата в 109-местния парламент. Нейните съюзници Adelante Andalucia (коалиция на „Подемос“ и „Обединеното ляво) взе 17 и така те останаха далеч от мнозинството. От дясната страна Народната партия получи 26 мандата, „Сиудаданос“ взеха 21, а новата Vox получи 12 и те вече обявиха, че ще формират правителство. \r\nКакто пише изданието, в най-тъжната си нощ през политическата си кариера, местният социалдемократически лидер Сузана Диаз призна отстъплението на лявото и партията си, но се опита да вбие клин между десните, като призова конституционалистическите партии (Народната и Сиудаданос) да покажат, че нямат желание да се коалират с „екстремно десните“ (Vox). „Призовавам конституционалистическите сили: нека докажат, че са такива, като спрат крайно-десните в Андалуса. Поне аз ще опитам“, заяви тя. \r\nПлановете на „ПП“ и „Гражданите“ обаче отиват в друга посока, отбелязва El Pais. Още веднага след изборите в неделя вечерта лидерите им са обявили намерението си да формират правителство. \r\n***  Катар напуска ОПЕК следващия месец, заяви министърът на енергетиката на страната Саад ал Кааби в понеделник, предава  AFP . \r\n„Катар реши да излезе от ОПЕК от януари 2019 година“, заяви Кааби на пресконференция в Доха. \r\n*** Китай се съгласи да намали тарифите върху внесените от САЩ автомобили, заяви президентът Доналд Тръмп в неделя, ден след като се споразумя със Си Дзипин за прекратяване на огъня в търговската война между двете най-големи икономики в света, предава  AFP . \r\n„Китай се съгласи да намали и премахне тарифите за коли, идващи в Китай от САЩ. В момента тарифата е 40%“, написа Доналд Тръмп в социалната мрежа Twitter. \r\n***", "date": "2018.12.03", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/12/03/2597556/burgas-rayonnata-prokuratura-vnese-v-sada-iskane-za-zadarzhane-pod-strazha-spryamo-mazh-obvinen-v-krazhba-na-kozmetichni-produkti-za-nad-3700-lv.html", "text": "Районна прокуратура – Бургас внесе в съда искане за налагане на мярка за неотклонение „задържане под стража“ спрямо Драгомир М. Това съобщиха от  Апелативна прокуратура - Бургас . Той е обвинен за това, че на 22 ноември 2018 г., от лек автомобил „Дачия“, паркиран на паркинг на кръстовището на ул. „Сливница“ с ул. „Дебелт“ в Бургас, в условията на опасен рецидив, като използвал неустановено техническо средство, отнел чужди движими вещи – козметични продукти – всички на обща стойност 3731 лв., собственост на търговско дружество, без съгласието на собственика им и с намерение противозаконно да ги присвои – престъпление по чл.196, ал.1, т.2, вр. чл.195, ал.1, т.4, вр. чл. 194, ал.1, вр. чл.29, ал.1, б. „а“ и б. „б“ от НК. \r\nДрагомир М. е задържан благодарение на отличните действия на служители от ОД на МВР – Бургас. \r\nОчаква се Районен съд – Бургас да насрочи час на заседанието.", "date": "2018.12.03", "title": "Бургас: Районната прокуратура внесе в съда искане за задържане под стража спрямо мъж, обвинен в кражба на козметични продукти за над 3700 лв."}
{"url": "http://www.focus-news.net/news/2018/12/03/2597558/yambol-okrazhniyat-sad-postanovi-zadarzhane-pod-strazha-spryamo-turski-grazhdanin-obvinen-v-prichinyavane-na-smart-na-mazh-pri-patno-transportno-proizshestvie.html", "text": "Окръжен съд – Ямбол постанови задържане под стража спрямо турския гражданин Ердел Ю. Това съобщиха от  Апелативна прокуратура - Бургас . Той е обвинен за това, че на 28 ноември 2018 г. на път, при управление на товарен автомобил с прикачено полуремарке, в посока Елхово – ГКПП „Лесово“, е нарушил правилата за движение по пътищата, като изгубил контрол над управлявания от него товарен автомобил, навлязъл в лентата за насрещно движение и причинил ПТП с лек автомобил, управляван от В.К. – граничен полицай, в резултат на което причинил смъртта на последния – престъпление по чл.343, ал.1, б.„в“, вр. чл.342, ал.1 от НК. \r\nСпоред прокурора, налице е обосновано предположение за това, че турският гражданин е извършил престъплението, в което е обвинен. Представителят на държавното обвинение е категоричен, че обвиняемият може да се укрие. \r\nСъдът прие мотивите на прокурора и задържа под стража обвиняемия. \r\nОпределението на Окръжен съд – Ямбол може да бъде обжалвано пред Апелативен съд – Бургас.", "date": "2018.12.03", "title": "Ямбол: Окръжният съд постанови задържане под стража спрямо турски гражданин, обвинен в причиняване на смърт на мъж при пътно транспортно произшествие"}
{"url": "http://www.focus-news.net/news/2018/12/03/2597549/sdsm-poiska-otgovornost-ot-hristiyan-mitskovski-neka-kazhe-kakvo-znae-za-podslushvaniyata.html", "text": "Вместо да се крие зад празни пресконференции, лидерът на ВМРО-ДПМНЕ Християн Мицковски да отговори за неговото участие и да каже какво знае за незаконното подслушване, поискаха от Социалдемократическия съюз на Македония (СДСМ) в реакция на пресконференцията на говорителят на опозиционната партия Димче Арсковски, предава  македонската агенция „Макфакс“ . \r\n„Християн Мицковски и ръководството на ВМРО-ДПМНЕ трябва да отговорят за своето участие и действията си в незаконното подслушване и конкретно за информациите, кога е инсталирано това оборудване. Особено предвид това, че в момента, когато избухна най-големият скандал с незаконно подслушване в историята на Европа,Християн Мицковски стана съветник на Груевски и това, че е бил генерален секретар на ВМРО-ДПМНЕ“, се казва в реакцията на СДСМ. \r\nУправляващата партия добавя, че е започнато разследване от съответните институции и то ще открие кой е купил, поставил и използвал системата за подслушване, която е инсталирана още през 2013 година. \r\nПревод и редакция:", "date": "2018.12.03", "title": "СДСМ поиска отговорност от Християн Мицковски: Нека каже какво знае за подслушванията"}
{"url": "http://www.focus-news.net/news/2018/12/03/2597560/d-r-kostadin-koev-kmet-na-velingrad-nash-dalg-e-da-oblekchim-trudnoto-ezhednevie-na-horata-s-uvrezhdaniya-i-da-im-protegnem-priyatelska-raka.html", "text": "Кметът на община Велинград д-р Костадин Коев отправи поздрав по повод Международния ден на хората с увреждания, съобщиха за  Радио „Фокус“ – Пазарджик  от Общината. В словото си той подчертава, че хората с увреждания заслужват внимание, уважение и възхищение за волята и достойнството, с които посрещат трудностите, за силния дух и стремежа да направят живота си по-пълноценен. „Наш дълг е да облекчим трудното Ви ежедневие и да протегнем приятелска ръка. И занапред ще продължим да бъдем отворени към решаването на проблемите на хората в неравностойно положение и ще оказваме подкрепа в осигуряването на социална защита. Продължете все така с нестихваща сила и кураж да отстоявате себе си и мечтите си!“, казва още д-р Коев. Той пожелава на всички хора с увреждания здраве и достоен живот.", "date": "2018.12.03", "title": "Д-р Костадин Коев, кмет на Велинград: Наш дълг е да облекчим трудното ежедневие на хората с увреждания и да им протегнем приятелска ръка"}
{"url": "http://www.focus-news.net/news/2018/12/03/2597559/blagoevgrad-koledniyat-festival-na-obshtinatad-tazi-godina-shte-se-provede-pod-mototo-sledvay-zvezdata-ozari-patya.html", "text": "Коледният фестивал на Община Благоевград тази година ще се проведе под мотото „Следвай звездата, озари пътя“. Това каза на пресконференция заместник-кметът с ресор „Култура и хуманитарни дейности“ Христина Шопова, предаде репортер на  Радио „Фокус“-Пирин . Тя посочи, че събраните средства ще бъдат дарени за малкия Иван, който е с онкологично заболяване. По думите й по-голямата част от сумата за лечение вече е събрана, и надеждата на Общината е след фестивала да бъде събрана цялата сума.  \r\nХристина Шопова отбеляза, че и тази година Дядо Коледа ще пристигне по различен, атрактивен начин, като на 5 декември програмата на церемонията по запалването на празничните светлини в града и тези на коледната елха, ще стартира в 18,30 часа, а Дядо Коледа ще пристигне около 19.00 часа. Тя уточни, че водещ на програмата ще бъде Мария Силвестър.  \r\nЗаместник-кметът допълни, че всички общински институции подготвят коледни концерти и представления в рамките на фестивала – Камерна опера, Биг Бенд, Клуб по художествена гимнастика „Пирин“, Ансамбъл „Пирин“, Куклен театър-Благоевград, Център за личностно и творческо развитие на децата на Благоевград“ и други. „Всички коледни концерти на отделните институции“ ще бъдат с билети със символичната цена от 3 лева, като всички средства ще бъдат дарени за малкия Иван“, добави тя. Христина Шопова подчерта, че и тази година ще има четене на коледни приказки за най-малките във фоайето на Община Благоевград – „Часът на приказния разказвач“. „На 26 декември почти към края на фестивала за мен е чест да съобщя, че ще има специална изложба в Регионален исторически музей-Благоевград на един изключителен автор, с който България може да се гордее, а именно Борис Георгиев“, каза още тя. Заместник-кметът посочи, че в програмата за Новогодишната нощ са включени редица народни певци, тъй като през годините е установено, че това искат хората. Христина Шопова заяви, че и тази година отново ще има кутия за коледни писма. \r\nНатали СТЕФАНОВА", "date": "2018.12.03", "title": "Благоевград: Коледният фестивал на Общинатад тази година ще се проведе под мотото „Следвай звездата, озари пътя“"}
{"url": "http://www.focus-news.net/news/2018/12/03/2597561/shumen-gl-inspektor-veselin-georgiev-e-naznachen-vremenno-za-nachalnik-na-sektor-patna-politsiya.html", "text": "Гл. инспектор Веселин Георгиев е назначен временно за началник на сектор „Пътна полиция“ - Шумен. Той беше представен на брифинг от ст. комисар Ялчън Расим, директор на ОДМВР - Шумен, предаде репортер на  Радио „Фокус“ - Шумен . Той уточни, че гл. инспектор Георгиев ще заема поста в продължение на една година, а момента е в ход конкурс за началник на сектор „Пътна полиция“. Гл. инспектор Веселин Георгиев посочи, че работи в системата на МВР от 2004 година, като е започнал като патрулен полицай, охрана на обществения ред. 2012 година е спечелил конкурс за инспектор в сектор „Пътна полиция“, звено „Автоматизирани системи за контрол на пътното движение“. След 9-месечен курс в академията на МВР, до настоящия момент той работи в „Пътна полиция“. \r\nИвелина ИВАНОВА", "date": "2018.12.03", "title": "Шумен: Гл. инспектор Веселин Георгиев е назначен временно за началник на сектор „Пътна полиция“"}
{"url": "http://www.focus-news.net/news/2018/12/03/2597562/d-r-konstantin-kachulev-rfk-blagoevgrad-prichinata-lichniyat-lekar-da-izbegne-predpisvaneto-na-dadeno-lekarstvo-pri-nalichieto-na-zabolyavane-mozhe-da-bade-mnogoplastova.html", "text": "Причината личният лекар да избегне предписването на дадено лекарство при наличието на заболяване може да бъде многопластова. Това каза за  Радио „Фокус“-Пирин  Д-р Константин Качулев от Регионална фармацевтична колегия (РФК) – Благоевград. По думите му е възможно дадено заболяване да има изключващи критерии за традиционния вид лечение и затова да не е подходящо. Той допълни, че никой медик не би предприел такъв риск, защото при такава ситуация може дори да се застраши животът на пациента. „Например имаме случай с пациент, на който много трудно му се съсирва кръвта, а лекарството, което се предписва за друго заболяване разрежда кръвта и по този начин биха се предизвикали сериозни кръвоизливи. При такава ситуация е възможно да се получи кръвоизлив в мозъка, след като не е подходящо за пациента да приема лекарства против съсирване на кръвта“, коментира специалистът. Д-р Константин Качулев добави, че се търсят варианти лечението с медикаменти да бъде в максимална помощ за пациента, а не да му се навреди. \r\nСпоред д-р Качулев Здравната каса има сериозни критерии за лекарства, които са вложени в клиничните пътеки. По думите му тези изисквания са уточнени, описани и вложени в клиничните пътеки. „В тях е описано при каква ситуация и в какво здравословно състояние може да бъде изписано дадено лекарство. Взима се предвид и дали има съпътстващи усложнения от дадено заболяване“, коментира д-р Качулев. Той допълни, че няма лекар, който да не търси най-доброто за своя пациент, но понякога нещата не зависят само от него. „Всеки медик има желание пациентите му да живеят добре и качествено“, посочи специалистът. Той уточни, че в Здравната каса съществуват ограничителни механизми, но въпреки това те са длъжни да осигурят най-добрата и качествена услуга на пациентите си. „Когато един пациент има конкретно заболяване и знае, че лекарят не му е изписал лекарство, което се разрешава от касата, то той има право да подаде сигнал в НЗОК, след което медицинска комисия ще направи оглед на документите и пациентът ще получи разрешение за получаване на медикамент, който е подходящ за заболяването му“, добави д-р Константин Качулев. \r\nДенис НИКИФОРОВ", "date": "2018.12.03", "title": "Д-р Константин Качулев, РФК – Благоевград: Причината личният лекар да избегне предписването на дадено лекарство при наличието на заболяване може да бъде многопластова"}
{"url": "http://www.focus-news.net/news/2018/12/03/2597564/aktsenti-v-predavaneto-sofiyska-tribuna-po-radio-fokus.html", "text": "Днешното издание на предаването  „Софийска трибуна“ , продукция на  Столичната организация на БСП , която се излъчва на честотите на софийската програма на  Радио „Фокус“ , поставя акцент върху основните теми и изводи относно ситуацията както в страната, така и в столицата, след 4-то заседание на 13-та Конференция на Софийската градска организация на БСП, което се проведе през изминалата седмица в столицата. За картината на „политическата зима“ ще разговаряме с председателя на Градския съвет на БСП - София и председател на групата на общинските съветници на БСП в Столичния общински съвет  Калоян Паргов. Във втората част ще се насочим към столичния район „Красна поляна“. Решения на проблемите с нерегламентираното горене на гуми и отпадъци и Виетнамските общежития ще търсим с Георги Миланов, представител на Инициативния комитет за „Красна поляна“. \r\nГостите в студиото ни ще отговарят на слушателски въпроси на телефон 0882 802 802. \r\nТези и други теми – в предаването „Софийска трибуна“ от 17.00 часа на честотите на софийската програма на  Радио „Фокус“ , с водещ Веселка Иванова.", "date": "2018.12.03", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2018/12/03/2597563/dobrich-horat-na-uchitelkite-v-grada-shte-iznese-na-5-dekemvri-praznichen-kontsert-ozaglaven-s-pesen-tam-nyakade-daleche-daleche.html", "text": "„С песен, там някъде далече, далече…“. Това е заглавието на празничния концерт, посветен на 11 декември - световен ден на хоровото изкуство. Това съобщиха от пресцентъра на  Община град Добрич . На тази дата от 18.00 часа в Огледална зала „Нели Божкова“ в Добрич дамите от Хор на учителките - Добрич с диригент Маргарита Русева - Ганева, клавирен съпровод - Детелина Василева - Димитрова, с участието на Вокална формация „Soul Voices“ с ръководител Габриела Павлова и ученици от СУ „Св. Климент Охридски“ ще предложат едно истинско песенно пътешествие из цялото земно кълбо. \r\nВходът свободен.", "date": "2018.12.03", "title": "Добрич: Хорът на учителките в града ще изнесе на 5 декември празничен концерт, озаглавен „С песен, там някъде далече, далече…“"}
{"url": "http://www.focus-news.net/news/2018/12/03/2597565/vitseprezidentat-iliyana-yotova-shte-razgovorya-s-chuzhdestranni-studenti-ot-balgarski-proizhod-v-blagoevgrad-na-4-dekemvri.html", "text": "Във вторник, 4 декември, от 11.00 часа в зала 114 (Учебен корпус 1) на Югозападен университет „Неофит Рилски“ в Благоевград вицепрезидентът Илияна Йотова организира Студентска лаборатория „Перспективи за развитие с българска диплома“. Това съобщиха от  прессекретариата на държавния глава . С чуждестранни студенти от български произход, които учат в България по ПМС №103 и ПМС №228, Илияна Йотова ще разговоря за избора им да получат висше образование в нашата страна, за възможностите за реализация и за трудностите пред тях.  \r\nСъбитието е второ от поредицата срещи на вицепрезидента със студенти от български произход. Първата лаборатория „Перспективи за развитие с българска диплома“ се проведе в средата на ноември във Варна. В нея участваха студенти от Икономически университет-Варна, Технически университет-Варна, Медицински университет „Проф. д-р Параскев Стоянов“, Висше военноморско училище „Никола Йонков Вапцаров“.", "date": "2018.12.03", "title": "Вицепрезидентът Илияна Йотова ще разговоря с чуждестранни студенти от български произход в Благоевград на 4 декември"}
{"url": "http://www.focus-news.net/news/2018/12/03/2597567/sport-ernan-krespo-stava-trenyor-v-arzhentina.html", "text": "Известният аржентински нападател от близкото минало Ернан Креспо пое отбора на Банфийлд в елитната дивизия на родината си. Бившият футболст на Парма, Лацио, Интер, Челси, Милан и др. се завръща на скамейката след прекъсване от две години. Банфийлд е 13-и във временното класиране на аржентинската Суперлига с 18 точки. Първият отбор на Креспо бе италианският Модена, който е в Серия „Б“.", "date": "2018.12.03", "title": "Спорт: Ернан Креспо става треньор в Аржентина"}
{"url": "http://www.focus-news.net/news/2018/12/03/2597568/blagoevgrad-sborni-grupi-shte-badat-sformirani-v-detskite-gradini-v-dnite-mezhdu-koleda-i-nova-godina.html", "text": "Със заповед на кмета д-р Атанас Камбитов ще бъдат сформирани сборни групи в детските градини на територията на община Благоевград, за периода от 27 декември до 4 януари, включително. Това съобщиха от пресцентъра на  ОДМВР - Благоевград . Традиционно, в дните между коледните и новогодишните празници, намалява броят на децата, посещаващи детска градина. За периода дейността си ще преустановят детските градини в селата Покровник,  Изгрев, Зелен дол, Церово и Рилци.  \r\nДецата посещаващи изброените детски заведения, ще бъдат пренасочени към съответната детска градина–майка. За целта е необходимо да бъде декларирано писмено желание от родител или настойник. Децата от ДГ № 13 в с. Покровник и ДГ 18 в с. Церово могат да посещават ДГ ,,Усмивка“. Малчуганите от ДГ № 14 в с. Изгрев ще бъдат приемани в ДГ№ 3,, Детелини“.Децата от ДГ № 17 в с. Зелен дол могат да посещават ДГ ,,Синчец“, а децата от ДГ №20 в с. Рилци ще бъдат приемани в ДГ ,, Детски свят“.", "date": "2018.12.03", "title": "Благоевград: Сборни групи ще бъдат сформирани в детските градини в дните между Коледа и Нова година"}
{"url": "http://www.focus-news.net/news/2018/12/03/2597569/burgas-na-praznichniya-6-dekemvri-denyat-shte-e-neucheben-s-bezplatni-avtobusni-kursove-i-bez-taksuvane-za-sinya-zona.html", "text": "6 декември е най-специалният ден в годината за всички бургазлии. За да могат повече хора да се включат бързо, лесно и с настроение в богатата празнична никулденска програма, Община Бургас и \"Бургасбус\" ЕООД обявяват безплатни курсове във всички превозни средства от градския транспорт за пиковите часове между 10 и 14 на обяд и вечерта между 17 и 21, съобщиха от пресцентъра на Общината. По това време са най-интересните и масови събития, припомнете си програмата още веднъж тук: През целия ден в автобусите на градския транспорт ще звучи музика от емблематични бургаски изпълнители, а на електронните им табла ще тече надписът \"Честит празник!\". Кметът Димитър Николов издаде официална заповед, с която определя 6 декември 2018 година за НЕУЧЕБЕН ден. В никулденската програма има събития, музика и забавления за всяка възраст, така че очакваме освободените от занятия младежи също да участват активно в общоградското тържество. На 6 декември всеки може да паркира без пари в синята зона, но препоръчваме да използвате повече безплатния градски транспорт, за да бъде движението по-комфортно и свободно за хилядите празнуващи пешеходци. Дори метеорологичната прогноза за 6 декември е положителна, така че се гответе за един незабравим Никулден!", "date": "2018.12.03", "title": "Бургас: На празничния 6 декември – денят ще е неучебен, с безплатни автобусни курсове и без таксуване за синя зона"}
{"url": "http://www.focus-news.net/news/2018/12/03/2597566/gd-granichna-politsiya-intenziven-e-trafikat-za-tovarni-avtomobili-na-punktovete-kulata-dunav-most-ruse-i-dunav-most-vidin-na-izhod-ot-stranata.html", "text": "Интензивен е трафикът за товарни автомобили на пунктовете „Кулата“, „Дунав мост- Русе“ и „Дунав мост- Видин“ на изход от страната. Това съобщиха от  ГД „Гранична полиция“ . Трафикът по границите със Сърбия, Македония и Турция е нормален.  \r\nОт 9:00 часа ферибота Свищов-Зимнич не работи поради технически проблем.", "date": "2018.12.03", "title": "ГД „Гранична полиция“: Интензивен е трафикът за товарни автомобили на пунктовете „Кулата“, „Дунав мост- Русе“ и „Дунав мост- Видин“ на изход от страната"}
{"url": "http://www.focus-news.net/news/2018/12/03/2597571/shumen-63-kg-tyutyun-bez-banderol-e-izzet-ot-zhilishte-v-grada.html", "text": "Служители от сектор „Противодействие на икономическата престъпност“ към Областната дирекция на МВР (ОДМВР) в Шумен намериха и иззеха около 63 кг тютюн без бандерол. Това съобщиха от  ОДМВР . На 30 ноември след получен сигнал,че мъж държи и разпространява акцизни стоки без бандерол било предприето претърсване в жилище на ул. “Септемврийско въстание“ в Шумен. В дома на Ш.М. на 45 г.  били намерени 63 кг. нарязан тютюн. Тютюнът бил иззет. Мъжът бил задържан за срок до 24 часа.  За извършено престъпление по чл. 234 ал. 1 от НК  е образувано досъдебно производство. През месец ноември от различни адреси в Шумен и Велики Преслав са иззети общо 110 кг. тютюн без бандерол.", "date": "2018.12.03", "title": "Шумен: 63 кг тютюн без бандерол e иззет от жилище в града"}
{"url": "http://www.focus-news.net/news/2018/12/03/2597570/sofiya-14-godishno-momche-e-zadarzhano-za-otpravyane-na-zaplahi-po-telefona.html", "text": "Непълнолетен, отправял закани и заплахи към свой съгражданин, е разкрит след бързи действия на ихтиманските полицаи. Това съобщиха от  пресцентъра на МВР . На 30 ноември 44 - годишен жител на Ихтиман сигнализирал в полицията, че от известно време младеж от града му отправял заплахи и закани, като при последния подобен случай го е заплашил, че ако не му даде пари, ще запали дома му. Веднага след получаването на сигнала служителите на реда провели бързи издирвателни действия и разкрили 14- годишния извършител на деянието. Материалите по случая са докладвани в районната прокуратура с мнение за прилагане разпоредбите на чл. 61 от НК спрямо непълнолетния.", "date": "2018.12.03", "title": "София: 14-годишно момче е задържано за отправяне на заплахи по телефона"}
{"url": "http://www.focus-news.net/news/2018/12/03/2597572/silistra-83-godishna-zhena-ot-selo-ishirkovo-e-stanala-zhertva-na-telefonna-izmama-s-nad-5500-leva.html", "text": "83-годишна жена от село Иширково е станала жертва на телефонна измама. Това съобщиха от  ОДМВР-Силистра . На 30 ноември тя получила обаждане на домашния си телефон, в което разпознала измама. След това с нея се свързал мъж, представящ се за полицай, който поискал съдействие за залавяне на измамниците. Следвайки инструкциите му, жената взела такси и пристигнала в областния град, където оставила под пейка на детска площадка сумата от 5580 лв. По случая е образувано досъдебно производство. За пореден път ОДМВР-Силистра призова да не се дават пари на непознати. Не съществува практика полицията да иска пари от гражданите за изпълнение на служебните си задачи.", "date": "2018.12.03", "title": "Силистра: 83-годишна жена от село Иширково е станала жертва на телефонна измама с над 5500 лева"}
{"url": "http://www.focus-news.net/news/2018/12/03/2597573/dobrich-zapochva-kampaniyata-za-preregistratsiya-na-taksita-na-teritoriyata-na-obshtinata.html", "text": "От днес започва кампанията за пререгистрация на таксита на територията на Община град Добрич. Това съобщи Петър Енев, директор на Дирекция „Икономическо развитие и европейски фондове“ в Общината, предаде кореспондентът на  Радио „Фокус” . От Общината отправят апел таксиметровите шофьори да не изчакват последните дни от календарната година за пререгистрация, за да не се получават големи струпвания на гишетата за обслужване. „Има достатъчно време до 25 декември да направят регистрацията си да създадат един нормален ритъм на колегите, които обработват документите. Никой няма да бъде забавен повече от 10-15 минути за получаване на разрешително и стикер за лекия си автомобил при условие, че изпълнява всички изисквания, които са заложени в заявлението. То е общодостъпно на страницата на Общината. Ще бъде предлагано също в Центъра за услуги и информация“, каза Петър Енев.  \r\nПатентният данък не е променян последните четири години и е в размер на най-ниското си възможно ниво от 300 лв. на годишна база. През миналата година са издадени 356 разрешителни за таксиметров превоз на територията на Община град Добрич. Има готовност за новата година да бъдат издадени 400 разрешителни, посочи Петър Енев. Той уточни, че голяма част от тези таксита започват да работят през зимните месеци в Добрич. През май прекратяват регистрацията си и се местят да работят по Черноморието. През септември отново се връщат да работят в Добрич. Подробна информация по темата може да бъде открита и на сайта на Община град Добрич в рубриката „Услуги и информация“, подлинкове: „Видове услуги“, „Икономическо развитие и европейски фондове“.  \r\nЖулиета НИКОЛОВА", "date": "2018.12.03", "title": "Добрич: Започва кампанията за пререгистрация на таксита на територията на Общината"}
{"url": "http://www.focus-news.net/news/2018/12/03/2597574/plovdiv-75-godishen-mazh-e-postradal-sled-kato-e-bil-blasnat-na-peshehodna-pateka-na-bul-vasil-aprilov.html", "text": "75-годишен  мъж е пострадал, след като е бил блъснат на пешеходна пътека на бул. „Васил Априлов“. Това съобщиха от пресцентъра на  ОДМВР Пловдив  След инцидента, пострадалият е бил настанен в болница. Сигналът за произшествието на бул. „Васил Априлов“ е получен около 11.10 ч. часа в неделя. Пострадалият е 75-годишен пешеходец, чието предимство било отнето от лек автомобил „Форд“. Алкохолната проба на 66-годишния водач на колата е отрицателна. По случая е образувано досъдебно производство.", "date": "2018.12.03", "title": "Пловдив: 75-годишен мъж е пострадал, след като е бил блъснат на пешеходна пътека на бул. „Васил Априлов“"}
{"url": "http://www.focus-news.net/news/2018/12/03/2597542/tv-24-makedoniya-makedonskiyat-parlament-prie-konstitutsionnoto-izmenenie-za-vpisvane-na-ohridskiya-dogovor-i-manifestat-na-asnom.html", "text": "С 65 гласа „за“, 18 „против“ и 8 „въздържал се“, македонският парламент утвърди втората проектопоправка на Конституцията на страната, с която се променя преамбюла на Основния закон и думите „Решенията на АСНОМ (Антифашистко събрание за народно освобождение на Македония)“ се заменят с думите „Манифестът от първото заседание на АСНОМ“, а освен това се добавя и Охридския рамков договор (с който се сложи край на въоръжения конфликт между славяни и албанци в съседната страна през 2001 година – бел. „Фокус“), предава  интернет телевизията „24 ТВ“ . \r\nПреди това македонските депутати утвърдиха и проектоизменението на Конституцията си за промяна на името от „Северна Македония“ в „Република Северна Македония“. \r\nПревод и редакция:", "date": "2018.12.03", "title": "„ТВ 24“ (Македония): Македонският парламент прие конституционното изменение за вписване на Охридския договор и манифестът на АСНОМ"}
{"url": "http://www.focus-news.net/news/2018/12/03/2597575/umbalsm-nipirogov-shte-poluchi-darenie-ot-tayvanskiya-institut-na-4-dekemvri.html", "text": "На 4 декември (вторник) от 15.00 часа, в рапортната зала на хирургията на УМБАЛСМ „Н.И.Пирогов“, болницата ще получи дарение. Това съобщиха от пресцентъра на  лечебното заведение . Тайванският институт дарява умно осветление на „Пирогов“. То ще бъде приложено в две звена на Спешната болница.", "date": "2018.12.03", "title": "УМБАЛСМ „Н.И.Пирогов“ ще получи дарение от Тайванския институт на 4 декември"}
{"url": "http://www.focus-news.net/news/2018/12/03/2597577/ministar-nikolina-angelkova-pred-konferentsiya-na-sot-i-yunesko-v-istanbul-zaedno-s-mestnite-obshtnosti-dadohme-tlasak-na-kulturno-istoricheskiya-turizam-v-balgariya.html", "text": "Популяризирането на културно-историческия туризъм и взаимодействието с местните общности за представяне на огромното наследство на България в последните години даде сериозен тласък на този вид туризъм и доказа нарастващото му значение като източник на устойчиво развитие. Повишеният интерес на туристите към историческите и културните обекти неминуемо води и до инвестиции в туристическата инфраструктура. Това заяви министърът на туризма Николина Ангелкова в Истанбул по време на Третата световна конференция на тема туризъм и култура, организирана от  Световната организация по туризъм (СОТ) и ЮНЕСКО, съобщиха от  пресцентъра на министерството . „Голямото разнообразие от дейности в областта на културния туризъм и промените в потребителското търсене направиха културния туризъм да играе основна роля в развитието на сектора, културата и туризмът са взаимосвързани. Туризмът е начин да маркетираме културното си богатство, коментира министър Ангелкова. Тя напомни, че в България са открити над 40 000 артефакта в цялата страна.  Затова решихме да създадем различни тематични туристически маршрути като културно-исторически, вино и СПА, за да можем да консолидираме местните експертни знания и ресурси и да дадем обща идентичност на местното културно наследство, каза министърът. По думите й след създаването на 8 културно-исторически дестинации в България е отчетен значителен ръст в туристическите посещения. Министър Ангелкова представи пред участниците платформата iLoveBulgaria, в която е включен пълният списък на 100-те национални туристически обекта. Министърът съобщи, че туристическият сектор създава огромни предпоставки за икономическото развитие на отделните региони в страната. С тази цел създадохме Национална концепция за зониране на туризма, която да допринесе за развитието на регионални туристически стратегии, които на свой ред ще популяризират местните продукти както на националния, така и на международния пазар.  Министър Ангелкова сподели още, че за да има положително въздействие, а именно да допринесе за икономическото богатство на страната или региона, културният туризъм трябва да бъде добре планиран. И добави, че Министерството на туризма активно промотира България пред чуждестранни инвеститори чрез т. нар. Карта на инвестиционните проекти. Тя обединява представители на различни региони и заинтересовани страни с цел постигане на икономическа полза както за бизнеса, така и за местните общности. България има много какво да покаже и пред чуждестранните, и пред българските туристи и отговаря напълно на тенденцията за ръст на културния туризъм в световен мащаб, заключи българският министър. На Третата световна конференция на тема туризъм и култура, организирана от  Световната организация по туризъм (СОТ) и ЮНЕСКО в Истанбул заявих, че популяризирането на културно-историческия туризъм и взаимодействието с местните общности за представяне на огромното наследство на България в последните години даде сериозен тласък на този вид туризъм и доказа нарастващото му значение като източник на устойчиво развитие. Според мен повишеният интерес на туристите към историческите и културните обекти неминуемо води и до инвестиции в туристическата инфраструктура.", "date": "2018.12.03", "title": "Министър Николина Ангелкова пред конференция на СОТ и ЮНЕСКО в Истанбул: Заедно с местните общности дадохме тласък на културно-историческия туризъм в България"}
{"url": "http://www.focus-news.net/news/2018/12/03/2597579/udalzhen-e-srokat-na-proekta-za-uslugi-za-ranno-detsko-razvitie-v-dupnitsa.html", "text": "Удължен е срокът на проекта за услуги за ранно детско развитие в Дупница. Това съобщи за  Радио „Фокус” – Кюстендил  Красимир Георгиев, зам.-кмет на Община Дупница. Проектът е насочен към деца от уязвимите групи в община Дупница на възраст от 0 до 7 години. Срокът е удължен с 14 месеца. Отпуснатата безвъзмездна финансова помощ е в размер на близо 300 000 лева. 592 деца и техните семейства вече са получили подкрепа за близо двете години на изпълнение на проекта, чрез разкритите социални услуги.   \r\n„Това е най-мащабният проект в областта на социалната сфера, който сме реализирали от началото на този програмен период. За първите две години от неговата реализация се отчита сериозен напредък по изпълнение на основната му цел, а именно –  превенция на социалното изключване, намаляване на бедността сред децата, чрез инвестиции в ранното им детско развитие и чрез подкрепа за дейността на интегрираните услуги за ранно детско развитие, насочени към деца до 7-годишна възраст от уязвими групи, включително деца с увреждания и техните семейства”, каза Красимир Георгиев.  \r\nПо този проект са назначени различни експерти за работа с децата и техните семейства – социални работници, медицински сестри, лекари, педагози и други. Услугите, които продължават да се извършват напълно безплатно са ранна интервенция на уврежданията с капацитет  до 30 деца от 0 до 7 години и техните родители, както и индивидуална педагогическа подкрепа за деца с увреждания и деца със специални потребности, с капацитет до 30 деца, подлежащи на записване в първи клас. Сред услугите са формиране и развитие на родителски умения и семейно консултиране, подобряване достъпа до здравеопазване и осигуряване на здравна детска консултация и други. \r\nВенцеслав ИЛЧЕВ", "date": "2018.12.03", "title": "Удължен е срокът на проекта за услуги за ранно детско развитие в Дупница"}
{"url": "http://www.focus-news.net/news/2018/12/03/2597580/plovdiv-23-godishen-mazh-e-zadarzhan-za-krazhba-na-damska-chanta-ot-lekarski-kabinet.html", "text": "Задържан е автор на кражба в пловдивска болница. Това съобщиха от  пресцентъра на МВР . Около 23.40 часа във Второ РУ е постъпила информация от охраната на лечебното заведение на бул. „Пещерско шосе“, че са заловили млад мъж, отнел дамска чанта от лекарски кабинет. Установена е самоличността му – 23-годишен от Кричим, спрямо когото е взета 24-часова мярка за задържане. Образувано е бързо производство.", "date": "2018.12.03", "title": "Пловдив: 23-годишен мъж е задържан за кражба на дамска чанта от лекарски кабинет"}
{"url": "http://www.focus-news.net/news/2018/12/03/2597576/stopanska-akademiya-dimitar-a-tsenov-svishtov-provede-natsionalno-uchenichesko-sastezanie-po-mitnicheski-i-danachen-kontrol-v-razgrad.html", "text": "Петото поред Национално ученическо състезание по „Митнически и данъчен контрол” бе проведено в гр. Разград с домакин Професионалната гимназия по икономика „Робер Шуман” в града. Организатор на мероприятието бе катедра „Контрол и анализ на стопанската дейност” към Стопанска академия „Димитър А. Ценов“ – Свищов, подкрепена от Академичния център за кариерно консултиране и връзки с обществеността, съобщиха от  висшето учебно заведение . В надпреварата се включиха общо 50 ученици от училището – домакин и от Варненската търговска гимназия „Георги Стойков Раковски”. \r\nПри откриване на състезанието приветствие към участниците отправи доц. д-р Момчил Антов, представител на катедрата – организатор. Той апелира към средношколците да покажат придобитите от тях знания и да демонстрират такива умения и креативност при решаване на състезателния казус, с които максимално да затруднят журито при определяне на най-добрите. Доц. Антов благодари на домакините за създадената организация и осигурени условия за провеждане на националното състезание. От страна на Стопанска академия, специален гост на състезанието бе доц. д-р Силвия Костова, която присъстваше както в качеството си на научен секретар на катедрата – организатор, така и като възпитаник на училището – домакин. При обръщението си към учениците тя не скри вълнението си от факта, че отново се завръща в любимото си училище и пожела успех на всички участници. \r\nУчастващите в ученическата надпревара бяха  разпределени в 17 отбора, сформирани на случаен принцип, като във всеки отбор имаше средношколци и от двете училища. Доц. Антов разясни регламента и подготвения за състезанието казус, а в качеството на ментори на ученическите екипи бяха четирима студента от 4-ти курс на специалност „Стопански и финансов контрол” в свищовската академия – Гергана Бауренска, Ивана Димова, Никита Йорданов и Георги Георгиев. \r\nУчениците бяха поставени в работна среда, максимално близка до реалната, и се превъплътиха в ролите на митнически и данъчни инспектори. Според заданието, те трябваше да направят проверка на извършени външнотърговски сделки от страна на конкретна българска фирма. Въз основа на предприетите от тях контролни действия, екипите установиха редица несъответствия в оформените документи, като част от тях класифицираха като технически грешки, а останалите като нарушения на митническото или данъчното законодателство, за които определиха вида и размерите на наложените административни санкции на проверяваната фирма. Състезателните задания бяха проверени от академичните преподаватели доц. д-р Момчил Антов и гл. ас. д-р Жельо Желев. Най-добре представилите се три отбора бяха наградени, както следва: \r\nСпециална награда на Ректора на Стопанска академия „Д. А. Ценов“  \r\nДимитър Димитров Донев, ВТГ – Варна, 12 клас \r\nСевда Сунай Али, ПГИ – Разград, 12 клас \r\nЕмрен Хасанов Кърмъзов, ПГИ – Разград, 11 клас \r\nСпециална награда на катедра „Контрол и анализ на стопанската дейност“ при СА „Д. А. Ценов“  \r\nСветлозар Веселинов Добрев, ВТГ – Варна, 12 клас \r\nСена Сенай Бейнаби, ПГИ – Разград, 11 клас \r\nВиктория Маринова Иванова, ПГИ – Разград, 10 клас \r\nСпециална награда на Националната организация на митническите агенти (НОМА) \r\nСтоян Иванов Велев, ВТГ – Варна, 12 клас \r\nБирсен Хаяти Басри, ПГИ – Разград, 11 клас \r\nАрзу Гюнер Таиб, ПГИ – Разград, 10 клас \r\nОбщото впечатление, което сподели журито бе, че обучението и подготовката на учениците по митнически и данъчен контрол е на високо ниво, което е предпоставка за бъдещото им добро професионално развитие в областта на финансовия контрол. Състезанието бе уважено и от Здравко Сираков, зам.-началник на Митническо бюро Разград, който запозна накратко учениците с предизвикателствата на професията митнически инспектор. Акцентирайки на необходимостта от млади и добре подготвени кадри в системата на митническата администрация, той отправи апел към средношколците да повярват в своите възможности и да продължат обучението си в областта на митническия и данъчния контрол. \r\nСлед награждаването на победителите доц. д-р Силвия Костова представи пред всички участници образователното портфолио на Стопанска академия. Говорейки за начините и сроковете за кандидатстване в свищовското висше училище, тя подчерта, че с получения от състезанието сертификат всеки ученик от 12-ти и 11-ти клас може да бъде приет за студент по първа желана специалност в редовна форма на обучение. \r\nВ рамките на състезанието се проведе и работна среща между учителите от двете средни училища, преподаващи митнически и данъчен контрол, и присъстващите преподаватели от Стопанска академия. На нея бяха обсъдени конкретни въпроси относно учебните програми и планове на преподаваните в профилираните гимназии дисциплини от това направление, както и бъдещи възможности за сътрудничество.", "date": "2018.12.03", "title": "Стопанска академия „Димитър А. Ценов“ – Свищов проведе национално ученическо състезание по „Митнически и данъчен контрол” в Разград"}
{"url": "http://www.focus-news.net/news/2018/12/03/2597582/kyustendil-v-dupnitsa-shte-badat-zapaleni-tarzhestveno-svetlinite-na-kolednata-elha.html", "text": "В Дупница ще бъдат запалени тържествено светлините на Коледната елха. Това съобщи за  Радио „Фокус” – Кюстендил  Христо Апостолов, пресаташе на Община Дупница. Програмата ще започне от 17.30 часа на площад „Свобода”. „Община Дупница кани всички деца, граждани и гости на града на тържествено запалване на светлините на Коледната елха на площада. Подготвена е специална програма, в която ще участва и Дядо Коледа”, каза Христо Апостолов. В празничната програма ще се включат детско-юношески фолклорен ансамбъл „Дани”, вокален състав „Арт Поп“, вокална група към Основно училище „Евлоги Георгиев“, Денс – формация „Меджик“. Около елхата ще присъстват и сборна група кукери от село Джерман. Предвидена е и празнична заря. \r\nВенцеслав ИЛЧЕВ", "date": "2018.12.03", "title": "Кюстендил: В Дупница ще бъдат запалени тържествено светлините на Коледната елха"}
{"url": "http://www.focus-news.net/news/2018/12/03/2597581/zam-kmetat-na-blagoevgrad-hristina-shopova-prez-2019-g-v-byudzheta-na-obshtinata-shte-bade-zadelen-resurs-ot-finansi-za-fond-kultura-po-model-na-stolichna-obshtina.html", "text": "През 2019 година в бюджета на Община Благоевград ще бъде заделен ресурс от финанси за фонд „Култура“ по модел на Столична община. Това каза на пресконференция заместник-кметът по „Култура и хуманитарни дейности“ към Община Благоевград Христина Шопова, предаде репортер на  Радио „Фокус“ - Пирин . Тя обясни, че целта на този фонд е да се подпомагат дадени идеи, за които са необходими средства, като ще може да се кандидатства по определени условия. По думите й още не е определена сумата, с която ще разполага този фонд, но нейното предложение е за 200 000 лв. Шопова посочи, че след гласуването на бюджета за 2019 година ще бъде ясна точната сума, с която ще разполага фондът, но според нея и 100 000 лв. са добър старт. \r\nТя коментира и това, че 2019 година за Община Благоевград ще бъде изпълнена с важни годишнини – 75-годишнина на ДГ „Ведрица“, 65-годишнина на емблемата на Благоевград – Ансамбъл „Пирин“, както и 100-годишнина на Драматичен театър „Никола Вапцаров“. Заместник-кметът отбеляза, че през последните години Ансамбъл „Пирин“ е увеличил четворно приходите си, което според нея е и допълнителен стимул за танцьорите. Тя допълни, че откакто Куклен театър-Благоевград е с нов директор приходите са се увеличили тройно. \r\nХристина Шопова заяви, че няма да се обявява конкурс за нов директор на Регионалния исторически музей, а директор ще бъде временно изпълняващият длъжността – д-р Кирил Алексиев, който по думите й е много квалифициран кадър. Според нея миналият директор – Христина Цонева, не се е справяла с това да обединява хората и да им поставя правилните цели. Заместник-кметът на Община Благоевград пожела успех на настоящия директор на музея. \r\nШопова обяви, че през май месец 2019 година ще бъде възродено лятното кино, което се намира зад музея. \r\nНатали СТЕФАНОВА", "date": "2018.12.03", "title": "Зам.-кметът на Благоевград Христина Шопова: През 2019 г. в бюджета на Общината ще бъде заделен ресурс от финанси за фонд „Култура“ по модел на Столична община"}
{"url": "http://www.focus-news.net/news/2018/12/03/2597584/pazardzhik-71-godishna-zhena-ot-oblastniya-grad-e-stanala-zhertva-na-telefonna-izmama-s-11-300-leva.html", "text": "Възрастна жена е станала жертва на телефонна измама в Пазарджик, съобщиха от  ОДМВР - Пазарджик . Извършителите действали по добре известната до момента схема, както един от тях се представил за полицейски служители. В петък следобед 71-годишната жена получила обаждане на стационарния си телефон. Гласът отсреща се представил за полицай, който разследва телефонни измами. Той информирал жената, че е в списъка на престъпниците и ще направят опит да я измамят. Но всичко можело да се предотврати ако пенсионерката даде каквито налични пари има и ги предостави на мнимият полицай. Така щели да подмамят измамниците, да ги заловят, а после да и възстановят парите. Жената се подвела, сложила в полиетиленова чанта сумата от 11 300 лева и я хвърлила пред терасата. Малко по-късно разбрала, че е измамена и подала сигнал в полицията.", "date": "2018.12.03", "title": "Пазарджик: 71-годишна жена от областния град е станала жертва на телефонна измама с 11 300 лева"}
{"url": "http://www.focus-news.net/news/2018/12/03/2597583/vitsepremierat-krasimir-karakachanov-ako-ima-zdrav-razum-v-obedineni-patrioti-shte-se-yavim-zaedno-na-izborite-za-ep.html", "text": "Вицепремиерът и лидер на ВМРО Красимир Каракачанов коментира в Русе, че ако има здрав разум в коалицията \"Обединени патриоти\", тя ще се яви заедно на предстоящите избори за Европейския парламент, предаде  БНР . На журналистически въпрос за състоянието на малката коалиция в управлението, вицепремиерът Каракачанов отговори:  „Хлабаво е състоянието, за съжаление. Аз неслучайно още преди два месеца казах: \"Който ще работи - да работи\". Няма да се занимавам повече ни с интриги, ни с глупости и да се опитвам да се правя на помирител. Писна ми. Губи ми времето и ми къса нервите и е безсмислено. Бавачка повече няма да бъда. Ако има здрав разум, ще се явим заедно. Като няма здрав разум и има някой, който иска да се брои, да се брои\". Той коментира още, че няма вероятност за предсрочни избори, но ако се стигне дотам, алтернативата за управление на БСП с ДПС не е добър вариант за страната.", "date": "2018.12.03", "title": "Вицепремиерът Красимир Каракачанов: Ако има здрав разум в \"Обединени патриоти\", ще се явим заедно на изборите за ЕП"}
{"url": "http://www.focus-news.net/news/2018/12/03/2597555/mkd-makedoniya-prez-pochivnite-dni-deputatite-se-saglasiha-za-severna-makedoniya-manifestat-a-ne-resheniyata-na-asnom-i-vkarvane-na-ohridskiya-ramkov-dogovor-v-konstitutsiyata.html", "text": "Македонският парламент прие с мнозинство проектопредложенията за промяна на Конституцията на Македония, с които държавата се преименува на „Република Северна Македония“, а в преамбюла вместо решенията на АСНОМ (Антифашистко събрание за народно освобождение на Македония) се вписва манифестът и се добавя Охридския рамков договор*. Всички тези промени произтичат от Договора за името с Гърция, подписан през юни т.г., в понеделник продължава дебатът и гласуването на останалите две конституционни поправки, предава  скопското електронно издание „МКД“ . \r\nВ неделя парламентът, с 65 гласа „за“, 18 „против“ и 8 „въздържал се“ (на отцепниците от ВМРО-ДПМНЕ – бел. „Фокус“) утвърдиха 34-ата поправка на Конституцията на Република Македония. Преди това те приеха и предложението XXXIV поправка, отбелязва изданието. \r\n„МКД“ коментира, че депутатите от властта и опозицията са защитили вече познатите си позиции. Председателят на „Алианса на албанците“ Зиядин Села пък заяви, че в преамбюла на Основния закон всички граждани на Македония трябва да бъдат равнопоставени без да се прави различие за етническата им принадлежност. Пътят към ЕС и НАТО, по неговите думи, е път към повече права на гражданите на страната, равнопоставеност между народите и вътрешна междуетнчиеска кохезия. \r\n„Ние настояваме да се дефинира като мултиетническа държава в Преамбюла. И вярвам, че всеки политически субект в парламент по един или друг начин казва именно това“, заяви Села. \r\nМинистърът на външните работи Никола Димитров му отговори, че е легитимно да се говори по този въпрос, особено по време на обществения дебат, който предстои. \r\n„Не е хубаво чувството, че някой е тук временно. Македония е обща държава за всички нас и мисля, че е редно да се разговаря за всичко това“, заяви Димитров по време на пленарното заседание. \r\nВ събота парламента, с 67 гласа „за“, 4 „въздържал се“ и 23 „против“, прие предложението за XXXIII поправка на Конституцията на Макеодния. \r\nС него се предвижда думите „Република Македония“ да се заменят с думите „Република Северна Македония“, а думата „Македония“ да се замени с думите „Северна Македония“, освен в член 36, който има исторически аспект и се отнася до „специалните социални права на борците от антифашистката война и от всички националноосвободителни войни на Македония“. \r\nСлед гласуването на всички конституционни поправки и завършването на тази фаза, правителството, като инициатор на промените, трябва да организира обществен дебат, след който идва и третата, последна, фаза от приемането на измененията в Конституцята на Македония, произтичащи от договора за името между Атина и Скопие. XXXV поправка \r\nРепубликата зачита суверенитета, териториалния интегритет и политическата независимост на съседните държави. XXXIV поправка \r\nРепубликата защитава, гарантира и развива историческото и културното наследство на македонския народ. \r\nРепубликата защитава правата и интересите на своите граждани, живеещи или пребиваващи в чужбина и насърчава връзките им с родината. \r\nРепубликата се грижи за членовете на македонския народ, живеещи в чужбина. \r\nРепубликата няма да се намесва в суверенните права на други държави и в техните вътрешни работи. \r\nТова изменение заменя член 49 от Конституцията на Република Македония. Агенция „Фокус“ припомня:  \r\n•\tЦелият текст на прокламацията в отделен материал на Агенция „Фокус“ \r\n•\tДоговорът, с който се слага край на въоръжения конфликт между славянското население и албанската „Армия за национално освобождение“, в него се предвижда промяна в официалните езици в страната на общинско равнище – занапред всеки език, говорен от над 20% от населението в дадена община, става официален наред с македонския език в съответната община. Понастоящем само албанското малцинство с приблизително 25% от населението изпълнява този критерий \r\nПревод и редакция:", "date": "2018.12.03", "title": "„МКД“ (Македония): През почивните дни депутатите се съгласиха за „Северна Македония“, манифестът, а не решенията на АСНОМ и вкарване на Охридския рамков договор в Конституцията"}
{"url": "http://www.focus-news.net/news/2018/12/03/2597585/veliko-tarnovo-sanirat-po-proekt-sgradata-na-hudozhestvena-galeriya-boris-denev.html", "text": "Санират сградата на Художествена галерия „Борис Денев“ в старата столица. Дейностите са част от проект „Изкуство и култура – общи трансгранични активи в подкрепа на устойчивото развитие на туризма“, съфинансиран по Програмата за трансгранично сътрудничество ИНТЕРРЕГ V-A Румъния – България. Водещ бенефициент на дейностите е Община Велико Търново, а партньори са румънската община Калафат и Фондация „Лице за изкуство и култура“ – Плевен. Това стана ясно по време на началната пресконференция за представяне на предстоящото, предаде репортер на  Радио „Фокус“ – Велико Търново . Мариела Цонева, директор Дирекция „Проекти и програми“ в местната администрация приветства гостите и изрази надежда, че изпълнението на проекта ще оправдае дългоочакваните резултати от него. Юлия Мутафчиева, от Община Велико Търново подчерта, че общата цел е да се оцени и подобри устойчивото икономическо използване на културните ценности и общото културно наследство в региона на Централна България. Това ще се случи чрез разработване на съвместен интегриран трансграничен продукт, основан на популяризирането на нов общ тематичен маршрут „Изкуство и култура“. Общият бюджет е в размер на 1 264 180, 69 евро, като Великотърновска община получава 749 956, 57 евро. „Дейностите, които ще бъдат реализирани са в два обекта, които са със значима културно-историческа стойност. Единият от тях е  ХГ „Борис Денев“ във Велико Търново, а другият дворецът-музей „Маринку“ в община Калафат. Това, което мога да кажа за двореца е, че той е построен в началото на 20-ти век и в момента се използва за музей на изкуствата и етнографията. Това, което е интересно, е че в него има зала, която е предназначена за българо-румънско приятелство“, обясни още Юлия Мутафчиева. Дейностите, които ще се извършват в двете посочени сгради, ще са насочени изцяло към модернизирането им, без да променят облика им. Основните за Община Велико Търново включват популяризиране в един интегриран туристически продукт на тематични маршрути от двете страни на Дунав и въвеждане на мерки за енергийна ефективност в галерията. Фондацията от Плевен също ще се включи в разработването на посочения туристически път и ще организира специално събитие на открито във Велико Търново. След като всичко това стане факт то ще бъде широко популяризирано чрез рекламни материали и в медиите. Началната дата на проекта е 14 септември 2018-та, а крайната дата е 13 септември 2021 година. \r\nЛуиза ТРАНЧЕВА", "date": "2018.12.03", "title": "Велико Търново: Санират по проект сградата на Художествена галерия „Борис Денев“"}
{"url": "http://www.focus-news.net/news/2018/12/03/2597591/dobrich-obshtinata-obyavyava-treti-oblasten-konkurs-retsital-za-da-ya-ima-balgariya.html", "text": "Община Добрич ще проведе на 23 февруари III-ти Областен конкурс рецитал „За да я има България“. Това съобщиха от пресцентъра на  Община град Добрич . Конкурсът се посещава на Националния празник на България – 3 март, и се организира в партньорство с Драматичен театър „Йордан Йовков“. Неговата цел е да популяризира българската литература и да пробуди национално самочувствие, да стимулира интереса на децата и младите хора към интерпретиране на произведения на български поети и писатели. В конкурса могат да участват индивидуални изпълнители, представящи по свой избор произведение или композиция от българската поезия, проза или драматургия. Произведенията трябва да бъдат посветени на България, нейните герои, природни красоти, забележителности, обичаи и традиции. Предвидена е специална награда на Кмета на Община град Добрич, както и награди за I, II и III място в четирите възрастови групи. Всички участници ще получат грамоти за своето участие.  \r\nОбластният конкурс „За да я има България“ набира все по–голяма популярност с всяка изминала година. Само миналата 2017 в него участваха над 350 деца на различна възраст.  \r\nС регламента на конкурса и заявката за участие можете да се запознаете в сайта на Община Добрич – www.dobrich.bg.", "date": "2018.12.03", "title": "Добрич: Общината обявява Трети областен конкурс рецитал „За да я има България“"}
{"url": "http://www.focus-news.net/news/2018/12/03/2597587/varna-rayonnata-prokuratura-protestira-opredelenie-na-sada-ostavil-bez-myarka-za-neotklonenie-anglichanin-darzhal-nad-600-g-marihuana-i-nezakonni-boepripasi.html", "text": "Районната прокуратура във Варна протестира определение на Варненския районен съд, с което е било отхвърлено искане за вземане мярка за неотклонение „Задържане под стража“ на обвиняем гражданин на Великобритания. Това съобщиха от пресцентъра на  Апелативна прокуратура Варна . Спрямо 56-годишния Фриц К. прокуратурата води досъдебно производство за придобиване и държане на 611 г марихуана и  незаконни боеприпаси – престъпления по член 354а, ал. 3 и по член 339, ал. 1 от НК. Обвиняемият е бил задържан за срок до 72 часа с цел довеждането му пред съда за определяне на постоянна мярка за неотклонение, като прокуратурата е поискала да му бъде взета най-тежката, а именно задържане под стража. Искането на Районната прокуратура във Варна е било мотивирано с тежестта и характера на повдигнатите обвинения, с опасността, ако е на свобода, Фриц К. да се укрие и да извърши друго престъпление. При полицейска проверка на 28 ноември тази година във връзка с разследване в личния автомобил и в имота на британския гражданин са намерени и иззети две ръчни гранати, 40 патрона, над 150 гилзи с различен калибър, 25 сигнални ракети, тротилова пресовка, въздушна пушка, като боеприпасите са незаконно притежавани. Открити и иззети са суха тревиста маса и големи саксии в помещение със специфично оборудване за наркооранжерия. Експертна справка установила, че намерената суха тревиста маса е марихуана с тегло 611 г. Предстои по протеста на Районната прокуратура във Варна да се произнесе Варненският окръжен съд.", "date": "2018.12.03", "title": "Варна: Районната прокуратура протестира определение на съда, оставил без мярка за неотклонение англичанин, държал над 600 г марихуана и незаконни боеприпаси"}
{"url": "http://www.focus-news.net/news/2018/12/03/2597588/kyustendil-nyakolko-institutsii-izvarshvat-proverki-v-targovskite-obekti-na-teritoriyata-na-kvartal-iztok.html", "text": "Проверки от страна на няколко институции се извършват в търговските обекти на територията на квартал „Изток” в Кюстендил. Това съобщи на пресконференция прокурор Галина Димитрова, говорител на Районна прокуратура – Кюстендил, предаде репортер на  Радио „Фокус” – Кюстендил . Проверките продължават и в момента. Те се осъществяват под ръководството на Районната прокуратура. „Във връзка с извършена проверка и получен сигнал от началника на сектор „Икономическа полиция” към Областна дирекция на МВР – Кюстендил беше образувана преписка. Тя касае лица, извършващи търговска дейност на територията на квартал „Изток”. Тази преписка е разпределена по надзора за законност”, каза Галина Димитрова. Районната прокуратура е изготвила разпореждане до всички контролни институции на територията на община Кюстендил, за извършване на съвместна проверка на търговските обекти, разположени в квартала. Към момента не се посочва точния брой на обектите, като предстои уточняването му. Проверката се извършва съвместно от служители на Областната дирекция по безопасност на храните, Община Кюстендил, Регионална дирекция „Пожарна безопасност и защита на населението” и Главна дирекция „Фискален контрол” при Централното управление на Националната агенция за приходите. „Целта на съвместната проверка е да се установи дали има, какъв е броят на обектите, извършващи търговска дейност на територията на квартал „Изток”, каза Галина Димитрова. \r\nВенцеслав ИЛЧЕВ", "date": "2018.12.03", "title": "Кюстендил: Няколко институции извършват проверки в търговските обекти на територията на квартал „Изток”"}
{"url": "http://www.focus-news.net/news/2018/12/03/2597586/karina-karaivanova-kfn-obmislya-se-otlagane-na-sistemata-bonus-malus-s-nyakolko-mesetsa.html", "text": "Обмисля се отлагане на въвеждането на системата \"бонус - малус\" за застраховката \"Гражданска отговорност\" с няколко месеца, за да бъдат туширани основните критики към нея. Това каза по време на обществена дискусия председателят на Комисията за финансов надзор Карина Караиванова, предаде  БНТ . „Текущата система също не може да бъде въведена, защото не е готова връзката между КАТ и Гаранционния фонд по \"Гражданска отговорност\"“, посочи още Караиванова. „Със сигурност ще има нужда от законови промени, които да решат основния проблем, свързан с продажбата на коли, които имат лоша застрахователна история“, обясни тя.  \r\nСпоред Владимир Тодоров от Българската асоциация на пострадалите от катастрофи информацията за сключените застраховки \"Гражданска отговорност\" трябва да се синхронизира с бъдещата ТОЛ система, за да може водачите на коли без застраховка веднага да бъдат спирани от движение.  \r\nРосен Рапчев от КАТ съобщи по време на дискусията, че вече се работи по локализирането на водачите без \"Гражданска отговорност\" чрез електронните камери или по други начин.", "date": "2018.12.03", "title": "Карина Караиванова, КФН: Обмисля се отлагане на системата \"бонус - малус\" с няколко месеца"}
{"url": "http://www.focus-news.net/news/2018/12/03/2597590/nezavisen-makedoniya-spored-obvinenieto-za-27-april-zad-intsidentite-v-makedonskiya-parlament-stoyala-sluzhbata-za-sigurnost-ubk.html", "text": "Маскираните лица, които нахлуха в македонския парламент на 27 април м.г., са били в готовност по време на протестите и са знаели, че, когато СДСМ (Социалдемократическия съюз на Македония) се опита да формира правителство или да избере председател на парламента ще трябва да влязат в Събранието, пише  онлайн изданието на вестник „Независен“ . \r\nТова се разбира от показанията на един от обвинените за инцидентите от 27 април Стефан Младеновски, който изкара една година в затвора, а сега е под домашен арест. \r\nСпоред неговите думи, насоките за това кога трябва да се влезе в сградата на Събранието са давани от Александър Василевски – Нинжда, а  зад него стоял тогавашният директор на УБК (Службата за сигурност и контраразузнаване)  Владимир Атаносовски. \r\nКакто посочва изданието, Младеновски е първият обвинен, който казва директно кой стои зад нападението срещу парламента. \r\nПревод и редакция:", "date": "2018.12.03", "title": "„Независен“ (Македония): Според обвинението за 27 април, зад инцидентите в македонския парламент стояла службата за сигурност (УБК)"}
{"url": "http://www.focus-news.net/news/2018/12/03/2597589/hristina-shopova-zam-kmet-na-obshtina-blagoevgrad-nikoy-nyama-da-zakriva-kamerna-opera-blagoevgrad.html", "text": "Никой няма да закрива Камерна опера-Благоевград. Това каза на пресконференция заместник-кметът на Благоевград с ресор „Култура и хуманитарни дейности“ Христина Шопова, по повод публикации в социалните мрежи и някои медии, че институцията ще бъде закрита, предаде репортер на  Радио „Фокус“-Пирин . Според нея не може по този начин да се тиражират непрекъснато неверни слухове. По думите й доказателство, че операта няма да бъде закрита е и участието и в Коледния фестивал, както и това, че 1 750 000 лв. ще бъдат вложени за ремонт на сградата – на отделните зали, както и на покривната конструкция. Христина Шопова допълни, че към момента няма прекратени договори на служители в операта, а дори се изготвя и бюджета, който ще бъде одобрен. Тя добави, че бюджета на институцията за 2018 година е 230 000 лв., като на щат работят 32-ма души. „Мениджмънта трябва да се подобри. В момента те са на нулев приход, но има много добри музиканти там и това нещо може да проработи в бъдеще. Няма да има конкурс за нов директор, а на този етап разчитаме на временно изпълняващия длъжността директор. Ако той се справи, ще остане директор“, посочи заместник-кметът. Шопова отбеляза, че няма липса на музиканти в операта. „Ако хората, които коментират неверните слухове за затварянето на Операта ходят на концерти, няма да си позволят да говорят подобни неща, защото по този начин обиждат и служителите на институцията“, каза още тя. \r\nНатали СТЕФАНОВА", "date": "2018.12.03", "title": "Христина Шопова, зам.-кмет на Община Благоевград: Никой няма да закрива Камерна опера-Благоевград"}
{"url": "http://www.focus-news.net/news/2018/12/03/2597592/haskovo-mezhdunarodniyat-den-na-horata-s-uvrezhdaniya-be-otbelyazan-v-grada.html", "text": "Международният ден на хората с увреждания 3 декември бе отбелязан в Хасково. Това съобщиха от пресцентъра на  Общината . Празник със забавни спортни игри, песни танци и много настроение под надслов “Да мечтаем заедно“ събра децата с увреждания в зала “Дружба“ във веселието участваха и деца с увреждания от Харманли. За доброто настроение освен децата от социалните домове, които представиха песни танци и драматизации на приказки се погрижиха актьорите Силвия Предова и Янко  Митев. В обособено арт ателие децата и младежите изработваха коледни картички и рисунки. Кметът Добри Беливанов приветства децата и заяви, че общината продължава да работи за по-добрата грижа към хората с увреждания. В тази посока е и проект, който се реализира в момента за построяването на нов дневен център за деца с увреждания и разширение на съществуващи социални услуги в общината. Кметът Добри Беливанов присъства и на празничния концерт по повод 3 декември Международен ден на хората с увреждания в залата на ДКТ  „Иван Димов“.", "date": "2018.12.03", "title": "Хасково: Международният ден на хората с увреждания бе отбелязан в града"}
{"url": "http://www.focus-news.net/news/2018/12/03/2597594/sport-favoritite-varvyat-uvereno-napred-v-angliyskata-vissha-liga.html", "text": "Изиграха се всички срещи от 14-ия кръг на английската „Висша лига“, като първите три отбора в класирането постигнаха нови победи. Манчестър Сити победи Борнемут с 3:1 и е първи с 38 точки, Ливърпул спечели градското дерби срещу Евертън с гол в добавеното време  и е втори с 36 точки, а Челси надделя над Фулъм с 2:0 и продължава да е трети с 31 точки, с 1 повече от Арсенал, който спечели с 4:2 градското дерби срещу петия Тотнъм и го измести по голова разлика.", "date": "2018.12.03", "title": "Спорт: Фаворитите вървят уверено напред в английската „Висша лига“"}
{"url": "http://www.focus-news.net/news/2018/12/03/2597596/varna-69-godishen-mazh-e-s-opasnost-za-zhivota-sled-pozhar-v-izostavena-kashta-v-aksakovo.html", "text": "На 02.12.2018 г., около 13.40 часа, е получен сигнал за пожар в стая от изоставена къща, намираща се в гр. Аксаково. Това съобщиха от пресцентъра на  ОДМВР - Варна . Причината за инцидента е небрежност при боравене с открит огън. При инцидента е пострадал 69-годишен мъж, настанил се в къщата. Същият е настанен за лечение с опасност за живота.", "date": "2018.12.03", "title": "Варна: 69-годишен мъж е с опасност за живота след пожар в изоставена къща в Аксаково"}
{"url": "http://www.focus-news.net/news/2018/12/03/2597593/demonstratsiya-na-spasitelni-deystviya-pri-zemetresenie-i-posledvasht-pozhar-shte-se-provede-v-natsionalniya-ucheben-tsentar-na-bchk-v-selo-lozen-na-5-dekemvri-svetoven-den-na-dobrovoletsa.html", "text": "На 5 декември 2018 г. (сряда) от 10:30 ч. в Националния учебен център на БЧК в село Лозен ще се проведе уникална демонстрация на спасителни действия при земетресение и последващ пожар. Това съобщиха от пресцентъра на  БЧК . \r\nБлизо 60 души, намиращи се в базата – ученици, доброволци и почиващи, са застрашени от бързо растящия пожар, възникнал след земетресението. Някои от тях са ранени, други – уплашени, всички се опасяват от повторен трус.   \r\nВследствие на възникналата ситуация екипи от доброволци на БЧК, намиращи се в близост до базата, са активирани и изпратени да подпомогнат бедстващите. Включват се Националният екип за работа при бедствия, аварии и катастрофи (НЕРБАК), Младежкият авариен екип (МАЕ) - София, Доброволният екип за работа при бедствия, аварии и катастрофи (ДЕРБАК)-София.  \r\nЩе бъдат демонстрирани съвместни действия по евакуиране на пострадали и бедстващи, по оказване на първа долекарска помощ, както и психосоциална подкрепа на всички засегнати. По време на евакуацията на учениците и доброволците от учебните зали се оказва, че има хора, затиснати от паднали предмети и конструкции, както и такива, които нямат свободен изход поради възникналия пожар. Тези специализирани и кризисни случаи ще бъдат евакуирани от екип на ПБЗН, които също са на терен.  \r\nДемонстрацията се провежда в рамките на Национално обучение по Първа долекарска помощ, Първа психологична помощ и Психосоциална подкрепа, организирано от Български младежки Червен кръст. То се провежда в периода 2 - 6 декември 2018 г. и в него над 100 младежи-доброволци от цялата страна се подготвят да оказват първа помощ и за реакция при бедствие, авария или криза.", "date": "2018.12.03", "title": "Демонстрация на спасителни действия при земетресение и последващ пожар ще се проведе в Националния учебен център на БЧК в село Лозен на 5 декември - Световен ден на доброволеца"}
{"url": "http://www.focus-news.net/news/2018/12/03/2597597/ministerstvo-na-zdraveopazvaneto-zdravnite-vlasti-ochakvat-prez-yanuari-i-nachaloto-na-fevruari-da-nastapi-pik-na-gripnite-zabolyavaniya.html", "text": "Нивото на интензивност на епидемичния процес на грип и остри респираторни заболявания в България продължава да нараства постепенно. Това съобщиха от пресцентъра на  Министерството на здравеопазването . В седмицата от 26 ноември до 3 декември общата заболяемост е 118,3 души на 10 000 човека. Сред наблюдаваните общо 381 400 лица от всички възрастови групи са регистрирани 4 512 случая на остри респираторни заболявания. 4 071 са били случаите през предходната седмица. Очаквано с най-висока заболяемост е възрастовата група 0 - 4 г., следвана от възрастовата група 5 - 14 г. Първите положителни проби за грип от началото на сезона са получени през изминалата седмица. Доказани са 3 грипни вируса A(H1N1) и един грипен вирус A(H3N2).  \r\nПрез следващите няколко седмици броят на болните постепенно ще се увеличава. Очакванията на здравните власти са през януари и началото на февруари да настъпи и пик на грипните заболявания. Характерно за грипа е внезапно втрисане, висока температура, общо неразположение, болки в мускулите и ставите. Периодът от заразяването до появата на първите симптоми е средно 2 до 5 дни. Заразяването става по въздушно-капков път – чрез кихане и кашляне, но вирусите са устойчиви във външната среда и могат да преживеят няколко часа върху повърхности и запрашена среда. Честото миене на ръцете и доброто проветряване намалява възможността за заразяване от околните предмети и повърхности. Най-честите усложнения при грипа са остри вирусни бронхопневмонии, трудни за диагностика и за лечение, както и синуити, отити, миокардити и др. Най-уязвими за развитието на усложнения са малките деца и възрастните с хронични заболявания.  \r\nИзползването на антибиотици при вирусно заболяване, неусложнено с бактериална инфекция, е излишно и с нищо не помага на организма. Антибиотик може да се приема само след преценка от лекуващия лекар, спазвайки вида, дозата и продължителността на изписания препарат.  \r\nПо данни на Европейския център за превенция и контрол на заболяванията в Стокхолм към настоящия момент активността на сезонния грипен вирус в Европейския регион на Световната здравна организация е ниска. Грипни вируси се изолират спорадично от лица с респираторни заболявания, потърсили медицинска помощ, като и двата типа грипни вируси А и В се откриват почти по равно. Типично за този период на грипния сезон, заболяемостта и смъртността от грип са ниски.  Важно е да знаем как да предпазим околните, ако имаме симптоми. За целта: \r\n-Избягвайте близък контакт с болни лица. Избягвайте местата с много хора и масовите мероприятия.  \r\n-Ако сте болен, стойте на безопасно разстояние от другите, за да ги предпазите от заболяване. Избягвайте използването на обществения транспорт при възможност.  \r\n-Използвайте хирургическа маска, ако имате такава възможност.  \r\n-При заболяване останете вкъщи, не ходете на работа или училище и не излизайте по други причини.  \r\n-Измивайте редовно ръцете си със сапун и вода, особено след кихане и кашлица.  \r\n-Покривайте устата и носа си с ръка или кърпичка за еднократна употреба при кашлица и кихане.  \r\n-При липса на условия за миене на ръцете използвайте влажни хигиенни кърпички за ръце.  \r\n-Почиствайте твърдите повърхности като дръжки на врати, телефони и други често с обикновен почистващ препарат.  \r\n-При липса на усложнения грипът се лекува в домашни условия с медикаменти, които облекчават симптомите, и достатъчно количество течности.  \r\n-Не прибягвайте до самолечение. Потърсете медицинска помощ при първите симптоми.", "date": "2018.12.03", "title": "Министерство на здравеопазването: Здравните власти очакват през януари и началото на февруари да настъпи пик на грипните заболявания"}
{"url": "http://www.focus-news.net/news/2018/12/03/2597595/kyustendil-zasilenoto-prisastvie-na-sluzhiteli-na-politsiya-i-zhandarmeriya-v-tsiganskiya-kvartal-iztok-e-zaradi-obezpechavane-na-normalnoto-izvarshvane-na-savmestni-proverk.html", "text": "Засиленото присъствие на служители на полиция и жандармерия в циганския квартал „Изток” в Кюстендил е заради обезпечаване на нормалното извършване на съвместни проверки. Това каза на пресконференция прокурор Галина Димитрова, говорител на Районна прокуратура – Кюстендил, предаде репортер на  Радио „Фокус” – Кюстендил . „Към настоящия момент проверката продължава. В хода на проверката ще се установи кои от обектите работят извън правилата. Може да се установи, че има и такива, притежаващи необходимите документи за извършване на търговска дейност”, каза Галина Димитрова. По думите й проверяват се всякаква вид търговска дейност, което е задължение на контролните институции. „Бяха предприети действия по осъществяване на съвместни проверки. Поради тази причина бяха извикани и екипи от полицията, които да обезпечават мероприятието”, каза Галина Димитрова. Според нея е поставен срок до 15 януари 2019 година, до който трябва да бъдат изпратени всички резултати от извършващите се проверки. Във връзка с проверките са командировани служители на отделните институции от други населени места. При установяване на нарушения ще бъдат съставяни актове, съгласно законодателството. „Твърдо вероятно е в хода на проверките да бъдат установени и акцизни стоки, може и ние да имаме наказателни дела”, каза Галина Димитрова. \r\nВенцеслав ИЛЧЕВ", "date": "2018.12.03", "title": "Кюстендил: Засиленото присъствие на служители на полиция и жандармерия в циганския квартал „Изток” е заради обезпечаване на нормалното извършване на съвместни проверк"}
{"url": "http://www.focus-news.net/news/2018/12/03/2597599/sliven-kmetat-stefan-radev-provede-sreshta-dialog-s-mladezhi-ot-grada.html", "text": "Кметът Стефан Радев проведе среща-диалог с младежи от Сливен. Това съобщиха от пресцентъра на  Община Сливен . Срещата беше част от поредица събития, организирани от Младежки дом, във връзка с изпълнението на проект „Младежи за откритост и съпричастност”, финансиран по програмата Еразъм+, чиято цел е взаимодействието между младите хора и местното управление в разглеждането на идеи и планове относно бъдещото развитие на град Сливен. \r\nУчастници в събитието бяха младежи от Младежки общински съвет и ученици от община Сливен. \r\nВ началото на срещата кметът Радев представи реализираните от Общината проекти през последните три години. \"Най-фундаменталният проблем, с който се сблъскахме, когато поехме управлението, бяха натрупаните задължения\", изтъкна кметът. Той подчерта, че въпреки неблагоприятното финансово състояние, Общината осъществява редица мащабни проекти като кръговото кръстовище на \"Розова градина\", облагородяването на кв. \"Република\", паркът по поречието на река Асеновска, обновеният градски транспорт. Стефан Радев допълни, че се очаква скоро да бъде завършен и пробивът на ул. \"Раковски\". Предстои да стартират дейностите по превръщането на старите училища \"Хаджи Димитър\" и \"Антон Иванов\" в кв. \"Клуцохор\" в социални центрове. Предвижда се такива да бъдат открити и в кв. \"Комлука\". Продължава и санирането в града по Националната програма за енергийна ефективност на многофамилни жилища. \r\nПредвижда се ремонт на спортна зала \"Асеновец\", за който Общината е получила уверение от страна на правителството, че ще получи финансиране. \r\nКметът Радев коментира, че през следващата година се очаква да започне ремонтът на бул. \"Хаджи Димитър\", за който Общината е предоставила възможност на гражданите да се включат с конкретни мнения и предложения. \r\nСрещата продължи като дискусия между младежите и кмета. Бяха обсъдени въпроси, свързани с опазването на околната среда, образованието, ремонт на спортни зали и др. \r\nВ края на разговора учениците благодариха за подкрепата на Община Сливен, която получават в лицето на кмета Стефан Радев.", "date": "2018.12.03", "title": "Сливен: Кметът Стефан Радев проведе среща-диалог с младежи от града"}
{"url": "http://www.focus-news.net/news/2018/12/03/2597598/yordan-mladenov-bsp-predlozhih-da-se-zadelyat-sredstva-ot-darzhavata-za-remont-na-5-patni-otsechki-v-oblast-pazardzhik.html", "text": "Предложих в списъка на средствата, които са заложени в национален план за ремонт на пътища, за област Пазарджик да се отделят пари за обновяване на 5 пътни отсечки. Това каза за  Радио „Фокус“ – Пазарджик  депутатът от „Коалиция за България“ Йордан Младенов. По думите му те са от голямо значение за развитието на областта. „Първият е околовръстният път на Пазарджик, който ще отклони трафика на товарни автомобили извън града. Вторият е пътят Пазарджик-Пещера-Батак. Това е трасе, което е важно за развитието на туризма. Следващият е Брацигово-Равногор. Той е пропаднал, с множество дупки и при лоши атмосферни условия има опасност цялото трасе да пропадне, а то е единствената връзка на село Равногор с общинския център Брацигово“, коментира Младенов. Той посочи и другите две пътни отсечки – Пазарджик-Бошуля и Стрелча-Пазарджик. „Първият път е най-проблемен в района на село Бошуля, където настилката е калдаръмена. Последният е от Стрелча към областния град, но през село Блатница. Неговото състояние е толкова лошо, че той е пред затваряне заради пропадания и дупки“, коментира Младенов. Той каза също, че доброто състояние на пътната инфраструктура е важно за развитието на икономиката в региона. \r\nВаня НИКОЛОВА", "date": "2018.12.03", "title": "Йордан Младенов, БСП: Предложих да се заделят средства от държавата за ремонт на 5 пътни отсечки в област Пазарджик"}
{"url": "http://www.focus-news.net/news/2018/12/03/2597600/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  ще започнем с работата по различни проекти и програми с национално и европейско финансиране, която подпомага до голяма степен развитието на отделните общини. Какви проекти и програми ще приключат реализацията си през 2018 година, и по какви се продължава работата и през идната 2019 година, ще коментираме със заместник-кмета по финанси  – Илко Стоянов. На 29 ноември в Петрич се проведе заседание на Съвета за защита при бедствия и аварии. Наш събеседник по темата ще бъде Минка Салагьорова, зам.-кмет на Община Петрич. Петричката земя е изключително плодородна, заради мекия си климат, който дава възможност за производство на голям асортимент плодове и зеленчуци. Какви са цените на продукцията на борсата в Кърналово, повече гръцка или повече българска продукция се продава, ще попитаме Зоя Войнова, търговец на борсата. Очакваме и Вас на телефоните в студиото 0885 303 373 и 073/ 88-55-81 или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването  , за да опознаете, но и да обикнете древната и вечна община Петрич. \r\nПредаването се излъчва на честотите на   всеки понеделник, от 15.00 до 16.00 часа, с водещ Натали Стефанова.", "date": "2018.12.03", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/12/03/2597602/inzh-valeri-ivanov-abv-reka-dunav-se-zatlachva-v-uchastaka-ot-somovit-do-silistra-za-koyto-otgovarya-balgariya-poradi-darzhavni-ogranicheniya.html", "text": "Река Дунав се затлачва  в участъка от Сомовит до Силистра, за който отговаря предимно България, заради ограничения наложени от страна на  държавата. В резултат за периода 2007-2016 г. са регистрирани множество нови прагове, което е довело до 249 бр. засядания на плавателни съдове. Това заяви по време на пресконференция в Русе областния председател на АБВ и член на НС и ИБ на партията инж. Валери Иванов, съобщиха от пресцентъра на  партията . По думите му това влияе негативно, не само върху търговското корабоплаване в този район на Дунав, но и върху туристическия бранш с круизни кораби и производството на качествени строителни материали. „През последните години таксата за драгиране на реката беше необосновано увеличена с 1255% с обяснението, че така се покрива инфлацията, която по официални данни за същия период е само 57.2%. Това обаче е само част от проблема. Разрешителното за такава дейност вече изисква време от 6-8 месеца минимум, а приемането на „НАТУРА -2 ООО“ затрудни още повече дейността за добиване на инертни материали от река Дунав, тъй като повече от 70% от територията на Дунав в българския участък попада в зоните на нейния обхванат“, посочи той и припомни, че в първоначалния вариант на  Закона са  обхванати само териториите на островите, но в последствие необяснимо по какви причини са разширени т.нар. „буферни зони“, които навлизат навътре в реката с 500 метра“. Във връзка с темата той попита МТИТС, интересува ли се от нормалното корабоплаване в този участък на на-голямата водна артерия в Европа?  Министерството на туризма интересува ли се от развитието на водния туризъм, посредством многобройните круизни кораби плаващи по Дунав?  МОСВ наистина ли мисли, че една затлачена в българския участък европейска река е полезна, от екологична гледна точка, за флората и фауната, за човека и всичко около нея? Думите му допълни председателят на АБВ Румен Петков. „Изразявам възмущението си от това, че въпреки факта, че река Дунав минава през десет държави от Европа, от които седем са членки на ЕС, нашата държава поставя под съмнение и развитието на туризма и търговското корабоплаване по този воден път, както  и съсипва един отрасъл, в който през годините между 1965 - 1985 са инвестирани повече от 100 милиона долара. Отрасъл, който дава най-качествените строителни материали. По този повод ще поискаме среща с ръководствата на МТИТС, МРРБ, транспортното министерство и МОСВ“, посочи той. По думите му АБВ е единствената партия, която има и позиция и политика по въпроса. Според него приходите от таксите за драгиране не трябва да влизат директно в бюджета на държавата, а да се предоставят на общините, където се извършва такава дейност.", "date": "2018.12.03", "title": "Инж. Валери Иванов  АБВ: Река Дунав се затлачва в участъка от Сомовит до Силистра, за който отговаря България, поради държавни ограничения"}
{"url": "http://www.focus-news.net/news/2018/12/03/2597601/shumen-uvelichava-se-broyat-na-tezhkite-katastrofi-v-oblastta.html", "text": "Увеличение на тежките катастрофи е отчетено в област Шумен. Данните за пътния травматизъм в региона изнесоха на брифинг ст. комисар Ялчън Расим, директор на ОДМВР - Шумен, и гл. инспектор Веселин Георгиев, началник на сектор „Пътна полиция“, предаде репортер на  Радио „Фокус“ - Шумен . От началото на годината са допуснати 93 тежки пътнотранспопортни произшествия, което е с 18 повече спрямо същия период на миналата година. С 10 повече са и ранените в катастрофи - 94 срещу 84 година по-рано. Броят на загиналите при катастрофи е 17, което е с 4 по-малко спрямо 2017 година. Основна причина за възникване на катастрофите е движението с висока и несъобразена скорост. През 2016 година за висока и превишена скорост са наказани 6 709 водачи, през 2017 година - 13 198, а от началото на годината до октомври - 18 893 души. Сериозна причина за пътни произшествия се оказва и отнемането на предимство на пешеходци на пешеходни пътеки, в района на учебни заведения и др. През 2016 година за това са наказани 73 водачи, през 2017 година - 52, а за десетмесечието на тази година- 164. Контролът по отношение на пешеходците сочи, че през 2016 година за неправилно пресичане са глобени 167 пешеходеца, през 2017 - 153, а до момента са наказани 119. „Основна задача е да намалим броя на тежките ПТП-та. Провеждаме редица мероприятия, увеличена е цялостната наказателна дейност, усилия са насочени и по отношение на превенцията, трябва да търсим повече контакт с водачите и обществото и да накараме всеки един да си изгради лична безопасност в пътното движение, всеки да бъде лично отговорен“, заяви гл. инспектор Веселин Георгиев. Ст. комисар Ялчън Расим изнесе данни за състоянието на престъпността на територията на областта. От началото на годината е отчетен спад с 208 престъпления - регистрирани са 1900 срещу 2 108 броя за същия период на миналата година. Запазва се процентът на разкриваемост на престъпленията. \r\nПо време на брифинга стана ясно също, че 10 фиша са съставени на протестиращи заради блокиране на движението по АМ „Хемус“ и кръстовища в Шумен без да спазвят съответния ред. „В рамките на месеца се проведоха доста протестни действия, навсякъде имаше полицейско присъствие, не сме допуснали нарушаване на обществения ред. Има съставени актове и глоби с фиш на граждните, които затвориха не по съответния ред бил то кръстовища или магистрали и продължаваме да налагаме такива глоби“, заяви ст. комисар Ялчън Расим. Той посочи, че се работи по четири проверки- за груби действия, обиди, заплахи и др. „Три от проверките са прокурорски, една е започнала по наша инициатива, след като бъдат приключени ще бъдат докладвани в съответната компетентна прокуратура и ще бъде взето отношение. Всеки може да протестира. Има право на това, но съобразено със съответните закони и установен ред. Това прави протестът регламентиран, иначе всичко друго е нерегламентирано и когато има нарушаване на обществения ред или нарушаване на Закона по пътищата вземаме отношение и сме го направили“, заяви ст. комисар Ялчън Расим. Той бе категоричен, че ще бъде взето отношение спрямо всеки, който дръзне да наруши обещствен ред или да обиди или посегне на полицай. \r\nИвелина ИВАНОВА", "date": "2018.12.03", "title": "Шумен: Увеличава се броят на тежките катастрофи в областта"}
{"url": "http://www.focus-news.net/news/2018/12/03/2597606/kmetat-na-plovdiv-ivan-totev-programata-za-otkrivashtoto-sabitie-na-plovdiv-esk-2019-shte-prodalzhi-tri-dni.html", "text": "Програмата за откриващото събитие на Пловдив – Европейска столица на културата 2019 ще продължи от петък до неделя. Това съобщи на пресконференция кметът Иван Тотев, предаде репортер на  Радио „Фокус” - Пловдив . Предвидени са редица събития, включително изложби и прояви за децата. Предвидена е и специална програма в квартал „Капана“ с множество концерти и сцени на открито. В 19.00 на 12 декември започва официалната церемония и концертът продължава, докато има хора. По продължението на Главната улица в Пловдив ще бъдат разположени шатри за храни и напитки, ще има и други културни прояви, чак до площада до общината. Там също ще има сцена. Ще има и заря, която е специална, със звук и светлина и ще продължи около 15 минути. В концертната програма ще вземат участие имена като Теодоси Спасов и Валя Балканска. Иван Тотев отбеляза също, че откриващото събитие на Пловдив – Европейска столица на културата 2019 е с вход свободен. Всеки, който иска да го посети, ще може да го направи. Входът е свободен, въпреки, че ще има създадена организация по входовете и ще има поставени оградни съоръжения”, каза кметът на Пловдив. Той поясни, че това се налага във връзка с мерките за безопасност. Иван Тотев изказа специална благодарност на ОДМВР за помощта по организацията на събитието. Създадена е работна група от представители на всички институции, които имат отношение по охраната на събитието.  По думите на кмета на Пловдив много усилия ще се положат в следващите дни, ще има и неудобство за гражданите. „Всички институции имат огромно желание да се свърши работата по най-добрия начин”, каза още кметът на Пловдив. Той отбеляза, че булевард „Цар Борис Трети Обединител” ще бъде затворен само частично до откриващото събитие. „На 27 декември 2018 се затваря булеварда, но не целият, а само частта, където ще се изгражда кулата-сцена”, посочи Тотев и поясни, че кръстовището на Патологична бременност остава отворено, както и това от Понеделник пазара, в посока към Тунера. Затваря се за движение само средната част на булеварда, където ще се изгражда сцената. Самият булевард, по който сега се работи, ще бъде готов до 24 декември, но няма да се пуска за движение. Той ще се отвори едва през януари 2019, след края на откриващото събитие. Тогава ще заработят и двете платна, с по три ленти. \r\n„За тези, които идват от кръстовището на Чифте баня, в посока към Тримонциум, ще бъде премахната средната разделителна ивица, за да се завива наляво към Понеделник пазара, по ул. „Патриарх Ефтимий”. \r\nДиректорът на фондация „Пловдив 2019“ Кирил Велчев съобщи, че близо 20 000 одеяла и шалчета с логото на Европейска столица на културата ще бъдат раздадени на хората, които ще присъстват на откриването на събитието на 12 януари.  \r\nПродължава набирането на доброволци. Само от община Пловдив са се записали над 100 души. Записването продължава. Само за откриващия уикенд, за посрещането на гостите, са нужни около 450 доброволци, съобщиха от Фондация „Пловдив 2019”. Вече са заявили готовност да се включат като доброволци и чужбина, от предишната Столица на културата, които ще помагат при организацията. Доста хора от пенсионерските клубове в Пловдив също са ентусиазирани и имат желание да се включат като доброволци за откриващото събитие, казаха от фондацията. \r\nЗапочна и кампанията за набиране на доброволци за „Сцената е твоя”, където също ще са нужни около 1000 души. \r\nЦветана ТОНЧЕВА", "date": "2018.12.03", "title": "Кметът на Пловдив Иван Тотев: Програмата за откриващото събитие на Пловдив – ЕСК 2019 ще продължи три дни"}
{"url": "http://www.focus-news.net/news/2018/12/03/2597604/pazardzhik-sluzhiteli-na-sektor-protivodeystvie-na-ikonomicheskata-prestapnost-razsledvat-sluchay-na-targoviya-s-nezakonno-dobiti-darva-za-ogrev.html", "text": "Служители на сектор „Противодействие на икономическата престъпност“ при ОДМВР - Пазарджик разследват случай на търговия са незаконно добити дърва за огрев, съобщиха от  ОДМВР - Пазарджик . В събота служители от сектора провели полицейска акция на територията на Велинград. Така органите на реда засекли камион „Шкода“ натоварен с 12 кубически метра дърва за огрев. Водач на товарното возило бил 41-годишен мъж от велинградското село Грашево. Станало ясно, че дървата са предназначени за транспортиране до два адреса в курортния град. При извършените проверки и процесуални действия се оказало, че всъщност дървесината е била добита незаконно в отдел различен от описания в документите. Работата по документиране на случая продължава, образувано е дознание.", "date": "2018.12.03", "title": "Пазарджик: Служители на сектор „Противодействие на икономическата престъпност“ разследват случай на търговия с незаконно добити дърва за огрев"}
{"url": "http://www.focus-news.net/news/2018/12/03/2597611/pernik-pozharnikari-sa-ugasili-avtobus-plamnal-pri-tragvane-za-kurs.html", "text": "Пожарникари са угасили автобус, пламнал при тръгване за курс. Това съобщиха от  ОДМВР - Перник . ОИнцидентъте станал тази сутрин. Автобусът пламнал със стартиране на двигателя, докато е бил на паркинг в кв. „Проучване“. Причината е техническа неизправност. Нанесени са му значителни материални щети. При инцидента няма пострадали хора. Два екипа на РСПБЗН – Перник са угасили пламъците.", "date": "2018.12.03", "title": "Перник: Пожарникари са угасили автобус, пламнал при тръгване за курс"}
{"url": "http://www.focus-news.net/news/2018/12/03/2597610/pernik-zhena-s-neustanovena-samolichnost-e-zaginala-pri-pozhar-v-zhilishten-blok.html", "text": "Жена с неустановена самоличност е загинала при пожар в жилищен блок в Перник. Това съобщиха от  ОДМВР - Перник . Около 09.00 часа в неделя е подаден сигнал за пожар на междуетажна площадка в жилищен блок на ул. „Ю. Гагарин“ в Перник. Пристигналите на място огнеборци установили, че пламъците са между 6-и и 7-и етаж. След като потушаването на огъня е открит труп на жена. До момента самоличността ѝ не е установена. Образувано е досъдебно производство и работата продължава.", "date": "2018.12.03", "title": "Перник: Жена с неустановена самоличност е загинала при пожар в жилищен блок"}
{"url": "http://www.focus-news.net/news/2018/12/03/2597578/kakvo-glasyat-manifestat-ot-parvoto-zasedanie-na-asnom-i-ohridskiyat-dogovor-koito-byaha-dobaveni-v-preambyula-na-makedonskata-konstitutsiya-agentsiya-fokus.html", "text": "С 65 гласа „за“, 18 „против“ и 8 „въздържал се“, македонският парламент утвърди втората проектопоправка на Конституцията на страната, с която се променя преамбюла на Основния закон и думите „Решенията на АСНОМ (Антифашистко събрание за народно освобождение на Македония)“ се заменят с думите „Манифестът от първото заседание на АСНОМ“, а освен това се добавя и Охридския рамков договор (с който се сложи край на въоръжения конфликт между славяни и албанци в съседната страна през 2001 година.  Агенция „Фокус“ представя превод на манифеста на АСНОМ, свикан нелегално от председателя му Методи Андонов-Ченто: „Поставени са основите на македонската федерална държава в нова демократична и федеративна Югославия. На 2 август 1944 година – Илинден – се свика първото историческо Антифашистко събрание за народно освобождение на Македония – АСНОМ. 122 пълноправни представители, синове и дъщери на македонския народ, изпитани през мъките и изкушенията на народно-освободителната борба, събрани на своето първо заседание в манастира „Св. Прохор Пчински“, в присъствието на делегатите: от Върховния щаб на Маршал Тито, военните съюзнически мисии и на Главния щаб на Сърбия, изразиха суверенната воля на своя народ и взеха следните решения: \r\nМакедония се обявява за федерална държава в новата демократическа федеративна Югославия. Народното събрание се конституира във върховно законодателно и изпълнително представителство на македонската федерална държава. \r\nПрие се декларация, с която се гарантира свобода и равноправност на всеки гражданин и гражданка в Македония, без разлика от вяра, националност и политическа принадлежност, правото на всеки гражданин и гражданка над 18 години да избира и да бъде избиран, свобода на съвестта и вероизповеданието, право на безплатно образование и т.н. \r\nФормира се Президиум на АСНОМ с функции на привременно народно представителство на македонската федерална държава. \r\nМакедонският народен език се въвежда като служебен език. \r\nИлинден, 2 август, се провъзгласява за народен и държавен празник в Македония. \r\nФормира се комисия за разследване на военните престъпления, направени от окупаторите и техните слуги. \r\nФормира се комисия за изработване на правни проекти на македонската федерална държава. \r\nБяха избрани 40 представители на македонския народ за Антифашисткото вече на народното освобождение на Югославия и неговия Президиум. \r\nМакедонски народе! \r\nС тези основни исторически решения са поставени основите на македонската федерална държава. Това са първите плодове на твоята тригодишна народно-освободителна борба, това са първите плодове на братството и единството с другите народи на Югославия. Тези плодове представляват осъществяването на вековните идеали на нашия народ. \r\nМакедонски народе! \r\nАнтифашисткото събрание за народно освобождение на Македония е проведено по време на най-жестоките боеве на тази война, когато се късат фашистките вериги, когато героичната Червена Армия настъпва към Берлин, а мощните съюзнически армии настъпват от запад и юг към Париж и Германия, когато нашата юначна Народно-освободителна армия на Югославия навлиза в последен бой с фашистките окупатори. В огъня и кръвта на развихрилата се решавща битка, в зората на победата, македонският народ, чрез своето Антифашистко народно събрание си каза думата за своята съдба. \r\nФашистките окупатори и техните слуги са пред пропаст, но предприемат всички мерки, за да отложат своето пропадане. Те измислят нови трикове, с които да задържат македонския народ мирно да понася фашисткия ярем. Ванчо Михайлов и неговата група предатели и кръвопийци на македонския народ готвят платени банди, които след изтеглянето на българските фашистки войски да завладеят Македония за сметка на Хитлер или някой друг господар. От друга страна, същото това се готви и от най-големия предател и слуга на Хитлер Милан Недич, който се гласи да влезе в Македония и да поднови великосръбското робство. \r\nМакедонски народе! Родолюбци и родолюбки! \r\nСвободата е на прага! Основите на нашата федерална държава са поставени. Но ние самите трябва да бъдем нащрек. Точно сега трябва всички да се обединим в Народно-освободителния фронт на Македония, в нашата Народно-освободителна армия, за да запазим придобивките от досегашната борба. Крайно време е всеки един македонец да отхвърли всяко колебание и да тръгне в последен бой за свободата на нашия вековно поробен народ. \r\nВ името на новата македонска държава, в името на нейното изграждане, ние ви призоваваме: \r\nОще повече затвърдете единството на целокупния македонски народ чрез Народно-освободителния фронт на Македония – единството, което ще направи възможно създаването на македонска държава, единството, с което ще защитим тази държава! \r\nВдигнете се всички на въоръжено въстание и се присъединете към Народно-освободителната армия на Македония, войската която ви създаде държава и която ще знае как да я пази! Разрасни колкото можеш по-скоро своите бригади в мощни дивизии и корпуси! \r\nОще по-мощно пристъпете към формиране на народно-освободителни съвети, органите на новата народно-демократична власт, чрез която трябва да се съберете за изграждането на новата македонска държава! \r\nДА Е ЖИВА И СВОБОДНА МАКЕДОНИЯ В ДЕМОКРАТИЧЕСКА И ФЕДЕРАТИВНА ЮГОСЛАВИЯ! \r\nДА Е БИВО АНТИФАШИСТКОТО СЪБРАНИЕ ЗА НАРОДНО ОСВОБОЖДЕНИЕ НА МАКЕДОНИЯ. \r\nПРЕЗИДИУМ НА АНТИФАШИСТКОТО СЪБРАНИЕ ЗА НАРОДНО ОСВОБОЖДЕНИЕ НА МАКЕДОНИЯ“ Охридският рамков договор: \r\nОхридският рамков договор е мирен договор, подписан от правителството на Република Македония и представители на етническите албанци на 13 август 2001 г.  \r\nСпоразумението прекратява въоръжения конфликт между Армията за национално освобождение и македонските сили за сигурност и поставя основата за подобряване на правата на етническите албанци. \r\nДоговорът предвижда и промяна в официалните езици в страната на общинско равнище – занапред всеки език, говорен от над 20% от населението в дадена община, става официален наред с македонския език в съответната община. Понастоящем само албанското малцинство с приблизително 25% от населението изпълнява този критерий. \r\nСпоразумението е предшествано от Охридските дискусии – серия от разговори между албанските и македонски представители, заедно с представители от Съединените щати и Европейския съюз. Разговорите се провеждат в Охрид. \r\nДоговорено е от Зоран Жилевски, главен секретар на президента Борис Трайковски. Македонската страна е представена от партиите ВМРО-ДПМНЕ и СДСМ, а албанската – от ДПА (Демократическата партия на албанците) и ПДП (Партия за демократичен просперитет – някогашната най-голяма албанска партия, която по-късно губи подкрепата и накрая се слива с Демократическия съюз за интеграция (ДСИ) – настоящата най-голяма албанска партия). Макар че активно участва в конфликта, Армията за национално освобождение (АНО) не взима пряко участие в разговорите. \r\nПодписници: \r\nБорис Трайковски, президент на Македония \r\nЛюбчо Георгиевски, председател на ВМРО-ДПМНЕ \r\nБранко Цървенковски, председател на СДСМ \r\nИмер Имери, председател на ПДП \r\nАрбен Джафери, председател на ДПА \r\nПодписници на договора са и специалните представители на международната общност, които се явяват и гаранти: \r\nФрансоа Летоар, представител на Европейския съюз \r\nДжеймс Пардю, представител на САЩ \r\nПо-подробно за договора: \r\nРамковото споразумение изцяло и безусловно отхвърля използването на насилие за постигане на политически цели. Само мирни политически решения могат да гарантират стабилното и демократично бъдеще на Македония. Суверенитета и териториалната цялост на Македония и унитарния характер на държавата са неприкосновени и трябва да се запазят. Няма териториални решения за етническите проблеми. В този контекст Споразумението предвижда пълно прекратяване на военните действия, разоръжаване на етническите албански въоръжени групи и тяхното пълно разпускане. \r\nОхридското споразумение подчертава, че развитието на местното самоуправление е от изключителна важност за зачитането на идентичността на общностите. С Рамковото споразумение се предвижда да се преразгледа Закона за местното самоуправление, с който ще се засилят правомощията на избраните местни представители и ще се увеличат значително техните правомощия в съответствие с Конституцията и Европейската харта за местно самоуправление. \r\nСпоразумението предвижда пълно спазване на принципа на недискриминация и равноправно третиране на всички лица пред закона. Този принцип ще се прилага по-специално по отношение на заетостта в публичната администрация и публичните предприятия. В Конституционния съд, една трета от съдиите се избират от Народното събрание с мнозинство от общия брой на депутати, членове на общността. Същата процедура се прилага и за избирането на омбудсмана и тримата членове на Съдебния съвет. \r\nНовост е, че на централно ниво, конституционните промени и Закона за местното самоуправление няма да могат да се приемат без квалифицирано мнозинство от две трети, като ще трябва да има мнозинство от гласовете на депутатите, които принадлежат на общностите. Същият принцип важи и за приемането на Закони, които пряко ги засягат културата, използването на езика, образованието, личните документи и използването на символи, както и Законите за местно финансиране, местни избори, град Скопие и за общински граници. \r\nПо отношение на основното и средното образование преподаването ще се осъществява на майчиния език на учениците. Държавно финансиране ще бъде осигурено за висше образование на езиците, говорени от най-малко 20% от населението на Македония. В Македония и в международните отношения официалният език е македонският език. Всеки друг език, говорен от най-малко 20% от населението, също е официален. \r\nПо отношение на символите, Охридското споразумение предвижда непосредствено до символа на Македония, местните власти да могат на лицевата страна на местните обществени сгради да поставят символи, с които се маркира идентичността на общността, която е мнозинство. Споразумението се състои от три приложения:  \r\nПриложение А относно конституционните изменения, \r\nПриложение Б за промени в законодателството и \r\nприложение В за прилагане и мерки за изграждане на доверие. \r\nВ приложение А пише, че сегашният Преамбюл на Конституцията на Републиката се заменя с език, основан на концепциите на индивидуални права и гражданско общество: \r\n\"Гражданите на Република Македония, поемайки отговорността за настоящето и бъдещето на родината, съзнателни и благодарни на своите предци за жертвите и отдаденост на техните усилия и борба за създаване на независима и суверенна държава Македония и отговорност пред бъдещите поколения за запазването и развитието на всичко, което е ценно от богатото културно наследство и съжителство в Македония ... \" \r\nПриложение Б предвижда промени в законодателството. Предвидено е приемането на редица закони, сред които и Закона за местното самоуправление, Законът за местно финансиране, за териториално деление, за избирателни райони, след това нов правилник на парламента, закони, които се отнасят до използването на езиците и други. \r\nЕксперти посочват, че Охридското рамково споразумение в основата съдържа позициите на САЩ за необходими реформи в Македония, посочени още в периода от 1994 до 1996 г., които са се отнасяли на човешките права и правата на етническите албанци, но не и първоначалните искания за отцепване на албански територии от Македония. Какво премахна Гърция с искането за отстраняване на „Решенията на АСНОМ“   „Македонци под България и Гърция, \r\nОбединението на целия македонски народ зависи от вашето участие в гигантския антифашистки фронт. Само с борба против фашисткия окупатор ще спечелите правото на самоопределение и обединение на целия македонски народ под покрива на Титовска Югославия, която стана свободна общност на свободни и равноправни народи. Нека борбата на македонския Пиемонт ви въодушеви за по-смела борба против фашитския поробител! Нека пътят на тази част на Македония стане и ваш път, защото само той води към свободата и обединението на целия македонски народ! Нека вашето участие във всеобщата антифашистка борба даде живот на принципите, прокламирани от първото македонско народно събрание и изтрие изкуствените граници, които разделят брат от брата, македонец от македонеца“ С конституционните изменения в преамбюла на Конституцията ще се казва: \r\nГражданите на Република Северна Македония, македонският народ, както и гражданите, които живеят в нейните граници, които са част от албанския народ, турския народ, влашкият народ, сръбския народ, ромския народ, босненският народ и други, поемайки отговорността за настоящето и бъдещето на тяхната родина, признателни и благодарни на своите предци за жертвите и отдадеността на техните усилия и борба за създаване самостоятелна и суверенна държава Северна Македония и отговорност пред бъдещите поколения за опазване и развитие на всичко, което е ценно от богатото културно наследство и съжителство в Северна Македония, равни в своите права и задължения към общото благо - Република Северна Македония - в съответствие с традициите на Крушевската република и манифеста от Първото заседание на АСНОМ до македонския народ за проведеното първо заседание на АСНОМ и на референдума от 8 Септември 1991 г. и Охридското рамково споразумение, конституират Република Северна Македония като независима, суверенна държава с намерение да установи и консолидира върховенството на закона, да се гарантират правата на човека и гражданските свободи, за да се осигури мир и съжителство, социална справедливост, икономическо благосъстояние и напредък на личния и съвместния живот, чрез своите представители в Събранието на Република Северна Македония, избрани на свободни и демократични избори, приемат тази Конституция на Република Северна Македония. \r\nРедакция:", "date": "2018.12.03", "title": "Какво гласят манифестът от първото заседание на АСНОМ и Охридският договор, които бяха добавени в преамбюла на македонската конституция ( Агенция „Фокус“ )"}
{"url": "http://www.focus-news.net/news/2018/12/03/2597612/afp-universitetat-na-soros-se-oplaka-che-e-izhvarlen-ot-ungariya.html", "text": "Централноевропейският университет (ЦЕУ) в Будапеща на милиардера-интернационалист Джордж Сорос обяви в понеделник, че е бил „изхвърлен“ от Унгария и принуден да премести най-престижните си програми във Виена след дълга и тежка съдебна битка с правителството на премиера Виктор Орбан, предава  AFP . \r\n„ЦЕУ беше изхвърлен“, заяви Майкъл Игнатиеф, ректор на основаното от Сорос учебно заведение чрез съобщение. „Това е безпрецедентно. Американска институция е изхвърлена от страна, която е съюзник в НАТО“. \r\nОт ЦЕУ обявиха, че започват да преподават програмите си във Виена от септември 2019 година, но ще запазят своя кампус в Унгария и тези студенти, които са записани там, ще могат да завършат обучението си. \r\n„Франс прес“ посочва, че заведението, в което се обучават хора от повече от 100 страни, отдавна се смята от Виктор Орбан за враждебен бастион на неолиберализма. \r\nТо е основано от Сорос през 1991 година и курирано от амеркианския щат Ню Йорк и това дава основание на ЦЕУ да твърди, че изпълнява изискванията на Закона, приет през април 2017 година, в която се поставят тежки изисквания за чуждестранните университети. \r\nФренската агенция отбелязва, че приемането на закона, който либералните критици смятат за удар по академичната свобода, е сред основните основания за задействането на безпрецедентна наказателна европейска процедура по член 7 срещу Будапеща през септември т.г. \r\nЦЕУ твърди, че изпълнява изискванията на закона, след като е отворил съоръжение в щата Ню Йорк и американските регулатори са потвърдили, че организира образователни дейности. \r\nНо говорител на унгарското правителство обяви, че това в САЩ е „Потьомкинов университет“ (има се предвид – създаден с цел да заблуди – бел. „Фокус“), който не изпълнява изискванията на новите правила и посочи, че Будапеща не е подписала споразумение с американските власти, което да позволи на ЦЕУ да продължи да оперира. \r\nПревод и редакция:", "date": "2018.12.03", "title": "AFP: Университетът на Сорос се оплака, че е изхвърлен от Унгария"}
{"url": "http://www.focus-news.net/news/2018/12/03/2597613/veliko-tarnovo-studentskiyat-teatar-v-svishtov-priklyuchi-godinata-s-predstavlenie-na-plovdivska-stsena-i-startira-noviya-tvorcheski-sezon.html", "text": "Студентският театър при Стопанска академия приключи настоящата календарна година с представление на пловдивска сцена, съобщиха от пресцентъра на  Стопанска академия-Свищов . Младите свищовски актьори бяха поканени да участват в едноседмичната програма, с която театър А’парт отпразнува 33 години. Театър А’парт в Пловдив е създаден от д-р по изк. Сашо Петков – син на дългогодишния преподавател в Стопанска академия – проф. д-р Петко  Петков. След възстановяването на Студентския театър през м. април на настоящата година, Сашо Петков режисира онлайн свищовските студенти безвъзмездно. С негова помощ беше поставена пиесата на Петер Турини „Лов на плъхове”, където в ролята на „ТОЙ“ се въплъти четвъртокурсникът Добрин Тодоров, а ролята на „ТЯ“ изпълнява второкурсничката Галина Лазарова – и двамата от специалност „Счетоводство и контрол”. В постановката, двамата актьори представят чувствата, желанията и отношението на младите хора към консуматорското общество, наречено от тях „плъховско”. Още при първото им участие – XVI Национален фестивал на любителските камерни и кафе-театри, който се проведе в Свищов, журито присъди на Добрин трета награда за главна мъжка роля. Второто представяне на постановката във форум с конкурсен характер отново донесе награда за Студентския театър. Свищовските студенти бяха сред седемте младежки формации, избрани да участват в XXI Национален фестивал на любителските театри с международно участие „Каварна 2018”, където бяха допуснати общо 22 спектакъла с над 250 участници от България, Русия и Молдова. За ролята му на „ТОЙ” в пиесата, Добрин получи трета награда за младежка мъжка роля. Пиесата „Лов на плъхове” в изпълнение на свищовския студентски театър бе част от програмата „33 стъпки по пътя А’парт“ на пловдивска сцена. Освен представленията в залата на театър А’парт, по време на честването бяха организирани и четения на творби на автори, които ще бъдат поставени през следващата година. Всяко събитие беше подложено на обсъждане от хора с дългогодишен професионален опит като актьори, които не само поощриха свищовските студенти, но им дадоха и ценни съвети за това как да направят спектакъла си по-добър, а присъствието си на сцената по-запомнящо се. При гостуването си в Пловдив, Студентският театър при Стопанска академия получи уверението от д-р по изк. Сашо Петков, че съвместната им работа ще продължи и през следващия сезон. Вече е избрана пиеса на румънския автор Матей Вишниек, за която започнаха репетиции и се планира да бъде представена през пролетта на 2019 г. Студентският театър е готов да приема и нови популнения от студенти, завладени от магията на театралното изкуство.", "date": "2018.12.03", "title": "Велико Търново: Студентският театър в Свищов приключи годината с представление на пловдивска сцена и стартира новия творчески сезон"}
{"url": "http://www.focus-news.net/news/2018/12/03/2597615/veliko-tarnovo-pluven-baseyn-otvori-vrati-sled-15-godishno-prekasvane.html", "text": "Плувен басейн във Велико Търново отвори врати след 15-годишно прекъсване. Кметът Даниел Панов и инвеститорите откриха новия обект. Това съобщиха от пресцентъра на  Община Велико Търново . След прекъсване, продължило повече от 15 години, покритият плувен басейн под спортна зала „Сава Величков“ и до Професионалната гимназия по електроника във Велико Търново отново отвори врати. Обновеният обект бе открит от кмета на старопрестолния град Даниел Панов и от инвеститорите, а водосвет отслужи отец Асен.  \r\nБасейнът е с размери 25 метра дължина и 12,5 метра широчина, има пет коридора за плуване, а дълбочината е от 1,40 до 1,90 метра. Изградено е изцяло ново подово отопление, монтирана е съвременна филтрираща система. Обновяването на обекта е втори етап от възстановяването на плувния комплекс до спортна зала „Сава Величков“, включващ външен и вътрешен басейн. Инвеститори са великотърновските млади предприемачи Мариян и Валерия Димитрови, с които през 2015 година общината сключи договор за наем на двата басейна. Предприемачите изпълниха поетите ангажименти и в срок реализираха както първия етап от заявеното им намерение – възстановяване на външния басейн, така и втората фаза. Кметът Даниел Панов коментира, че в навечерието на светлите празници се случва поредното хубаво нещо във Велико Търново. „Обновеният басейн е резултат от доброто партньорство между бизнеса и местната власт. Спомням си 2015 година, когато Мариян Димитров дойде по време на приемен ден и ми представи инвестиционното си намерение. Година по-късно външният басейн вече бе готов, а това вече е факт и с вътрешната част на плувния комплекс. Винаги съм подкрепял енергични и смели хора, които са решителни и се справят с предизвикателствата“, коментира Даниел Панов. \r\n„Благодаря на Вас и на Община Велико Търново за помощта, която ни оказахте във всяко едно отношение. Не сме срещнали трудност, която да не сте ни подкрепили. Благодаря, че повярвахте в нас“, обърна се към Даниел Панов Валерия Димитрова.", "date": "2018.12.03", "title": "Велико Търново: Плувен басейн отвори врати след 15-годишно прекъсване"}
{"url": "http://www.focus-news.net/news/2018/12/03/2597607/veliko-tarnovo-vse-oshte-ima-svobodni-kashti-za-gosti-za-studentskiya-praznik-8-dekemvri-v-oblastta.html", "text": "Все още има свободни къщи за гости за студентския празник – 8 декември в района на Велико Търново. Това показа репортерска проверка на  Радио „Фокус“ – Велико Търново . Седмица преди празника най-много са предлаганите вили в селата в Еленския балкан, както и в Арбанаси. Най-изгодно излиза да се наеме самостоятелна вила в района на град Елена, от голяма компания. Наемът на къща за 10 човека за две нощувки е около 1000 лева, което разделено на човек излиза 50 лева на вечер. Такива вили се предлагат в еленските села Мийковци, Долни Марян, Раювци и други. Във великотърновското село Емен две нощувки, с две закуски и две празнични вечери излизат около 100 лева на човек, а в Свищов само нощувката струва около 40 лева. Две нощувки в къща за 10 човека излиза общо 800 лева. Повечето от предлаганите имоти под наем са с механа и кухня за самостоятелно приготвяне на храна, стаи с отделни санитарни възли и допълнителни екстри като музикално озвучаване, кабелна телевизия и интернет. Много от студентите, които учат в двата великотърновски университета, търсят разнообразие и предпочитат по-далечни дестинации. Такива са Троянският балкан, както и Трявна. В Троянския балкан две нощувки в къща за 20 човека, струват между 900 и 1000 лева. Офертата за Трявна е две нощувки с две закуски и празнична вечеря за 140 лева на човек. \r\nНадежда КРЪСТЕВА", "date": "2018.12.03", "title": "Велико Търново: Все още има свободни къщи за гости за студентския празник – 8 декември в областта"}
{"url": "http://www.focus-news.net/news/2018/12/03/2597617/sport-uefa-potvardi-ofitsialno-che-vavezhda-var-v-shl-i-le-oshte-ot-tozi-sezon.html", "text": "Системата за видеоповторение – ВАР – ще бъде въведена в Шампионската лига и Лига Европа още от този сезон – от фазата на преките елиминации през пролетта, обяви президентът на европейската футболна централа Александър Чеферин след днешното заседание на Изпълкома на УЕФА в Дъблин. Преди това се предвиждаше видеоповторенията да бъдат вкарани през идния сезон. Това означава, че отборите ще изиграят още само по един мач без ВАР. В момента от големите първенства единствено английското не използва системата, но това ще се промени от следващата кампания.", "date": "2018.12.03", "title": "Спорт: УЕФА потвърди официално, че въвежда ВАР в ШЛ и ЛЕ още от този сезон"}
{"url": "http://www.focus-news.net/news/2018/12/03/2597608/plovdiv-v-grada-shte-se-provedat-tri-uarkshopa-pod-nadslov-izkustvoto-na-publichnite-komunikatsii.html", "text": "Сдружението за правна помощ на потребителите организира три уъркшопа под надслов „Изкуството на публичните комуникации“. Това съобщиха за  Радио \"Фокус\" - Пловдив  от Сдружението. Събитията ще се проведат под ръководството на преподавателя по комуникации в Академия за музикално, танцово и изобразително изкуство проф. д-р Любомир Караджов и с участието на доц. д-р Димитър Деков от юридическия факултет на ПУ „Паисий Хилендарски“. \r\nДва от уъркшоповете ще се състоят на 5 и 11 декември 2018 г. в Сдружение за правна помощ на потребителите в рамките на проекта „Правна защита на интелектуалната собственост: Кой има нужда от нея? Защо?“, осъществяван с финансовата подкрепа на Службата на Европейския съюз за интелектуална собственост (European Union Intellectual Property Office), договор 1320180013. По същия проект през октомври тази година вече бе представена публично книгата „Право на интелектуална собственост“ с автори проф. дюн. Цветана Каменова, проф. д-р Стефан Стефанов, д-р Мадлен Кавръкова и доц. д-р Димитър Деков.  Модератор бе проф. Любомир Караджов. Третият уъркшоп е предвиден за 8 януари 2019 г. \r\nЦелта на уъркшоповете е обучение за овладяване на изкуството на комуникационни стратегии и моделиране на текстове за постигане на взаимноизгодни отношения с институциите от сферата на деловия сектор, културата и творческите организации.", "date": "2018.12.03", "title": "Пловдив: В града ще се проведат три уъркшопа под надслов „Изкуството на публичните комуникации“"}
{"url": "http://www.focus-news.net/news/2018/12/03/2597603/gazeta-express-kosovo-predi-vizitata-na-han-v-prishtina-pravitelstvoto-obyavi-che-nyama-da-otmenya-100-protsentovite-mita-varhu-srabskite-stoki.html", "text": "Йоханес Хан, европейският комисар по разширяването, ще бъде в Косово на 3 декември, където ще се срещне с политическото ръководство на страната. Визитата идва, след като правителството в Прищина реши да наложи вносни мита от 100% върху всички стоки от Сърбия и Босна и Херцеговина. Ръководството на държавата обаче заявиха пред  прищинския ежедневник Gazeta Express , че не мислят, че посещението на комисаря е опит да бъде убедено да свали търговската блокада. От Прищина казват, че ще информират Хан за причините, довели до решението. \r\nКакто отбелязва изданието, правителството на Косово наложи 100-процентовите мита върху стоките от Сърбия и БиХ преди две седмици заради агресивния подход на Белград и политиката му спрямо Косово. Решението на правителството на премиера Рамуш Харадинай предизвика острареакция от Сърбия, косовските сърби и международни представители. За обсъждане на въпроса в понеделник в Косово ще пристигне Хан, който ще говори с лидерите на страната. Очаква се той да се срещне с Харадинай, президента Хашим Тачи и председателят на парламента Кадри Весели. Но независимо от визитата, посочва Gazeta Express, местното правителство е категорично, че търговската блокада срещу Сърбия няма да бъде вдигната. \r\nВ интервю пред вестника, началника на канцеларията на косовския премиер и лидер на екипа на Косово за техническия диалог с Белград в Брюксел Авни Арифи отбеляза, че не вижда в посещението тенденция Прищина да бъде убедена да отмени решението си. Според Арифи, те ще информират комисаря за обстоятелствата, довели до налагането на митата. „Не виждам такава тенденция. Виждам във визитата възможност за дискусия, в рамките на която открито ще изложим обстоятелствата, които ни доведоха до тази ситуация“, е заявил Арифи пред Gazeta Express. \r\nПревод и редакция:", "date": "2018.12.03", "title": "Gazeta Express (Косово): Преди визитата на Хан в Прищина: Правителството обяви, че няма да отменя 100-процентовите мита върху сръбските стоки"}
{"url": "http://www.focus-news.net/news/2018/12/03/2597614/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "И днес основната тема в предаването предаването  „Садово в сърцето на Тракия”  на  Радио „Фокус“-Пловдив  е подготовката на населените места в община Садово за зимата. Ще се разходим до селата Моминско, Поповица и Селци. Колко са доставените количества сол и пясък, каква е наличната техника, с която разполагат кметствата, колко души са ангажирани в зимното почистване? На тези и още въпроси отговарят кметовете, както следва, Христо Марков, Веска Мирчева и Стефан Стефанов.  \r\nВече сме в най-празничния месец-декември. Вече ни обзема предколедният дух и настроение. В тази връзка какви предколедни събития е подготвила Община Садово за своите жители ще научим от Ели Стоянова от Общината. Предаването   се излъчва всеки понеделник, от 16.00 до 17.00 часа. Водещ е Мария Русева.", "date": "2018.12.03", "title": "Акценти в предаването „Садово в сърцето на Тракия” на Радио „Фокус“-Пловдив"}
{"url": "http://www.focus-news.net/news/2018/12/03/2597618/prezidentat-rumen-radev-rabotim-za-prilaganeto-na-parizhkoto-sporazumenie-uvelichenie-na-ambitsiite-za-namalyavane-na-parnikovite-emisii-obache-ne-otgovarya-na-natsionalnite-ni-interesi.html", "text": "България продължава да работи с всички партньори в областта на борбата с климатичните промени за пълното прилагане на Парижкото споразумение. В изпълнението на националните си цели ние се ръководим от принципа за последователно и пълно прилагане на договорените правни разпоредби. Последващо преразглеждане или увеличение на амбициите за намаляване на парниковите емисии обаче не отговаря на нашите национални интереси. Това заяви президентът Румен Радев, който представи позицията на България на Конференцията на страните по Рамковата конвенция на ООН за изменението на климата (COP24), която се провежда в полския град Катовице, съобщиха от  прессекретариата на държавния глава . Българският държавен глава участва в глобалния форум по покана на генералния секретар на ООН Антониу Гутериш и президента на Полша Анджей Дуда.  \r\n„Смятаме, че социалният аспект е фактор от изключително значение за запазването на хиляди работни места“, подчерта Румен Радев и припомни, че България и ЕС вече изпълняват задълженията си съгласно Протокола от Киото. „Ние сме на път да преизпълним нашата съвместна цел за намаляване на емисиите с 20% до 2020 г. спрямо нивата от 1990 г. През 2016 г. парниковите емисии в България намаляха с 49% в сравнение с базовата 1988 г. и с 4.4% в сравнение с предходната 2015 г.“, посочи държавният глава.  \r\nБългария е твърдо решена да подкрепи приемането на правилата за прилагане на Парижкото споразумение за климата на днешната конференция, „които да са ясни, достатъчно детайлни, ефективни и приложими за всички“. Успешният резултат ще изпрати позитивен сигнал за солидността на Парижкото споразумение и неговите цели, е позицията на президента, който призова международния форум да изпълни преговорния си мандат като финализира насоките за прилагане на глобалното споразумение. Българският държавен глава бе категоричен, че широката ангажираност по проблемите на климата ще допринесе за създаването на повече възможности за нискоемисионно развитие, устойчиво на климатичните промени, което обаче е съобразено със състоянието и перспективите за развитие и запазване на конкурентоспособността на националните енергийни системи. Пред участниците в срещата на високо равнище президентът Радев припомни, че за да се справи с последствията от климатичните промени, България вече е разработила своята Национална стратегия за адаптация към изменението на климата и План за действие. „Приспособяването към климатичните промени е въпрос, който засяга всички сектори в обществото, включва органите на регионалната и местни власти, но също така изисква действия и от страна на частния сектор, гражданските организации и самите граждани“, посочи още Румен Радев. В отговор на журналистически въпрос след срещата на високо равнище за способността на страната ни да се справи с амбициозния дневен ред на Европейската комисия за постигане на въглероден неутралитет в Европа до 2050 г. държавният глава заяви, че е на форума, за да отстоява националните ни интереси. По думите на президента България трябва да бъде много по-активна и да използва европейските програми и иновационни фондове за преструктуриране на въгледобива, за разработката, приложението и внедряването на нови екологично чисти форми на енергия и екологично чист транспорт и индустрия. „Когато говорим за екологично чиста енергия, нека не забравяме, че е важно да имаме сигурна и предсказуема енергия. В това отношение Европа също може да ни помогне много, ако не създава пречки както в миналото за пътя на руските доставки на газ за България, но и за самия Европейски съюз“, добави Румен Радев. Държавният глава припомни и предложението, което отправи през май т.г. по време на визитата си в Русия към президента Владимир Путин –доставките на природен газ за България и ЕС да бъдат чрез т.нар. „Български поток“. Само така България ще може наистина да бъде един независим енергоразпределителен център, подчерта президентът.  \r\nКонференцията на страните по Рамковата конвенция на ООН за изменението на климата е висшият орган на Конвенцията и се провежда в края на всяка календарна година. В конференцията участват държавни и правителствени ръководители на страни-членки на ЕС, представители на международни организации, както и на държави от цял свят. Сред целите на форума в Катовице е приемането на насоки за прилагане на Глобалното споразумение за климата от Париж през 2015 г. По време на визитата президентът Румен Радев е придружаван от съпругата си Десислава Радева.", "date": "2018.12.03", "title": "Президентът Румен Радев: Работим за прилагането на Парижкото споразумение, увеличение на амбициите за намаляване на парниковите емисии обаче не отговаря на националните ни интереси"}
{"url": "http://www.focus-news.net/news/2018/12/03/2597620/blagoevgrad-s-ofitsialno-otkrivane-priklyuchi-izpalnenieto-na-proekta-za-rekonstruktsiya-na-ulitsi-v-zapadnata-chast-na-gotse-delchev.html", "text": "С пресконференция и официално откриване на обновени улици приключи работата по изпълнение на проекта „Реконструкция и рехабилитация на уличната мрежа в западната част на гр. Гоце Делчев“. Стойността на проекта е в размер на 5 698 760.00 лева, от които 4 843 946.00 лева европейско финансиране, осигурено финансиране от Оперативна програма „Региони в растеж“ 2014 – 2020 г., и 854 814.00 лева национално съфинансиране. Това съобщиха от пресцентъра на Община  Гоце Делчев . \r\nПовече за проекта и неговото успешно приключване, бе обяснено по време на нарочна пресконференция, проведена в сградата на общинска администрация. На нея присъства цялото ръководство на община Гоце Делчев, народният представител Богдан Боцев, общински съветници, представители на фирми – изпълнители и надзорници по проекта и екипът, осъществил неговата реализация. \r\nСтроителните дейности по проекта включваха пълно обновяване на 22 улици в Гоце Делчев с обща дължина от 6400 линейни метра. Това са улиците: „Иларион Макариополски“ – север и юг, „Христо Силянов“, „Полковник Дрангов“, „Пирин“, „Арда“, „Марица“, „Тунджа“, „Цариброд“, „Екзарх Йосиф“, „Враня“, „Пирот“, „Ниш“, „Кичево“, „Дебър“, „Прилеп“, „Атанас Свещаров“, „Кръстю Сарафов“, „Атанас Дуков“, „Стефан Захариев“, „Гьорче Петров“, „Преспа“ и „Вихрен“. \r\nПодменена бе 37 хил.кв.м асфалтова настилка и 25 000 кв. м тротоарна настилка по улиците, монтирани бяха обезопасителни парапети пред училищата, нови пътни знаци, направена бе пътна маркировка и „повдигнати“ пешеходни пътеки с цел подобряване организацията на движение, както и намаляване риска от пътно-транспортни произшествия с МПС и пешеходци. Благоустроени бяха подходите към жилищните блокове и гаражите, изградени бяха уширения за паркиране и поставяне на контейнери за битови отпадъци. \r\nПодменено бе уличното осветление с ново енергоефективно, което да спомогне за по-добра осветеност на улиците и комфорт на гражданите, а така също и за намаляване на енергийното потребление и разходите на общината. Изпълнени бяха предвидените мерки за озеленяване – облагородяване на прилежащите към улиците зелени площи, санитарни сечи на стари дървета и засаждане на нови дървета. Тези мерки пряко ще допринесат за намаляване на замърсяването на въздуха и повишаване на привлекателността на града. На всички рехабилитирани улици по проекта бе изградена достъпна архитектурна среда за хора с увреждания. \r\nОткриването на обновените улици в рамките на проекта, се състоя на улица „Иларион Макариополски“, до вековния чинар, който е един от символите на града. Неврокопският митрополит Серафим отслужи водосвет и отправи благословия за всички, които ще използват новата придобивка, като пожела да бъдат извършени още много такива полезни инвестиции в общината. \r\nНа свой ред, кметът на община Гоце Делчев Владимир Москов подчерта, че успешната реализация на този проект е факт благодарение на добрата екипна работа – от страна на специалистите в общинската администрация, изпълнителите, техническия надзор, но и самите граждани, които живеят в квартала, а не на последно място и доброто партньорството с централната власт. \r\n„Хората в квартала проявиха голямо разбиране по време на изпълнението на проекта. Заедно, благодарение на добрия диалог успяхме да решим и критични ситуации, които възникваха в процеса на работа. Това бе проектът, в който мога да кажа, че гражданите живеещи в района бяха изключително активни със сигнали, с участие и с разбиране, за което им благодаря“, каза кметът Владимир Москов. \r\nТой допълни също, че в рамките на този проект общината е успяла да подсигури допълнителни средства от Министерството на околната среда и водите, с които цялостно е сменена водопроводната мрежа по улиците в квартала. Със средства на общината са ремонтирани критични места по отношение на отводняването и подмяната на канализационната мрежа. \r\nПредседателят на Общински съвет – Гоце Делчев Ангел Гераксиев, заяви, че като човек който живее в този квартал е изключително благодарен за извършените ремонтни дейности. Той припомни, че улица „Иларион Макариополски“ е правена през 60-те години на миналия век когато започва и облагородяването на този квартал, а днес, 60 години по-късно е извършен и този толкова сериозен ремонт, който цялостно е променил визията на западния квартал на града. \r\nТова е третият голям проект, свързан с обновяване на инфраструктурата в град Гоце Делчев. Предстои същото да се случи и в югозападния квартал на града, където в момента се прави подготовка за подмяна на водопроводната мрежа.", "date": "2018.12.03", "title": "Благоевград: С официално откриване приключи изпълнението на проекта за реконструкция на улици в западната част на Гоце Делчев"}
{"url": "http://www.focus-news.net/news/2018/12/03/2597621/stefan-gruev-soszr-primerat-koyto-sa-ni-dali-svetlite-lichnosti-kato-hristo-botev-i-vasil-levski-e-osnova-za-otsenka-i-preotsenka-na-deystviyata-ni-vav-vsekidnevieto.html", "text": "Примерът, който са ни  дали светлите личности като  Христо Ботев и Васил Левски е основа за оценка и преоценка на действията ни във всекидневието. Това каза в предаването „Без Ботев няма България” на  Радио „Фокус”  секретарят на Съюза на офицерите и сержантите от запаса и резерва в Карлово /СОСЗР/ Стефан Груев. Той съобщи, че алеята на воинската слава в Карлово вече е факт.  Груев припомни, че през 2017 са открити първите 5 плочи на свързали имената си с Карлово воини. Това са ген. Петър Тантилов, фелдфебел Христо Василев, Райна Касабова, ген. Никола Бочев и майор Стефан Мазаков. Съвместно с Община Карлово се работи и по изготвянето на следващите 7 плочи в алеята, каза още той и уточни, че Общината ще поеме подготовката и поставянето на 5 плочи, а общинската организация на 2. „Тези седем плочи са съответно на генерал-майор Гурко Мархолев, генерал-лейтенант Иван Бангеев, майор Андон Балтов, четвъртото име е на полковник Иван Бочев, а петото е на полковник Петър Димков. Останалите две имена, плочите на които се поемат от общинската организация, са ген. Стоян Стоянов и капитан Дойчин Бояджиев“ уточни той. Стефан Груев каза още, че има и идея за паметен знак „Славата на Калофер“, която е в процес на подготовка. Характерното за Калофер е, че там няма да бъдат само воини, а и видни общественици, духовници с принос за историята на България.", "date": "2018.12.03", "title": "Стефан Груев, СОСЗР: Примерът, който са ни  дали светлите личности като  Христо Ботев и Васил Левски е основа за оценка и преоценка на действията ни във всекидневието"}
{"url": "http://www.focus-news.net/news/2018/12/03/2597619/mbal-dobrich-grazhdanite-v-oblastta-ne-sa-pretarpeli-tezhki-travmi-ot-poleditsata-prez-poslednite-dni.html", "text": "Добричлии се разминаха с леки травми от поледицата през последните дни, съобщиха от пресцентъра на  болничното заведение . 43-ма са пациентите потърсили помощ в Спешното отделение на МБАЛ Добрич през почивните дни. От тях 5 са деца и 38 възрастни. Всички случаи са  били с леки наранявания и  не се е наложило хоспитализация. За сега се наблюдава и спокойна обстановка при вирусните и остри респираторни заболявания. За последните дни в МБАЛ Добрич са приети 8 деца с остри  вирусни заболявания и 8 с ОРЗ /остри респираторни заболявания/ . Общия брой на пациенти приети до края на миналата седмица в МБАЛ Добрич с ОВЗ и ОРЗ е 28 .", "date": "2018.12.03", "title": "МБАЛ Добрич: Гражданите в областта не са претърпели тежки травми от поледицата през последните дни"}
{"url": "http://www.focus-news.net/news/2018/12/03/2597622/gerb-predi-12-godini-uchredihme-gerb-s-yasnoto-saznanie-che-polagame-nachaloto-na-edna-razlichna-partiya-12-godini-po-kasno-v-7-ot-koito-upravlyavame-postignahme-11-pobedi.html", "text": "Уважаеми колеги, скъпи съмишленици и приятели, преди 12 години учредихме ГЕРБ с ясното съзнание, че полагаме началото на една различна партия. 12 години по-късно, в 7 от които управляваме, постигнахме 11 победи, работихме и самостоятелно, и в коалиция. Това се посочва в поздравителен адрес от ръководството на ГЕРБ до структурите и симпатизантите на партията по повод 12 години от учредяването на ГЕРБ, изпратен от пресцентъра на  партията . \"Управлявахме във време на макроикономическа криза, изплащахме милиарди необезпечени разходи, наследени от предишни правителства – катастрофирали енергийни мегапроекти, фалирана банка и спрени еврофондове, дупки в бюджета за милиарди, и всичко това в условията на международна изолация, в каквато бе поставена страната ни\", се казва още в поздравителния адрес. \r\nОт ръководството на герб отбелязват също, че за тези 12 години партията е била водена преди всичко от целта да стабилизира държавата и единствено с работа представителите на политическата сила са успявали да получат доверието на гражданите за реформите, които провеждат. \"Усилията ни са насочени преди всичко към подобряването на стандарта на живот на българските граждани и резултатите са налице. Инвеститорите по цял свят знаят, че България е привлекателно място за бизнес. Безработицата достигна рекордно ниски нива. През 2009 г. минималната заплата беше 240 лв., а средната - 609 лв. През 2019 г. минималната заплата ще достигне 560 лв., а средната ще надхвърли 1200 лева. Минималната пенсия 2009 г. беше 124 лв., а от 1 юли догодина всички пенсии ще бъдат преизчислени и минималната ще стигне 220 лв. Брутният вътрешен продукт по време на управлението на Тройната коалиция беше едва 66,3 млрд. лв., а през 2019 г. ще стигне рекордните 116,4 млрд. лв. За последната година и половина увеличихме заплатите на българските учители приблизително с 50%, а в рамките на мандата ще бъдат удвоени. Обновяваме материалната база и реформираме учебните програми в училищата. След две години България ще има една от най-модерните образователни системи в света, която ще подготвя адекватно децата за дигиталното бъдеще. Инвестираме в електронно управление, инфраструктура и сигурност. С всичките тези усилия и реформи ще достигнем сближаване по редица нива с Европейския съюз\", се казва още в поздравителния адрес. \r\nОт ръководството на ГЕРБ заявяват също, че постигането и гарантирането на добри финансови показатели за една държава са най-обективният критерий за нейното развитие и допълват, че последният бюджет, който правителството и парламентът гласуваха, както и данните на международни рейтингови агенции, дават основание на партията да продължи напред. \"Диалогът с гражданското общество никога не е бил проблем за нас. Винаги сме чували и ще чуваме всеки критичен глас. Доказателство за това са десетките проблеми, които сме решили в диалог с гражданите\", се посочва също в поздравителния адрес по повод 12 години от учредяването на ГЕРБ. \r\nОт ръководството на партията отбелязват също, че ПП ГЕРБ се е развила като истинска системна партия, чрез структурите на партията и реалния партиен живот политическата сила се опита да чуе проблемите на българските граждани във всяко едно населено място в страната и пряката връзка с хората е основен принцип в работата ни не само по време на избори, а по всяко време. \"В ГЕРБ винаги сме разбирали и отчитали грешките, които допускаме. Предвид предстоящите европейски и местни избори догодина структурите на партията трябва в най-кратки срокове да направят ревизии по места и да отстранят всички слабости и грешки. От позицията на открит и непрекъснат диалог с българските граждани, трябва да положим всички усилия да получим категорично доверието им, за да затвърдим необратимия процес за утвърждаване на България като сигурен и стабилен партньор в ЕС и НАТО\", се казва още в поздравителния адрес. \r\n\"Днес повече от всякога всички имаме нужда от надпартиен диалог по важните геополитически теми за развитието на страната и Европа. България отдавна е във фокуса на важни събития и процеси. И за всички нас е от изключителна важност да водим дебат на европейски политически език. Българското председателство на Европейския съюз беше добър пример в тази посока. Утвърдихме България като лидер на Балканите и фактор, с когото всички се съобразяват. Благодарение на волята ни успяхме да намалим почти до нула миграционния натиск върху България. Станахме и реален участник в управлението на миграционните процеси към Европа, ценен партньор в преговорите с трети страни и стриктен изпълнител на задачите по опазването на външните граници на ЕС. В ГЕРБ винаги сме се ръководили от виждането, че успехът на България е възможен, ако се обединим като нация, която не е заложник на миналото и ако работим за страната не с хоризонта на определен брой мандати, а повдигайки погледа си към по-амбициозни национални цели. Затова в името на България многократно сме подавали и ще продължим да подаваме ръка на всички, които поставят успехът на държавата и бъдещето на гражданите на първо място. Искаме всички заедно да организираме страната ни така, че да успяват работливите, активните и способните. \r\nВ личен план благодарим на всички, които работят за успехите на ГЕРБ и за благото на България. Знаем колко голяма част от времето, което трябва да бъде посветено на любимите хора, отделяте за общата ни кауза. Признателни сме за усилията и сме уверени, че всичко това си заслужава, когато погледнем резултатите от работата ни. Честит празник!\", се казва също в поздравителния адрес до структурите и симпатизантите на партията по повод 12 години от учредяването на ГЕРБ, подписан от председателя на политическата сила Бойко Борисов и зам.-председателите на партията Цветан Цветанов, Йорданка Фандъкова и Димитър Николов.", "date": "2018.12.03", "title": "ГЕРБ: Преди 12 години учредихме ГЕРБ с ясното съзнание, че полагаме началото на една различна партия, 12 години по-късно, в 7 от които управляваме, постигнахме 11 победи"}
{"url": "http://www.focus-news.net/news/2018/12/03/2597609/fokus-makedoniya-makedonskiyat-parlament-utvardi-i-konstitutsionnata-popravka-za-zachitane-na-teritorialniya-integritet-na-sasednite-darzhavi.html", "text": "С 64 гласа „за“, македонският парламент на заседание в понеделник утвърди предложението за XXXV поправка на Конституцията на страната, която гласи: „Републиката зачита суверенитетът, териториалният интегритет и политическата независимост на съседните държави“, пише  македонският „Фокус“ . \r\nСамо 14 народни представители гласуваха против предложението, а двама се въздържаха. \r\nПарламентът премина към обсъждането на четвъртата и последна поправка, предложена от групата на отцепниците от ВМРО-ДПМНЕ, заради които стана възможно отварянето на Основния закон на Македония. \r\nПревод и редакция:", "date": "2018.12.03", "title": "„Фокус“ (Македония): Македонският парламент утвърди и конституционната поправка за зачитане на териториалния интегритет на съседните държави"}
{"url": "http://www.focus-news.net/news/2018/12/03/2597605/yens-stoltenberg-vaprosat-za-gruevski-da-si-go-reshavat-skopie-i-budapeshta.html", "text": "Случаят на бившия македонски премиер Никола Груевски трябва да бъде решен между Скопие и Будапеща, заяви генералният секретар на НАТО Йенс Столтенберг, като добави, че Алиансът няма намерение да се намесва в изчистването на въпроса около бягството на осъдения бивш министър-председател, предава  излъчващият на албански скопски телевизионен канал „Алсат – М“ . \r\n„Не мога да коментирам този въпрос, той трябва да бъде зададен на Скопие и Будапеща, а не на НАТО“, заяви Столтенберг в Брюксел. \r\nПревод и редакция:", "date": "2018.12.03", "title": "Йенс Столтенберг: Въпросът за Груевски да си го решават Скопие и Будапеща"}
{"url": "http://www.focus-news.net/news/2018/12/03/2597625/elena-andonova-rzi-kyustendil-nashata-tsel-e-da-se-doblizhim-do-horata-i-te-da-se-izsledvat-za-hiv-bez-pritesneniya.html", "text": "Нашата цел е да се доближим до хората и те да се изследват за ХИВ без притеснения. Това съобщи за  Радио „Фокус” – Кюстендил  Елена Андонова, началник на отдел „Профилактика на болестите и промоция на здравето” към Регионална здравна инспекция – Кюстендил. По думите й това е последната инициатива за годината, организирана от здравната инспекция. „Тя е във връзка с Европейската седмица за изследване на ХИВ, хепатити и сифилис. Целта е да се доближим до хората, да им дадем възможност да се изследват, без да се притесняват да дойдат при нас в кабинета. Нашата цел е да се преодолее тази стигма”, каза Елена Андонова. По думите й хората се отзовават на тази покана. Резултатите са много добри. „Целта е човек по-рано да разбере за своето здравословно състояние. Колкото по-рано се разбере носителството, толкова по-рано може да се започне със самата терапия”, каза Елена Андонова. Според нея днес, заради климатичните условия е било по-трудно, но в предишните дни над 60 души са направили своето изследване за носителство на ХИВ. \r\nВенцеслав ИЛЧЕВ", "date": "2018.12.03", "title": "Елена Андонова, РЗИ - Кюстендил: Нашата цел е да се доближим до хората и те да се изследват за ХИВ без притеснения"}
{"url": "http://www.focus-news.net/news/2018/12/03/2597627/ministar-neno-dimov-prez-uikenda-zamarsyavaneto-na-vazduha-v-sofiya-e-2-3-pati-nad-normite.html", "text": "В събота въздухът в София е бил замърсен два пъти над нормите, в неделя – три пъти. Това каза министърът на околната среда и водите Нено Димов в Катовице, където се провежда Конференцията на страните по Рамковата конвенция на ООН за изменението на климата (COP24), предаде  БТВ . „Това е безспорен факт. Правим засилени проверки със Столичната община от началото на сезона. При всички положения това не е достатъчно“, посочи той. „Знаете, че в момента има много силна атака върху това да не се допуска развитието на процеса за старите отпадъци от текстил. В „Позитано” 20 много активно възпират този процес – нещо, което считам, че е твърде популистко на този етап“, коментира министърът. „Без политически консенсус трудно може да вървим напред по този казус. Проблемът е сериозен, трудно се върви напред, но все пак имаме успехи. Вече 7 града излизат от сферата на наказателните процедури и постигат годишните критерии и средните норми за качеството на въздуха, за съжаление останалите не се доближават”, посочи Нено Димов. \r\n„Договореното Парижко споразумение трябва да се следва, но по-високи амбиции към днешна дата България не може да не може да подкрепи“, добави министърът: „Трябва да сме наясно, че тези амбиции ще дадат резултат в следващите десет години. Нека да видим първо какъв е резултатът, преди да говорим дали тези амбиции трябва да се завишат или посоката трябва да бъде различна. Така или иначе защитата на българската енергетика е важна, защото това е предмет на националната сигурност, това е въпрос да запазим тока по-евтин за българските граждани и за българската икономика”, каза още Нено Димов.", "date": "2018.12.03", "title": "Министър Нено Димов: През уикенда замърсяването на въздуха в София е 2-3 пъти над нормите"}
{"url": "http://www.focus-news.net/news/2018/12/03/2597629/blagoevgrad-broeni-dni-ostavat-do-finala-za-godishnite-nagradi-za-turizam-organizirani-ot-ministerstvo-na-turizma.html", "text": "Броени дни остават до финала за Годишните награди за туризъм, организирани от Министерство на туризма. Благоевград е с номинация за фестивала „Франкофоли“. Това съобщиха от пресцентъра на  Община Благоевград . Броени дни остават до края на гласуването за Годишните награди за туризъм, организирани от Министерството на туризма.  Община Благоевград е номинирана  в категория „Туристическо събитие“ с организирането на фестивала „Francofolies.Blagoevgrad“, което през 2018 година се проведе за четвърта поредна година. Всеки желаещ може да пусне своя глас до 5 декември на сайта на Министерство на туризма-", "date": "2018.12.03", "title": "Благоевград: Броени дни остават до финала за Годишните награди за туризъм, организирани от Министерство на туризма"}
{"url": "http://www.focus-news.net/news/2018/12/03/2597630/atanaska-naneva-pisatel-i-istorik-neveroyatna-skromnost-i-gordost-sa-nay-hakakternite-cherti-za-roda-na-hristo-botev.html", "text": "Невероятна скромност и същевременно гордост са най-хакактерните черти за рода на Христо Ботев. Това каза за предаването „Без Ботев няма България“ на  Радио \"Фокус\"  Атанаска Нанева, писател, историк и бивш директор на музея на Ботев в Калофер. „Иванка Ботева се жени за Даскал Ботьо, най-ученият мъж в Калофер. Тя е неграмотна, но до края на живота си се подписва Иванка Даскал Ботев. Не пропуска това. Даскал Ботьо превежда няколко книги, той е всестранно надарен, но остава неизвестен с тази си дейност. Понеже говорим за рода на Христо Ботев – той има братя, които заслужават същото преклонение. Стефан Ботев е първи директор на библиотеката в Пловдив. Боян Ботев едва 19-годишен вдига на атака взвод по време на Сръбско-българската война и загива от раните си. Кирил Ботев е зам. министър и два пъти началник на военното училище“, каза още тя. Атанаска Нанева говори и за дъщерята на Христо Ботев, която, по думите на историка, заедно с публициста Иван Клинчаров започват да подготвят издаването на първите пълни събрани съчинения на баща си.", "date": "2018.12.03", "title": "Атанаска Нанева, писател и историк:  Невероятна скромност и гордост са най-хакактерните черти за рода на Христо Ботев"}
{"url": "http://www.focus-news.net/news/2018/12/03/2597631/pleven-edin-chovek-e-postradal-pri-katastrofa-na-patya-knezha-dolni-dabnik.html", "text": "Един човек е пострадал при катастрофа на пътя Кнежа – Долни Дъбник. Това съобщиха за  Агенция „Фокус“  от пресцентъра на   ОДМВР-Плевен . Сигналът за инцидента е подаден в 13.05 часа. По първоначална информация, причината за пътното произшествие е свързана с употреба на алкохол от един от водачите. Към момента екипи на „Пътна полиция“ изясняват фактите около инцидента.   \r\nДаяна ДЮЛГЕРОВА", "date": "2018.12.03", "title": "Плевен: Един човек е пострадал при катастрофа на пътя Кнежа – Долни Дъбник"}
{"url": "http://www.focus-news.net/news/2018/12/03/2597634/api-ot-0930-ch-do-1600-ch-na-4-i-5-dekemvri-dvizhenieto-v-tunel-topli-dol-na-am-hemus-shte-se-osashtestvyava-dvuposochno-v-trabata-za-sofiya.html", "text": "От 09.30 ч. до 16.00 ч. на 4 и 5 декември движението в тунел „Топли дол“ на АМ „Хемус“ ще се осъществява двупосочно в тръбата за София. Това съобщиха от пресцентъра на  Агенция „Пътна инфраструктура“   (АПИ). Ограничено ще е преминаването в тръбата за Варна, поради техническо обследване на съоръжението. Необходимо е шофьорите да карат внимателно и да спазват стриктно въведената временна организация за движение. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.12.03", "title": "АПИ: От 09.30 ч. до 16.00 ч. на 4 и 5 декември движението в тунел „Топли дол“ на АМ „Хемус“ ще се осъществява двупосочно в тръбата за София"}
{"url": "http://www.focus-news.net/news/2018/12/03/2597633/stara-zagora-mikrobus-za-nuzhdite-na-detsata-ot-doma-za-mediko-sotsialni-grizhi-mariya-luiza-v-buzovgrad-be-daren-ot-maltiyskiya-humanitaren-orden.html", "text": "Микробус за нуждите на децата от Дома за медико-социални грижи „Мария Луиза” в Бузовград бе дарен от Малтийския хуманитарен орден, предаде кореспондент на  Радио „Фокус” . Ключът на превозното средство бе връчен на директора на Дома в Бузовград д-р Ивелина Панова от Н.Пр. посланика на Ордена Камило Дзуколи. На събитието присъства и тайванският посланик в Атина Шерман Куо. На среща в Дома посланик Дзуколи поясни, че за първи път е посетил социалното заведение през 2017 година и е останал очарован от създадената обстановка и уют, и от грижите, които се полагат в него за болните деца. Д-р Панова разказа на гостите за програмите, по които работи Дневният център към Дома, запозна ги с промените през годините в социалните и здравни услуги за деца със специални потребности. „Дареното превозно средство идва точно навреме, за да замени остарялата автомобилна база. Децата в Центъра всекидневно се извозват от домовете и обратно, с цел максимално да се улеснят техните семейства. Това е поредното дарение, което Малтийският хуманитарен орден прави за децата от Дневния център и Дома”, каза д-р Панова. На високопоставените гости бе показана новата Монтесори класна стая, която е създадена и оборудвана с дарителска кампания. На територията на Дома в Бузовград се предоставят и редица иновативни услуги за деца с дефицити в развитието - работа с психолог, логопед, специален педагог, рехабилитатори, арттерапевт, канистерапия, хидротерапия и т.н. \r\nСлавяна ГАЙДАРОВА", "date": "2018.12.03", "title": "Стара Загора: Микробус за нуждите на децата от Дома за медико-социални грижи „Мария Луиза” в Бузовград бе дарен от Малтийския хуманитарен орден"}
{"url": "http://www.focus-news.net/news/2018/12/03/2597616/inerkom-balgariya-rabotim-za-finalizirane-na-sdelkata-za-aktivite-na-chez.html", "text": "Работим за финализиране на сделката за активите на ЧЕЗ. Това се посочва в съобщение до медиите, изпратено от офиса на „Инерком България“ ЕАД. „Инерком“ и ЧЕЗ имат валиден договор. „Инерком“ полага всички необходими усилия за изпълнение на отлагателните условия по договора-получаване на регулаторно разрешение и е в очакване на одобрението му. \r\n Сделката между ЧЕЗ и „Инерком“ следва законовите изисквания, компетентни да се произнасят са само определените по закон български институции. „Инерком“ има подкрепата на глобални инвестиционни банки за финализиране на сделката. \r\nМеждувременно от  справка на сайта на ВАС  става ясно, че на 20 ноември 201 г., тричленен състав на Върховния административен съд е отменил решението на КЗК, с което отказва да одобри придобиването на българските активи на ЧЕЗ от „Инерком“. С мотива, че отказът е незаконосъобразен, върховните съдии са върнали преписката на Комисията. Тя обаче е обжалвала определението пред петчленен състав на Върховния административен съд.", "date": "2018.12.03", "title": "„Инерком България“: Работим за финализиране на сделката за активите на ЧЕЗ"}
{"url": "http://www.focus-news.net/news/2018/12/03/2597632/sport-iztegliha-zhrebiya-za-finala-na-diviziya-a-na-ligata-na-natsiite.html", "text": "Изтеглиха жребия за финалите на елитната Дивизия „А“ на Лигата на Нациите, която ще излъчи първия шампион на новия турнир. Домакините от Португалия ще играе с Швейцария на 5 юни, а в другата двойка Холандия ще се изправи срещу Англия. Мачовете ще се играят на Ещадио до Драгао в Порто и Алфонсо Енрикеш в Гимараеш. Все още не се знае коя среща на кое съоръжение ще бъде. Плейофът за трето място и финалът трябва да се състоят на 9 юни.", "date": "2018.12.03", "title": "Спорт: Изтеглиха жребия за финала на Дивизия „А“ на Лигата на нациите"}
{"url": "http://www.focus-news.net/news/2018/12/03/2597635/varna-zapochnaha-masovi-proverki-na-obekti-za-prodazhba-i-proizvodstvo-na-riba-i-ribni-produkti.html", "text": "Масови проверки започнаха инспектори от Областната дирекция по безопасност на храните във Варна в обекти за продажба и производство на риба и рибни продукти. Това съобщи за  Радио „Фокус“ – Варна  д-р Костадинка Маринова, началник на отдел „Контрол на храните“ в Областната дирекция по безопасност на храните. По думите й проверките са във връзка с празника Никулден и ще се осъществяват съвместно с представители на Изпълнителната агенция по рибарство и аквакултури. Те ще се осъществяват както в цехове, пазари, складове за търговия на едро и заведения за обществено хранене. Ще се следи за регистрация на обектите, съответствие на сградния фонд и оборудването, действащите системи за управление безопасността на храните, условията за съхранение, срокове на годност, етикетиране и наличие на документи за произход. За всички нарушители санкциите могат да варират от 500 до 2000 лева, а при повторно нарушение сумата може да достигне и до 5000 лева, каза още д-р Маринова. \r\nТя посочи също, че търговците на риба и рибни продукти, които не спазват изискванията на закона, подлежат на санкции в размер от 500 до 2000 лева. По думите на д-р Костадинка Маринова при повторно нарушение сумата може да достигне и до 5000 лева. Според д-р Маринова след проверките по Никулден миналата година инспекторите са установили, че най-честото нарушение сред търговците е необявяване произхода на рибата, недостатъчно осигурен лед при съхранение, липса на документи за произход и неправилно етикетитиране. Тя отбеляза също, че освен, че ще провеждат тематични проверки за Никулден, инспекторите от Областната дирекция по безопасност на храните  ще дежурят и по Коледа и Нова година. Те ще извършват и проверки по сигнали на граждани. Хората могат да се свързват с инспекторите чрез посочения имейл на сайта на дирекцията по безопасност на храните, както и на националния телефон 0700 122 99 и телефона за сигнали във Варна – 052 600 871. \r\nДиана СТОЕВА", "date": "2018.12.03", "title": "Варна: Започнаха масови проверки на обекти за продажба и производство на риба и рибни продукти"}
{"url": "http://www.focus-news.net/news/2018/12/03/2597626/stivan-mnuchin-sasht-tryabva-da-vidyat-neshto-konkretno-ot-kitay-v-sledvashtite-90-dni.html", "text": "САЩ трябва да видят „нещо конкретно“ от Китай по търговските въпроси в рамките на следващите 90 дни, за да се стигне до реално споразумение, заяви министърът на финансите на САЩ Стивън Мнучин в понеделник, предава  AFP . \r\nПрезидентите на страните Доналд Тръмп и Си Дзинпин разговаряха в събота вечерта в Буенос Айрес три часа и са имали „много конкретни дискусии“ за стъпките за разрешаване на търговския конфликт, обясни Мнучин пред американският телевизионен канал CNBC. \r\nПо неговите думи, това е първият случай, в който има „ясен път“ за намаляване на дефицита на САЩ в търговията с Китай до нула. \r\nПревод и редакция:", "date": "2018.12.03", "title": "Стивън Мнучин: САЩ трябва да видят нещо конкретно от Китай в следващите 90 дни"}
{"url": "http://www.focus-news.net/news/2018/12/03/2597638/burgas-6-sportni-proyavi-organizira-obshtinata-za-6-dekemvri-nikulden.html", "text": "6 спортни прояви организира Общината за 6 декември-Никулден, съобщиха от пресцентъра на  Община Бургас . Богатата спортна програма по случай празника на Бургас тази година стартира с Традиционния шосеен пробег. За първи път той ще има награден фонд от 4000 лв. общо за всички възрастови групи. Състезанието се организира от СК \"Маратонец\" - Бургас и Община Бургас. То е част от календара на Българска федерация по лека атлетика. Началото на пробега ще бъде дадено в 10:00 ч. от КЦ \"Морско казино\". Дистанциите са: за юноши и девойки - 5 км., за мъже и жени - 18 км. Контролно време 2 часа, следователно до 12 часа състезанието ще приключи. Трасето е следното: \r\n-\"Морско казино\" \r\n- Алеята зад Летния театър \r\n- Край Бункера \r\n- Край бистро \"Тропикана\" \r\n- По крайбрежна алея \r\n- Край паркинга до бистро \"Селена\" \r\n- Край Бургаски солници \r\n- По алея Пътека на солта \r\n- Паркинг на Бургаски солници, където ще бъде обръщането и съответно по същия маршрут до \"Морско казино\". Състезателите на дистанция 18 км. ще направят две обиколки. Награждаване на победителите ще бъде от 12.30 часа на сцена \"Охлюва\" пред \"Морско казино\". \r\nСпортна зала \"Младост\" ще бъде домакин на две спортни прояви, като от 10:00 започва 10-тият турнир по художествена гимнастика, организиран от СКХГ \"Черноморец\" - Бургас и веднага след това от 18:00 ч. ще бъде дадено началото на финала по футбол за детските градини. \r\nТурнирът по художествена гимнастика е следната програма: \r\n6 декември -  Начало 10:00 ч. - 11:30 ч. - Масов старт /до 6, до 10, до 14 год./ \r\n11:30 ч. - 12:00 ч. - Ансамбли 2010, 2011, 2012 г. А и Б категория \r\n12:30 ч. - Откриване и награждаване МС и ансамбли \r\n14:00 ч. - деца индивидуално А и Б категория \r\n16:00 ч. - награждаване индивидуално и закриване. \r\nФинали на детските градини по футбол \"Мини шампионска лига\": отборите, които в предварителния кръг отвяха конкуренцията и заслужиха мястото си за финалите, ще се изправят един срещу друг за определяне на шампиона в тазгодишното издание на мини шампионската лига. Началото на проявата ще бъде дадено от 18:00 часа в Спортна зала \"Младост\".   \r\nТурнир по спортна акробатика Купа \"Черноморец Бургас\" - Спортна зала \"Нефтохимик\" \r\nВ спортна зала \"Нефтохимик\" ще се проведе турнир по спортна акробатика с участието на клубове от Айтос, Варна, Сливен, Русе и Бургас. Официалното откриване ще бъде от 11:00 ч. \r\nАвтомобилно състезание \"Авто кеч\"  \r\nТо ще се проведе на стадион \"Черноморец\", на затревената площ зад тренировъчните игрища, като началото ще бъде дадено от 14:00 часа. \"Авто кеч\" е автомобилно шоу състезание, в което група автомобили се нареждат в малък затворен участък и след подаване на официален старт надпреварата започва. Целта на всеки участник е да нанесе колкото се може повече и по-значителни щети върху автомобилите на своите опоненти. Предвид малкия сектор, в който колите за затворени, същите не могат да развиват скорост, която да бъде опасна за участниците в шоуто. Удари в автомобила от страната на водача са забранени. Шестте оцелели коли от двете серии оформят полуфинал, а трите останали в движение след него се класират за финала. \r\nТурнир по водна топка за момчета и девойки до 13 години \r\nТой ще се проведе на 8-9 декември в плувен басейн \"Меден рудник\".Програма: \r\n8 декември от 17:00 - 20:00 ч. \r\n9 декември от 10:00 - 11:30 ч.", "date": "2018.12.03", "title": "Бургас: 6 спортни прояви организира Общината за 6 декември-Никулден"}
{"url": "http://www.focus-news.net/news/2018/12/03/2597639/burgas-mazhat-obvinen-v-krazhba-na-kozmetichni-produkti-na-obshta-stoynost-nad-3700-lv-ostava-v-aresta.html", "text": "Районен съд – Бургас задържа под стража Драгомир М. Той е обвинен за това, че на 22 ноември 2018 г. в Бургас, от лек автомобил „Дачия“, паркиран на паркинг на кръстовището на ул.„Сливница“ с ул.„Дебелт“, в условията на опасен рецидив, като използвал неустановено техническо средство, отнел чужди движими вещи – козметични продукти – всички на обща стойност 3731 лв., собственост на търговско дружество, без съгласието на собственика им и с намерение противозаконно да ги присвои – престъпление по чл.196, ал.1, т.2, вр. чл.195, ал.1, т.4, вр. чл. 194, ал.1, вр. чл.29, ал.1, б.„а“ и б.„б“ от НК. Това съобщиха от  Апелативна прокуратура - Бургас . Драгомир М. е задържан благодарение на отличните действия на служители от ОДМВР – Бургас. \r\nСпоред прокурора, налице е обосновано предположение за това, че Драгомир М. е извършил престъплението, в което е обвинен. Представителят на държавното обвинение е категоричен, че Драгомир М. може да се укрие или да извърши ново престъпление. \r\nСъдът прие мотивите на прокурора и задържа под стража обвиняемия. \r\nОпределението на Районен съд – Бургас подлежи на обжалване пред Окръжния съд в града.", "date": "2018.12.03", "title": "Бургас: Мъжът, обвинен в кражба на козметични продукти на обща стойност над 3700 лв., остава в ареста"}
{"url": "http://www.focus-news.net/news/2018/12/03/2597637/kyustendil-raznoobrazni-proyavi-sa-vklyucheni-v-obshtinskiya-kulturen-kalendar-na-dupnitsa-za-posledniya-mesets-na-2018-godina.html", "text": "Разнообразни прояви са включени в общинския културен календар на Дупница за последния месец на 2018 година. Това съобщиха за  Радио „Фокус” – Кюстендил  от отдел „Култура” към Община Дупница. До 22 декември читалище „П. Яворов” организира ежедневни занимания, свързани с изработване на коледни картички и украса. На 12 декември ще бъде отбелязана 80-годишнината от рождението на Невена Коканова. Програмата включва поднасяне на венци и цветя на барелефа на актрисата и откриване на изложба от фотоси. Ден по-късно в Общинския драматичен театър, носещ името на голямата българска актриса, ще бъде представена пиесата „Хотел между тоя и оня свят”. На 13 декември ще се проведе и концерт-изложба на школата по изкуства „АртПоп”. Коледният концерт на класа по китара към читалище „Зора” – Дупница” ще се състои на 15 декември. На 19 декември ще се проведе концертът „С дъх на опера”, с участието на Мъжки хор „Свети Иван Рилски”, студенти от Музикална академия и пианистите Кристина и Снежана Абрашеви. На 20 декември ще се проведе новогодишна работилница за деца, а новогодишният концерт на 31 декември ще започне от 23.00 часа на площад „Свобода”. \r\nВенцеслав ИЛЧЕВ", "date": "2018.12.03", "title": "Кюстендил: Разнообразни прояви са включени в общинския културен календар на Дупница за последния месец на 2018 година"}
{"url": "http://www.focus-news.net/news/2018/12/03/2597623/ria-novosti-ukrayna-obyavi-sbor-na-rezervistite.html", "text": "В Украйна започна сбор на резервистите, съобщи пресслужбата на Генералния щаб на Въоръжените сили на страната във „Фейсбук“, предава  РИА Новости . \r\n„Сборовете... с военнослужещите от оперативния резерв от първия разред на боевите части ще продължат до 20 дни“, отбелязват от ведомството. \r\nОсвен това е планирано да се проведат десетдневни сборове на полигони в Херсонска и Запорожка области. \r\n„Подчертаваме, че всички изброени мероприятия се планира да бъдат завършени така, че да се предостави възможност на всички военнослужещи да се върнат в домовете си в навечерието на католическото Рождество и да го посрещнат в семейния кръг“, добавиха от Генералния щаб. \r\nРИА посочва, че сборовете на резервистите започнаха заради военното положение, въведено в десет украински области, включително в Луганска и Донецка. \r\nРежимът ще е в сила 30 дни и предвижда възможности за временно ограничаване на конституционните права и свободи на гражданите и конкретно правата за участие в избори, свободата на мисълта и словото, отбелязва още руската агенция. \r\nВоенното положение бе въведено на фона на инцидента с украинските кораби в Керченски пролив. Те бяха задържани от руските гранични части. \r\nПревод и редакция:", "date": "2018.12.03", "title": "РИА Новости: Украйна обяви сбор на резервистите"}
{"url": "http://www.focus-news.net/news/2018/12/03/2597641/stara-zagora-za-shesta-poredna-godina-sdruzhenie-badeshte-za-detsata-postavi-nachaloto-na-blagotvoritelnata-aktsiya-dyado-koleda-v-kazanlak.html", "text": "За шеста поредна година Сдружение „Бъдеще за децата” постави началото на благотворителната акция „Дядо Коледа” в Казанлък, каза за  Радио „Фокус”  директорът на сдружението Мария Гинева. Тя поясни, че целта и е да подкрепи деца в риск, деца от многодетни семейства, деца без семейства и деца с увреждания и да ги зарадва на Коледа. В обсега на кампанията са деца в Центровете за настаняване от семеен тип, деца потребители на услугите на Центъра за обществена подкрепа и Центъра за социална рехабилитация. \r\nНа три места в града са поставени коледни дръвчета, на тях са закачени историите на 160 деца с информация за всяко дете, проблема, който има и евентуален подарък, за който си мечтае. Всяка история има номер, който ще помогне подаръкът да стигне до конкретното дете. Гинева поясни, че няма лични данни, с оглед запазване самоличността на детето и семейството.  \r\nВъв всеки плик има и инструкция. На закупения подарък  се залепя съответният номер от плика и се оставя под елхата, от където е взет. Към плика е прикрепена коледна играчка, която е за всеки един дарител, за да напомня за сторения жест към едно дете и неговото семейство. \r\nЕлхите с коледните писма са поставени в сградата на Сдружение „Бъдеще за децата”, в Информационния център на Община Казанлък на ул. „Искра” 4. Подаръците ще се събират до 16 декември, след което ще бъдат подарени на децата от Дядо Коледа и неговите помощници непосредствено преди Коледа.  \r\nСлавяна ГАЙДАРОВА", "date": "2018.12.03", "title": "Стара Загора: За шеста поредна година Сдружение „Бъдеще за децата” постави началото на благотворителната акция „Дядо Коледа” в Казанлък"}
{"url": "http://www.focus-news.net/news/2018/12/03/2597644/dobrich-obshtinata-opredeli-grafika-na-detskite-zavedeniya-v-rabotnite-dni-mezhdu-praznitsite.html", "text": "Общината определи графика на детските заведения в работните дни между празниците. Това съобщиха от пресцентъра на  Общината . На 27, 28 и 31 декември детските градини, които ще работят със сборни групи са с номера 10, 18 и 26. От яслите при заявен родителски интерес на тези дати ще работи детска ясла 4 „Щастливо детство“, която се намира по улица „Вардар“. Детска млечна кухня няма да работи на 24, 25, 26, 27, 28, 31 декември и 1 януари включително. Заверката на купони за 2 януари ще бъде направена на 20 декември, а за 3 януари на 21 декември.", "date": "2018.12.03", "title": "Добрич: Общината определи графика на детските заведения в работните дни между празниците"}
{"url": "http://www.focus-news.net/news/2018/12/03/2597636/emagazin-makedoniya-dvadeset-godini-golyamoto-uho-podslushva-skandalite-zapochnaha-s-tsarvenkovski-shte-zavarshat-li-sas-zaevi.html", "text": "Почти двадесет години Македония непрекъснато е разтърсвана от скандали с подслушване, което само показва, че \"Голямото ухо\" от 2000 г. насам никога не престанало да слуша представители на политически партии, институции, граждани и политически лица,  коментира македонският онлайн портал „еМагазин“ . \r\nПървата афера \"Голямо ухо\" започна, когато лидерът на опозиционната СДСМ Бранко Цървенковски, на 17 януари 2000 г. на пресконференция в централата на партията огласи стенограмата от разговорите на политици, журналисти и дипломати, които са били подслушвани. \r\nНа 22 януари Главната прокуратура изпрати искане до Основния съд в Скопие 1, с което поиска да се предприеме разследване и да бъдат изслушани 70 свидетели. \r\nПрез 2003 г. за аферата бяха обвинени министърът на вътрешните работи Доста Димовска и началника на управлението за оперативна техника в МВР, Александър Цветков. \r\nАферата приключи, когато президентът Борис Трайковски отстрани Доста Димовска и Александър Цветков. Поради неудовлетвореност от резултата, някои от журналистите, които бяха подслушвани, подадоха иск срещу Македония пред съда в Страсбург през 2006 г. През 2013 г. 17 журналисти спечелиха делото в Страсбург. \r\nТогава последваха вече известните \"бомби\" отново на опозиционната СДСМ, които бяха разкрити от лидера на партията и сега министър-председател Зоран Заев. Както е известно, това е основната причина за промяната на властта и преследването на висши служители от правителството на ВМРО-ДПМНЕ. \r\nДо този момент обаче няма съдебно решение за това, кой е извършил подслушването. \r\nСлучаят „Таргет-Твърдина“, отнасящ се до \"бомбите\", се ръководи от Специалната прокуратура. \r\nСтава въпрос за подслушване на 20 000 души, включително премиер, министри, дипломати, журналисти, бизнесмени. \r\nПоследната афера е от миналата седмица, когато бе разкрито, че са били подслушвани стационарни телефони в Прокуратурата и Основния съд Скопие 1, а разследването може да покаже, че телефони са били подслушвани и в други институции ... \r\nВсе още предстои разследване кой извърши подслушването. \r\nПревод и редакция:", "date": "2018.12.03", "title": "„еМагазин“ (Македония): Двадесет години „Голямото ухо“ подслушва: Скандалите започнаха с Цървенковски, ще завършат ли със Заев?"}
{"url": "http://www.focus-news.net/news/2018/12/03/2597642/burgas-mazh-e-bil-blasnat-ot-lek-avtomobil-na-peshehodna-pateka-v-grada-kam-momenta-nyama-informatsiya-za-zdravoslovnoto-mu-sastoyanie.html", "text": "Мъж е бил блъснат от лек автомобил на пешеходна пътека в Бургас. Това казаха за  Радио „Фокус“ – Бургас  Цветелина Рандева, говорител на ОДМВР – Бургас. Тя добави, че инцидентът е станал около 16.00 часа. „Към момента няма информация за здравословното състояние на мъжа, изчакват се резултатите от медицинската лаборатория“, отбеляза Рандева. \r\nМария ПОПЧЕВА", "date": "2018.12.03", "title": "Бургас: Мъж е бил блъснат от лек автомобил на пешеходна пътека в града, към момента няма информация за здравословното му състояние"}
{"url": "http://www.focus-news.net/news/2018/12/03/2597624/yens-stoltenberg-nato-e-gotovo-da-podpishe-prisaedinitelniya-protokol-s-makedoniya.html", "text": "Генералният секретар на НАТО Йенс Столтенберг заяви, че в сряда, в Брюксел, министрите на външните работи от страните-членки на Алианса, по време на обсъждането на Западните Балкани, ще разгледат присъединителния процес на Македония, както и годишният план за действие за Босна и Херцеговина, предава  македонската агенция „Макфакс“ . \r\n„Веднага щом договорът за името бъде приложен, сме готови да подпишем присъединителния протокол за Скопие. Надявам се, че Скопие ще използва тази възможност да се присъедини към НАТО. Ние сме готови да ги поздравим като 30-а членка“, заяви Столтенберг. \r\nТой добави, че след подписването на присъединителния протокол, македонското правителство ще започне да присъства на министерските срещи на Алианса. За Брюксел е заминал външният министър на Македония Никола Димитров, в чийто дневен ред са няколко двустранни срещи. \r\nПревод и редакция:", "date": "2018.12.03", "title": "Йенс Столтенберг: НАТО е готово да подпише присъединителния протокол с Македония"}
{"url": "http://www.focus-news.net/news/2018/12/03/2597643/haskovo-kmetat-na-selo-uzundzhovo-deyan-vanchev-e-osaden-za-kupuvane-na-glasove.html", "text": "Софийският апелативен съд е потвърдил осъдителната присъда на първоинстанционния съд, с която Деян Ванчев е признат за виновен за извършено от него престъпление против политическите права на гражданите. Това съобщиха от пресцентъра на  Апелативна прокуратура- София . През 2015 година подсъдимият Ванчев е участвал в местни избори като кандидат за кмет на кметство в село Узунджово. В хода на предизборната кампания той посещавал домове и се срещал с местни хора. С цел за бъдат склонени да упражнят избирателното си право в негова полза той давал парични суми както на отделни лица, така и на представители на семейства, които следвало да ги разпределят между роднини. За извършените от него престъпления на подсъдимия Ванчев е наложено едно общо наказание от две години „Лишаване от свобода“ с четиригодишен изпитателен срок, глоба в размер на 10 000 лева и лишаване от правото да заема изборна и държавна и обществена длъжност за срок от четири години, считано от влизане на присъдата в сила. Решението на САС може да бъде обжалвано пред Върховния касационен съд.", "date": "2018.12.03", "title": "Хасково: Кметът на село Узунджово Деян Ванчев е осъден за купуване на гласове"}
{"url": "http://www.focus-news.net/news/2018/12/03/2597645/pernik-rayonnata-prokuratura-e-predala-na-sad-mazha-izvarshil-huliganski-deystviya-v-bolnitsata-v-grada-na-17-avgust.html", "text": "Районна прокуратура – Перник е внесла за разглеждане в съда обвинителен акт срещу А.Л. за извършени от него престъпления – противозаконно унищожаване на чужди вещи и хулиганство. Това съобщиха от пресцентъра на  Апелативна прокуратура София . През деня на 17.08.2018 г. обвиняемият Л. посетил хирургичен кабинет в Спешно приемно отделение в МБАЛ „Рахила Ангелова“ в гр. Перник. Поводът за това били травматични увреждания, за удостоверяването на които той поискал да му се извърши повторен медицински преглед. Освен това настоявал да се редактира издадения му за същия случай амбулаторен лист. Лекарят отказал да извърши исканото от А.Л. и той си тръгнал. По-късно вечерта, в дома си в гр. Перник, обвиняемият употребил алкохол. В това състояние, припомняйки си случилото се в болницата, той се ядосал и решил да се върне там, като вдигне скандал. Около 3 ч. през нощта А.Л. пристигнал пред входа на Спешно приемно отделение на болницата, където по това време се намирали санитар и медицинска сестра. Той влязъл вътре и без да обръща внимание на последвалите го медицински служители се насочил към хирургичния кабинет, където в онзи момент нямало никой. Агресивният мъж рязко отворил вратата на кабинета, в резултат на което тя се деформирала, взел метален стол и го хвърлил към прозорците. Стъклопакетът на единия се счупил, а дограмата на другия се деформирала. След това обвиняемият обърнал операционната маса, метална етажерка и унищожил множество медикаменти. За случващото бил уведомен ординатор-хирург и е подаден сигнал на телефон 112. Пристигналите на място полицейски служители задържали А.Л., като впоследствие било образувано досъдебно производство спрямо него. Предстои съдът да насрочи разпоредително заседание по делото.", "date": "2018.12.03", "title": "Перник: Районната прокуратура е предала на съд мъжа, извършил хулигански действия в болницата в града на 17 август"}
{"url": "http://www.focus-news.net/news/2018/12/03/2597640/kanal-5-makedoniya-pravitelstvoto-razsledva-dali-sa-podslushvani-i-drugi-makedonski-institutsii.html", "text": "Скандалът с подслушването в правосъдните институции тресе македонската общественост, отбелязва  скопският телевизионен „Канал 5“ , като посочва, че хората си задават въпрос кой и защо е слушал съдиите и прокурорите няколко години. На пресконференция премиерът Зоран Заев заяви, че разследването трябва да даде всички отговори и да разчисти неяснотите около незаконното подслушване. \r\nПодобна е позицията и на министъра на правосъдието Рената Десковска, която обяви, че ще поиска от Министерството на вътрешните работи да проведе разследване за това, каква телефонна централа е била инсталирана в сградата на ведомството. \r\nДетайлите около подслушването трябва да се изчистят час по-скоро – казват експертите. Скандалът може да повлияе на евроатлантическата интеграция на страната, посочва политическият анализатор Петър Арсовски. \r\nСкандалът с подслушването бе разкрит преди няколко дни от прокурорът Йовевски, а часове по-късно Заев посочи, че освен Прокуратурата, предмет на подслушване е бил и Наказателният съд. От МВР обявиха, че започват детайлно разследване във всички институции, за да се открие кой и защо е подслушвал правосъдните органи. \r\nПревод и редакция:", "date": "2018.12.03", "title": "„Канал 5“ (Македония): Правителството разследва дали са подслушвани и други македонски институции"}
{"url": "http://www.focus-news.net/news/2018/12/03/2597648/veliko-tarnovo-organizatsiite-na-horata-s-uvrezhdaniya-v-svishtov-otbelyazaha-zaedno-3-dekemvri.html", "text": "„Едно тържество на духа, волята и куража  на лицата с увреждания да отстояват правото си на личностна изява и достоен живот“ – под това мото премина за трета поредна година Международния ден на хората с увреждания в Свищов, съобщиха от пресцентъра на  Общината . \r\nИнициативата 3 декември да се отбелязва заедно от организациите на слепи, глухи и инвалиди в Свищов се реализира от три години, по идея и със съдействието на кмета на Общината Генчо Генчев.  Кметът на Свищов се присъедини към честването на празника с поздравление към всички и пожелание за нестихваща сила, и упорство да отстояват себе си, и мечтите си. \r\nПо традиция, присъстващите на тържеството получиха подарък лично от градоначалника  – новият календар на Община Свищов за 2019 година.", "date": "2018.12.03", "title": "Велико Търново: Организациите на хората с увреждания в Свищов отбелязаха заедно 3 декември"}
{"url": "http://www.focus-news.net/news/2018/12/03/2597647/burgas-normalno-e-dvizhenieto-v-oblastta.html", "text": "Нормално е движението в област Бургас. Това съобщи за  Радио „Фокус“ – Бургас  дежурният от Областно пътно управление. Пътят при Дюленския проход е все още влажен, но останалите пътища са нормално проходими и видимостта е отлична. Интензивно е движението по централните бургаски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. По-натоварено е по пътя от и към ж.к. „Меден Рудник“, на кръстовището с кръгово движение „Трапезица“, както и в района на кръстовището между улиците „Спортна“ и „Индустриална“. Интензивност се осъществява и движението по бургаските булеварди – „Демокрация“, „Сан Стефано“ и „Тодор Александров“. \r\nМария КУРТЕВА", "date": "2018.12.03", "title": "Бургас: Нормално е движението в областта"}
{"url": "http://www.focus-news.net/news/2018/12/03/2597651/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Температурата на въздуха е от минус  3 до 6 градуса. Времето е ясно. Пътните настилки са предимно сухи, на места мокри, а по високите части са частично заледени, но обработени със сол и пясък. Няма въведени ограничения по проходите в областта. През деня не се получавани сигнали за инциденти по пътищата в област Смолян. \r\nДо 28 декември движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.03", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/12/03/2597650/plovdiv-oblastnata-direktsiya-na-babh-zapochna-proverki-na-obektite-v-koito-se-prodava-riba.html", "text": "Областната дирекция на БАБХ в Пловдив започна проверки на обектите, в които се продава риба от днес. Това съобщи за  Радио „Фокус”- Пловдив  директорът на дирекцията в Пловдив д-р Камен Янков. Проверките се правят по повод засиленото търсене на риба за Никулден, по стара българска традиция. Още днес са били обиколени всички пазари, каза д-р Янков. Проверява се произходът на рибата, как се съхранява и има ли документи за доставка. Нередности от минали години са били констатирани преди всичко в обекти на открито. „Проверките ще продължат и след Никулден“, каза още д-р Камен Янков. Досега не са констатирани нередности. \r\nЦветана ТОНЧЕВА", "date": "2018.12.03", "title": "Пловдив: Областната дирекция на БАБХ започна проверки на обектите, в които се продава риба"}
{"url": "http://www.focus-news.net/news/2018/12/03/2597655/kyustendil-patyat-v-posoka-gkpp-gyueshevo-e-prohodim-pri-zimni-usloviya-nyama-koloni-ot-chakashti-avtomobili-na-punkta.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския граничен пункт. На места пътните настилки са мокри и хлъзгави, но обработени. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.12.03", "title": "Кюстендил: Пътят в посока ГКПП – „Гюешево” е проходим при зимни условия, няма колони от чакащи автомобили на пункта"}
{"url": "http://www.focus-news.net/news/2018/12/03/2597657/sport-uvolniha-mark-hyuz-sled-ravenstvoto-na-sauthemptan-s-manchestar-yunayted.html", "text": "Мениджърът на Саутхемптън Марк Хюз бе уволнен днес, въпреки че в събота неговият отбор завърши наравно 2:2 с Манчестър Юнайтед на своя стадион „Сейнт Мери“. Това обаче бе десетият мач без успех на отбора, който вече е в зоната на изпадащите. Временно отборът ще бъде поет от Келвин Дейвис, който ще го води най-малко в мача срещу Тотнъм в сряда. Междувременно „светците“ търсят нов постоянен мениджър. Хюз бе назначен в Саутхемптън през март и му помогна да запази мястото си във „Висшата лига“. В 27 мача начело на клуба, той има 5 победи, 10 равенства и 12 загуби.", "date": "2018.12.03", "title": "Спорт: Уволниха Марк Хюз след равенството на Саутхемптън с Манчестър Юнайтед"}
{"url": "http://www.focus-news.net/news/2018/12/03/2597654/aktsenti-v-sutreshniya-blok-dobro-utro-balgariya-po-radio-fokus-na-4-dekemvri.html", "text": "На 10 декември Националната библиотека „Св. св. Кирил и Методий“ ще отбележи 140 години от своето създаване. По този повод през цялата седмица се организират различни мероприятия. Повече за тях и за съвременните предизвикателствата пред културната институция ще ни разкаже нейният директор доц. Красимир Александрова.  \r\nСилно замърсяване на въздуха и завишени нива на фини прахови частици бяха отчетени в по-големите градове на страната през последните дни. Докога България ще бъде първенец по лошо качество на въздуха и има ли изход от ситуацията? За взетите мерки и закъснелите такива разговаряме с народния представител от ПГ на „БСП за България“ и зам.-председател на Комисията по околната среда и водите в парламента Манол Генов.  \r\nЩе се насочим и към Банско броени дни преди официалното откриване на зимния сезон. Как ще премине то и с какви очаквания го посреща общината ще попитаме кметa на Банско Георги Икономов.  \r\nВ минутите след 09.00 часа Цветана Тончева от Радио „Фокус“-Пловдив ще ни разкрие повече за новия символ на карловското село Климент.  \r\nТези и още теми - в сутрешния блок  „Добро утро, България“  на  Радио „Фокус“  от 06.00 до 10.00 часа на 4 декември, с водещ Виктория Месробович - Кувенджиева.", "date": "2018.12.03", "title": "Акценти в сутрешния блок „Добро утро, България“ по Радио „Фокус“ на 4 декември"}
{"url": "http://www.focus-news.net/news/2018/12/03/2597646/belgrad-ako-prishtina-prodalzhava-taka-shte-mozhe-da-se-prisaedini-samo-kam-bandata-na-bagdadi.html", "text": "Директорът на сръбската правителствена Канцелария за Косово и Метохия Марко Джурич заяви в светлината на посещението на европейския комисар по разширяването в Косово, че Прищина е все по-изолирана след въвеждането на митата от 100% върху стоките от Сърбия и Босна и Херцеговина, предава  скопското електронно издание „МКД“ . \r\n„Ако продължават така, ще могат да имат политически отношения само с Абу Бакър ал Багдади (лидерът на „Ислямска Държава“), така че трябва да сме търпеливи и издържливи“, заяви Джурич и добави, че истинското лице на албанските власти на Косово се вижда от изявлението на вицепремиера Енвер Ходжай, който иска да „направи даже коалиция против мира“. \r\n„Сърбите в Косово се обявиха по достоен и мирен начин срещу решението на Прищина. Аз лично съм горд от храбростта и решителността, които те показаха през изминалите няколко дни и мирните протести ще продължат“, заяви Джурич. \r\nТой подчерта, че за вторник е предвидена голяма демонстрация на всички косовски сърби, които ще се съберат в Косовоска Митровица, Грачаница, Щърбац и други места и по „мирен, граждански и християнски“ начин ще покажат несъгласието си с мерките. \r\nДжурич заключи, че Сърбия днес има достатъчно сила да защити своите граждани. \r\nПревод и редакция:", "date": "2018.12.03", "title": "Белград: Ако Прищина продължава така, ще може да се присъедини само към бандата на Багдади"}
{"url": "http://www.focus-news.net/news/2018/12/03/2597652/shumen-zhiteli-na-hitrino-kam-bsp-varnete-darzhavata-na-myastoto-y.html", "text": "Жители на Хитрино към БСП: Върнете държавата на мястото й. С „Визия за България“ БСП иска коренно да промени ситуацията у нас и да върне държавата на хората. „За да си купим лекарства тук, в Хитрино, трябва да платим в пъти повече, отколкото в Шумен. Живеем в една държава, една област, а цените са коренно различни. Нужно е държавата да се намеси в това, върнете държавата на мястото й, защото с 250-300 лв. пенсии трябва да си купим лекарства, да платим сметки и да живеем цял месец. Това е абсурдно“, заявиха жители на общ. Хитрино по време на срещата с народните представители от ПГ на „БСП за България“ проф. Анелия Клисарова и Иван Ченчев, съобщиха от пресцентъра на  партията . Те добавиха, че подкрепят предложенията на левицата във „Визия за България“, свързани с образованието. Според жителите на Хитрино, те ще помогнат за това децата да излизат от училище грамотни, а не просто с диплома. Хората споделиха, че децата от селата трябва да пътуват в студ и пек до училище в по-големите населени места и губят часовете за учене в пътуване. „Направете така, че учителите да идват при децата“, призоваха те. Народният представител  проф. Анелия Клисарова  обясни, че на базата на предложенията във „Визия за България“ е направен и алтернативният бюджет на БСП. „В него заложихме 10 млрд. лв. повече приходи и то не от вдигане на данъците на хората, а от подоходното облагане и разбиването на сивата икономика. Така ще започнем и първата стъпка към решаването на демографската катастрофа“, коментира тя. Клисарова добави, че част от мерките е намаляването на данъка на работещите семейства, с 50 лв. за всяко дете, еднократна помощ от 6400 лв. за раждане на второ и трето дете, отново за работещи родители, както и повишаването на майчинството за втората година. „Всичко това обаче не може да се случи без работеща икономика. Малкият и среден бизнес се притискат постоянно от държавата, големите чуждестранни инвеститори бягат от България, заради голямата корупция, многото административни и документални пречки. Визията посочва как това ще се промени, за да имат хората работа и добри доходи“, категорична бе Анелия Клисарова. Тя заяви, че без добро образование и достъпно и качествено здравеопазване, предложенията няма да има с кого да се осъществят. “Имаме нужда от образовани и здрави млади хора, които да работят за развитието на България, а и за собственото си развитие. Младите българи, обаче, стават все по-необразовани и системата е виновна за това. Затова ние предлагаме един учебник по предмет за всички училища в България, еднакви условия във всяко училище и спиране на закриването на школата в малките населени места“, каза още Анелия Клисарова.  \r\nНародният представител  Иван Ченчев  представи законопроектите на БСП за подобряване на живота на хората, които са отхвърлени от ГЕРБ. \"В държавата  пари има, въпросът е да има далновидна държавна политика. 800 мл. лв. щеше да струва увеличението на всички пенсии. Правителството каза, че пари няма, но в същото време даде 2 млрд. лв. за саниране. Хвалят се, че има излишък, но не искат да намалят ДДС на лекарствата, хляба и другите храни. Не го правят, защото от тези мерки, които са добри за хората, нищо няма да се върне при управляващите“, каза още Ченчев. Той добави, че с „Визия за България“ БСП иска коренно да промени ситуацията у нас и да върне държавата на хората, защото сега тя отсъства. „Даването на концесия на летище „София“ също е пример за липсата на държава. Не е нормално да се даде печелившо предприятие и част от националната  сигурност на страната ни на чужда компания“, категоричен бе Иван Ченчев.", "date": "2018.12.03", "title": "Шумен: Жители на Хитрино към БСП: Върнете държавата на мястото й"}
{"url": "http://www.focus-news.net/news/2018/12/03/2597653/telma-makedoniya-makedontsite-nyamat-doverie-na-spetsializiranata-si-prokuratura-i-pravosadnata-sistema-pokazva-anketa.html", "text": "Мнозинството (53,5%) от македонските граждани нямат доверие на Специализираната си прокуратура и това е сериозен обрат от проведените по-рано анкети, в които тя имаше голяма подкрепа, показва проучване на общественото мнение на  скопския телевизионен канал „Телма“  и Международния център за международно сътрудничество (МЦМС), проведена от „М Проспект“. \r\nРасте недоверието на гражданите и към другите институции от правосъдната система. Републиканската прокуратура среща недоверието на 61% от гражданите. Мнозинството от гражданите, или 61,4%, казват, че нямат доверие изобщо в правосъдната система, а 33,3% имат. \r\nПревод и редакция:", "date": "2018.12.03", "title": "„Телма“ (Македония): Македонците нямат доверие на Специализираната си прокуратура и правосъдната система, показва анкета"}
{"url": "http://www.focus-news.net/news/2018/12/03/2597656/burgas-kerana-angelova-e-tazgodishniyat-nositel-na-natsionalnata-nagrada-zlaten-pegas.html", "text": "Писателката Керана Ангелова е тазгодишният носител на Националната награда статуетка \"Златен Пегас\". Това съобщиха от  Община Бургас . Призът се връчва за цялостно творчество и принос в развитието на бургаската и националната култура. С плакет \"Пегас\" бе удостоена писателката Милка Иванов за книгата ѝ \"Сенките на времето\". Роза Боянова е тазгодишният носител на плакет \"Христо Фотев\". Той ѝ се присъжда за стихосбирката \"Обратна гравитация\". Наградата \"Петко Росен\" бе присъдена на писателя Николай Фенерски за неговата книга \"На стоп\".Номинираните предложения за тазгодишните литературни награди са обсъдени от критиците Юлиан Жилиев и проф. Симеон Янев. Наградите на авторите връчи кметът Димитър Николов.\"Благодаря ви за това, което е написано от вас през тази година, защото то остава. Да си пожелаем чрез вашето творчество и талант да направим така, че хората от младото поколение да не бъдат безкнижници и бездуховници, а да бъдат четящи хора, защото само с четене и знание хората се развиват духовно. В голяма част това Бургас да се приема като емблема на културен град, се дължи и на вашето творчество\", каза при връчването на наградите кметът Николов. \r\nЛитературните награди на Община Бургас се връчват от 1990 година.", "date": "2018.12.03", "title": "Бургас: Керана Ангелова е тазгодишният носител на националната награда „Златен Пегас“"}
{"url": "http://www.focus-news.net/news/2018/12/03/2597658/kyustendil-magla-ogranichava-vidimostta-po-patishtata-v-tsyalata-oblast.html", "text": "До 150 - 250 метра е ограничена видимостта в Кюстендил заради мъгла, предаде репортер на  Радио „Фокус” – Кюстендил . През последните часове мъглата в града се сгъсти. Водачите на моторни превозни средства трябва да се движат с повишено внимание. Мъгла има и по пътищата в цялата област. На места пътните настилки са мокри и хлъзгави. Няма въведени допълнителни ограничения за движението на моторни превозни средства заради метеорологичната обстановка. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.12.03", "title": "Кюстендил: Мъгла ограничава видимостта по пътищата в цялата област"}
{"url": "http://www.focus-news.net/news/2018/12/03/2597660/veliko-tarnovo-zaledeni-na-mesta-sa-patnite-nastilki-na-teritoriyata-na-oblastta.html", "text": "Проходими при зимни условия са пътищата на територията на област Велико Търново, предаде репортер на  Радио „Фокус“ – Велико Търново . Пътните настилки са мокри и хлъзгави, на по-високите и усойни места – заледени, но се обработват. Времето е ясно. Температурата е минус 4 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. Път Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2018.12.03", "title": "Велико Търново: Заледени на места са пътните настилки на територията на областта"}
{"url": "http://www.focus-news.net/news/2018/12/03/2597661/kalinka-tsaneva-dneven-tsentar-za-detsa-s-uvrezhdaniya-sredets-18-detsa-ot-teritoriyata-na-grada-polzvat-uslugi-v-tsentara.html", "text": "Към днешна дата 18 деца от територията на града ползват услуги в Дневния център за деца с увреждания в Средец. Това каза за  Радио „Фокус“ – Бургас  Калинка Цанева, директор на социалния център. Тя добави, че децата са възраст от 3 до 18 години. „Центърът за деца с увреждания работи в подкрепа на децата и младежите с увреждания, като им предоставя цялостно или почасово обслужване, свързано с предоставяне на храна, осигуряване на ежедневните здравни, образователни и рехабилитационни потребности“, обясни Цанева. Тя добави, че освен това социалният център подпомага и осигуряването на лични контакти, с цел социализиране на децата и младежите.  \r\n„Капацитетът на центъра е 20 места. Услугата е държавно делигирана дейност, предоставя се за определено време и дава възможност на потребителите да бъдат подпомагани от професионалисти с цел социално включване и превенция на настаняването им в специализирани институции“, посочи още Калинка Цанева. Тя каза също, че предоставяните услуги се определят в зависимост от индивидуалните потребности на всяко дете и заявеното желание от страна на родителя. „Предлагаме различни дейности: на първо място - взаимна грижа за децата с увреждания, почасова грижа, която включва говорна рехабилитация с логопед, психологическо консултиране, рехабилитация чрез лечебна физкултура, обучение в социални умения и дейности от ежедневието“, допълни Цанева. \r\nМария ПОПЧЕВА", "date": "2018.12.03", "title": "Калинка Цанева, Дневен център за деца с увреждания - Средец: 18 деца от територията на града ползват услуги в центъра"}
{"url": "http://www.focus-news.net/news/2018/12/03/2597659/blagoevgrad-v-rayona-na-kresnenskoto-defile-i-prohoda-predel-e-povishena-opasnostta-ot-padashti-kamani.html", "text": "Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. Това каза за  Радио „Фокус“-Пирин  дежурният служител в Областно пътно управление-Благоевград. С нормална интензивност се осъществява трафикът по главен път Е-79, второкласен път 19 Симитли-Гоце Делчев и АМ „Струма“ в областта. Няма регистрирани тежки пътни инциденти през изминалия ден по пътищата, които са част от републиканската пътна мрежа. През деня е паднал голям камък в района на дефилето, но участъкът вече е разчистен. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2018.12.03", "title": "Благоевград: В района на Кресненското дефиле и прохода Предел е повишена опасността от падащи камъни"}
{"url": "http://www.focus-news.net/news/2018/12/03/2597664/gabrovo-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на област Габрово. Пътните настилки са мокри, по усойните места и високите части – заледени и заснежени. Това казаха за  Радио „Фокус“ – Велико Търново  от Областно пътно управление - Габрово. Пътищата се почистват и обработват. Времето е слънчево. Температурата на въздуха е минус 4°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по пътя граница с област Ловеч – Кормянско - Малък Вършец, при км 46+800 - по общинския път до III-403 в село Малък Вършец. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nНа пътя Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал „Чехлевци“ е определен по път III-5004 – път II – 44 – път III – 4404. Поставена е необходимата сигнализация. Срокът за приключване на дейностите е до 3 януари 2019 г. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 3 декември. Движението в участък от пътя Севлиево – Драгановци се осъществява в една лента поради ремонт на пътни съоръжения и укрепителна стена, до 22 юни 2019. \r\nНадежда КРЪСТЕВА", "date": "2018.12.03", "title": "Габрово: Проходими при зимни условия са пътищата на територията на областта"}
{"url": "http://www.focus-news.net/news/2018/12/03/2597663/sofiya-kaloyan-pargov-posreshtna-14-chlenna-delegatsiya-ot-kitayskata-provintsiya-fudzien-v-tsentralata-na-bsp.html", "text": "Председателят на БСП - София Калоян Паргов посрещна китайска делегация от провинция Фудзиен в централата на столичните социалисти, съобщиха от пресцентъра на  партията . Гостите от Азия са на официално посещение в България по повод инициативата \"Един пояс, един път\". Калоян Паргов, общинският съветник от БСП Борис Цветков и председателят на Районния съвет на социалистите в \"Красна поляна\" Евгений Белий разговаряха с генералния директор на Департамента по международни отношения на провинция Фудзиен Тианмин Ванг и със заместник-кмета на град Нан'ан Джансял Хун. Целта на посещението на 14-членната делегация от провинцията, която се намира на югоизточното крайбрежие на Китай, е да създаде контакти с България в сферата на икономиката и образованието. На територията на Фудзиен се намира най-чистият град в Китай - Сиамън, който е с население 2,64 милиона души, и разполага с широко пристанище. Той е важен транспортен и търговски център. Този град е домакин и на Китайския национален панаир за инвестиции и търговия. Китайците описват провинция Фудзиен като \"Осем части планини, една част вода и една част обработваеми земи\". В тази връзка Тианмин Ванг посочи, че интересът им е насочен към българското биоземеделие, производството на розово масло и вино.\"Тази среща беше много полезна, коментира Калоян Паргов. - Китайската делегация е в София с цел да създаде контакти в сферата на икономиката и образованието, най-вече висшето. Договорихме се да работим в посока установяване на тесни връзки между университетите на територията на провинция Фудзиен и тези в София. Обсъдихме и възможността за обмен на студенти. Коментирахме и икономически теми, свързани най-вече с присъствие на български стоки и услуги на китайския пазар, по-специално в тяхната провинция. Контактите и работата в тези две сфери имат много голяма перспектива. Ако ги развием, и двете страни ще имат икономическа полза. България има нужда от излаз на външни пазари, а китайският е доста привлекателен. Страната ни има с какво да се представи на него от гледна точка на стоки и услуги\". На чисто политическа основа Калоян Паргов получи покана от Тианмин Ванг да гостува с българска делегация на Китайската комунистическа партия в провинция Фудзиен, чийто най-голям град е Фуджоу. \"Тепърва ни предстои да установим по-директни и тесни контакти с местното ръководство на Китайската комунистическа партия, коментира той. - Разбира се, при възможност, ще посетим тази китайска провинция. В общи линии тя по територия е близка до тази на цяла България. Разбрах, че най-малкият град в нея - Нан'ан - e с население 1,5 милиона души, което е колкото това на София. Този град има над 1700 години история и е най-бързо развиващият се икономически и индустриален хъб в префектура Гуанджоу. Подобно на Шанхай той се оформя като много важна и предпочитана от международните инвеститори локация в Китай\".", "date": "2018.12.03", "title": "София: Калоян Паргов посрещна 14-членна делегация от китайската провинция Фудзиен в централата на БСП"}
{"url": "http://www.focus-news.net/news/2018/12/03/2597665/pregled-na-mezhdunarodnite-novini-do-18-chasa-agentsiya-fokus.html", "text": "Бивши политици оценяват, че следващият президент на Македония трябва да бъде консенсусен, т.е. приемлив за всички етнически общности. Бившият председател на местния парламент Стоян Андов оцени, че въпросът за консенсуса в избора на държавен глава, както и на премиер и председател на парламента, не трябва да бъде оставян на политическата воля на партиите, той препоръчва това да се впише в Конституцията, предава  излъчващият на албански скопски телевизионен канал „Алсат – М“ . \r\nАндов казва, че големите отворени проблеми, които се нуждаят от решаване, са трудното постигане на консенсус и неизвестността около правомощията на президента. В същото време, бившият политик Имер Селмани (бивш зам.-председател на Демократическата партия на албанците (ДПА) и министър на здравеопазването в правителството на Никола Груевски – бел. „Фокус“) оценява, че е време президент на Македония да бъде албанец. \r\n„Нека не започваме от това, че той трябва да бъде македонец, приет от албанците. Албанците избраха почти всички президенти по ред. За жалост и Иванов бе избран от албанците преди 5 и преди 10 години, не в голям брой, но достатъчен, за да стане държавен глава. Да не забравяме за Борис Трайковски, Цървенковски и Киро Глигоров, които също бяха избрани от албанците. Време е да се помисли за консенсусен кандидат – албанец, който ще бъде избран от македонска страна и всички други етнически общности, които живеят в Македония“, заяви Селмани. \r\nВ коментар за неофициалната листа на потенциалните кандидати за нов президент, с която се спекулира през последните дни и в която фигурира самият той, Селмани заяви, че консенсусният кандидат трябва да бъде личност, която е приемлива за гражданите и не е партийна фигура. Лидерът на ДСИ (Демократическия съюз за интеграция) заяви, че бившият министър на външните работи Денко Малевски би бил един от приемливите кандидати за него. \r\nНо Малевски приветства думите на Ахмети, но заяви, че никоя политическа партия до сега не се  е свързала официално с него. От фракциите са коментирали за „Алсат – М“, че имената на кандидатите ще бъдат обявени пред обществеността, най-вероятно, през януари. Според Конституцията, президентските избори трябва да се проведат в рамките на последните 60 дни от мандата на актуалния държавен глава Георги Иванов. \r\nМедията припомня, че Иванов бе избран за втори петгодишен мандат през април 2014 година, когато победи Стево Пендаровски от СДСМ (Социалдемократическия съюз на Македония). ДСИ (Демократичен съюз за интеграция) тогава бойкотира изборите, тъй като не бе приета неговата идея за консенсусен президент, докато ДПА участва с кандидат Иляз Халими. \r\n***  Директорът на сръбската правителствена Канцелария за Косово и Метохия Марко Джурич заяви в светлината на посещението на европейския комисар по разширяването в Косово, че Прищина е все по-изолирана след въвеждането на митата от 100% върху стоките от Сърбия и Босна и Херцеговина, предава  скопското електронно издание „МКД“ . \r\n„Ако продължават така, ще могат да имат политически отношения само с Абу Бакър ал Багдади (лидерът на „Ислямска Държава“), така че трябва да сме търпеливи и издържливи“, заяви Джурич и добави, че истинското лице на албанските власти на Косово се вижда от изявлението на вицепремиера Енвер Ходжай, който иска да „направи даже коалиция против мира“. \r\n„Сърбите в Косово се обявиха по достоен и мирен начин срещу решението на Прищина. Аз лично съм горд от храбростта и решителността, които те показаха през изминалите няколко дни и мирните протести ще продължат“, заяви Джурич. \r\nТой подчерта, че за вторник е предвидена голяма демонстрация на всички косовски сърби, които ще се съберат в Косовоска Митровица, Грачаница, Щърбац и други места и по „мирен, граждански и християнски“ начин ще покажат несъгласието си с мерките. \r\nДжурич заключи, че Сърбия днес има достатъчно сила да защити своите граждани. \r\n*** Почти двадесет години Македония непрекъснато е разтърсвана от скандали с подслушване, което само показва, че \"Голямото ухо\" от 2000 г. насам никога не престанало да слуша представители на политически партии, институции, граждани и политически лица,  коментира македонският онлайн портал „еМагазин“ . \r\nПървата афера \"Голямо ухо\" започна, когато лидерът на опозиционната СДСМ Бранко Цървенковски, на 17 януари 2000 г. на пресконференция в централата на партията огласи стенограмата от разговорите на политици, журналисти и дипломати, които са били подслушвани. \r\nНа 22 януари Главната прокуратура изпрати искане до Основния съд в Скопие 1, с което поиска да се предприеме разследване и да бъдат изслушани 70 свидетели. \r\nПрез 2003 г. за аферата бяха обвинени министърът на вътрешните работи Доста Димовска и началника на управлението за оперативна техника в МВР, Александър Цветков. \r\nАферата приключи, когато президентът Борис Трайковски отстрани Доста Димовска и Александър Цветков. Поради неудовлетвореност от резултата, някои от журналистите, които бяха подслушвани, подадоха иск срещу Македония пред съда в Страсбург през 2006 г. През 2013 г. 17 журналисти спечелиха делото в Страсбург. \r\nТогава последваха вече известните \"бомби\" отново на опозиционната СДСМ, които бяха разкрити от лидера на партията и сега министър-председател Зоран Заев. Както е известно, това е основната причина за промяната на властта и преследването на висши служители от правителството на ВМРО-ДПМНЕ. \r\nДо този момент обаче няма съдебно решение за това, кой е извършил подслушването. \r\nСлучаят „Таргет-Твърдина“, отнасящ се до \"бомбите\", се ръководи от Специалната прокуратура. \r\nСтава въпрос за подслушване на 20 000 души, включително премиер, министри, дипломати, журналисти, бизнесмени. \r\nПоследната афера е от миналата седмица, когато бе разкрито, че са били подслушвани стационарни телефони в Прокуратурата и Основния съд Скопие 1, а разследването може да покаже, че телефони са били подслушвани и в други институции ... \r\nВсе още предстои разследване кой извърши подслушването. \r\n***  САЩ трябва да видят „нещо конкретно“ от Китай по търговските въпроси в рамките на следващите 90 дни, за да се стигне до реално споразумение, заяви министърът на финансите на САЩ Стивън Мнучин в понеделник, предава  AFP . \r\nПрезидентите на страните Доналд Тръмп и Си Дзинпин разговаряха в събота вечерта в Буенос Айрес три часа и са имали „много конкретни дискусии“ за стъпките за разрешаване на търговския конфликт, обясни Мнучин пред американският телевизионен канал CNBC. \r\nПо неговите думи, това е първият случай, в който има „ясен път“ за намаляване на дефицита на САЩ в търговията с Китай до нула. \r\n***  Генералният секретар на НАТО Йенс Столтенберг заяви, че в сряда, в Брюксел, министрите на външните работи от страните-членки на Алианса, по време на обсъждането на Западните Балкани, ще разгледат присъединителния процес на Македония, както и годишният план за действие за Босна и Херцеговина, предава  македонската агенция „Макфакс“ . \r\n„Веднага щом договорът за името бъде приложен, сме готови да подпишем присъединителния протокол за Скопие. Надявам се, че Скопие ще използва тази възможност да се присъедини към НАТО. Ние сме готови да ги поздравим като 30-а членка“, заяви Столтенберг. \r\nТой добави, че след подписването на присъединителния протокол, македонското правителство ще започне да присъства на министерските срещи на Алианса. За Брюксел е заминал външният министър на Македония Никола Димитров, в чийто дневен ред са няколко двустранни срещи. \r\n***  В Украйна започна сбор на резервистите, съобщи пресслужбата на Генералния щаб на Въоръжените сили на страната във „Фейсбук“, предава  РИА Новости . \r\n„Сборовете... с военнослужещите от оперативния резерв от първия разред на боевите части ще продължат до 20 дни“, отбелязват от ведомството. \r\nОсвен това е планирано да се проведат десетдневни сборове на полигони в Херсонска и Запорожка области. \r\n„Подчертаваме, че всички изброени мероприятия се планира да бъдат завършени така, че да се предостави възможност на всички военнослужещи да се върнат в домовете си в навечерието на католическото Рождество и да го посрещнат в семейния кръг“, добавиха от Генералния щаб. \r\nРИА посочва, че сборовете на резервистите започнаха заради военното положение, въведено в десет украински области, включително в Луганска и Донецка. \r\nРежимът ще е в сила 30 дни и предвижда възможности за временно ограничаване на конституционните права и свободи на гражданите и конкретно правата за участие в избори, свободата на мисълта и словото, отбелязва още руската агенция. \r\nВоенното положение бе въведено на фона на инцидента с украинските кораби в Керченски пролив. Те бяха задържани от руските гранични части. \r\n***  Централноевропейският университет (ЦЕУ) в Будапеща на милиардера-интернационалист Джордж Сорос обяви в понеделник, че е бил „изхвърлен“ от Унгария и принуден да премести най-престижните си програми във Виена след дълга и тежка съдебна битка с правителството на премиера Виктор Орбан, предава  AFP . \r\n„ЦЕУ беше изхвърлен“, заяви Майкъл Игнатиеф, ректор на основаното от Сорос учебно заведение чрез съобщение. „Това е безпрецедентно. Американска институция е изхвърлена от страна, която е съюзник в НАТО“. \r\nОт ЦЕУ обявиха, че започват да преподават програмите си във Виена от септември 2019 година, но ще запазят своя кампус в Унгария и тези студенти, които са записани там, ще могат да завършат обучението си. \r\n„Франс прес“ посочва, че заведението, в което се обучават хора от повече от 100 страни, отдавна се смята от Виктор Орбан за враждебен бастион на неолиберализма. \r\nТо е основано от Сорос през 1991 година и курирано от амеркианския щат Ню Йорк и това дава основание на ЦЕУ да твърди, че изпълнява изискванията на Закона, приет през април 2017 година, в която се поставят тежки изисквания за чуждестранните университети. \r\nФренската агенция отбелязва, че приемането на закона, който либералните критици смятат за удар по академичната свобода, е сред основните основания за задействането на безпрецедентна наказателна европейска процедура по член 7 срещу Будапеща през септември т.г. \r\nЦЕУ твърди, че изпълнява изискванията на закона, след като е отворил съоръжение в щата Ню Йорк и американските регулатори са потвърдили, че организира образователни дейности. \r\nНо говорител на унгарското правителство обяви, че това в САЩ е „Потьомкинов университет“ (има се предвид – създаден с цел да заблуди – бел. „Фокус“), който не изпълнява изискванията на новите правила и посочи, че Будапеща не е подписала споразумение с американските власти, което да позволи на ЦЕУ да продължи да оперира. \r\n*** С 64 гласа „за“, македонският парламент на заседание в понеделник утвърди предложението за XXXV поправка на Конституцията на страната, която гласи: „Републиката зачита суверенитетът, териториалният интегритет и политическата независимост на съседните държави“, пише  македонският „Фокус“ . \r\nСамо 14 народни представители гласуваха против предложението, а двама се въздържаха. \r\nПарламентът премина към обсъждането на четвъртата и последна поправка, предложена от групата на отцепниците от ВМРО-ДПМНЕ, заради които стана възможно отварянето на Основния закон на Македония. \r\n***  Маскираните лица, които нахлуха в македонския парламент на 27 април м.г., са били в готовност по време на протестите и са знаели, че, когато СДСМ (Социалдемократическия съюз на Македония) се опита да формира правителство или да избере председател на парламента ще трябва да влязат в Събранието, пише  онлайн изданието на вестник „Независен“ . \r\nТова се разбира от показанията на един от обвинените за инцидентите от 27 април Стефан Младеновски, който изкара една година в затвора, а сега е под домашен арест. \r\nСпоред неговите думи, насоките за това кога трябва да се влезе в сградата на Събранието са давани от Александър Василевски – Нинжда, а  зад него стоял тогавашният директор на УБК (Службата за сигурност и контраразузнаване)  Владимир Атаносовски. \r\nКакто посочва изданието, Младеновски е първият обвинен, който казва директно кой стои зад нападението срещу парламента. \r\n*** Йоханес Хан, европейският комисар по разширяването, ще бъде в Косово на 3 декември, където ще се срещне с политическото ръководство на страната. Визитата идва, след като правителството в Прищина реши да наложи вносни мита от 100% върху всички стоки от Сърбия и Босна и Херцеговина. Ръководството на държавата обаче заявиха пред  прищинския ежедневник Gazeta Express , че не мислят, че посещението на комисаря е опит да бъде убедено да свали търговската блокада. От Прищина казват, че ще информират Хан за причините, довели до решението. \r\nКакто отбелязва изданието, правителството на Косово наложи 100-процентовите мита върху стоките от Сърбия и БиХ преди две седмици заради агресивния подход на Белград и политиката му спрямо Косово. Решението на правителството на премиера Рамуш Харадинай предизвика острареакция от Сърбия, косовските сърби и международни представители. За обсъждане на въпроса в понеделник в Косово ще пристигне Хан, който ще говори с лидерите на страната. Очаква се той да се срещне с Харадинай, президента Хашим Тачи и председателят на парламента Кадри Весели. Но независимо от визитата, посочва Gazeta Express, местното правителство е категорично, че търговската блокада срещу Сърбия няма да бъде вдигната. \r\nВ интервю пред вестника, началника на канцеларията на косовския премиер и лидер на екипа на Косово за техническия диалог с Белград в Брюксел Авни Арифи отбеляза, че не вижда в посещението тенденция Прищина да бъде убедена да отмени решението си. Според Арифи, те ще информират комисаря за обстоятелствата, довели до налагането на митата. „Не виждам такава тенденция. Виждам във визитата възможност за дискусия, в рамките на която открито ще изложим обстоятелствата, които ни доведоха до тази ситуация“, е заявил Арифи пред Gazeta Express. \r\n***  Македонският парламент прие с мнозинство проектопредложенията за промяна на Конституцията на Македония, с които държавата се преименува на „Република Северна Македония“, а в преамбюла вместо решенията на АСНОМ (Антифашистко събрание за народно освобождение на Македония) се вписва манифестът и се добавя Охридския рамков договор*. Всички тези промени произтичат от Договора за името с Гърция, подписан през юни т.г., в понеделник продължава дебатът и гласуването на останалите две конституционни поправки, предава  скопското електронно издание „МКД“ . \r\nВ неделя парламентът, с 65 гласа „за“, 18 „против“ и 8 „въздържал се“ (на отцепниците от ВМРО-ДПМНЕ – бел. „Фокус“) утвърдиха 34-ата поправка на Конституцията на Република Македония. Преди това те приеха и предложението XXXIV поправка, отбелязва изданието. \r\n„МКД“ коментира, че депутатите от властта и опозицията са защитили вече познатите си позиции. Председателят на „Алианса на албанците“ Зиядин Села пък заяви, че в преамбюла на Основния закон всички граждани на Македония трябва да бъдат равнопоставени без да се прави различие за етническата им принадлежност. Пътят към ЕС и НАТО, по неговите думи, е път към повече права на гражданите на страната, равнопоставеност между народите и вътрешна междуетнчиеска кохезия. \r\n„Ние настояваме да се дефинира като мултиетническа държава в Преамбюла. И вярвам, че всеки политически субект в парламент по един или друг начин казва именно това“, заяви Села. \r\nМинистърът на външните работи Никола Димитров му отговори, че е легитимно да се говори по този въпрос, особено по време на обществения дебат, който предстои. \r\n„Не е хубаво чувството, че някой е тук временно. Македония е обща държава за всички нас и мисля, че е редно да се разговаря за всичко това“, заяви Димитров по време на пленарното заседание. \r\nВ събота парламента, с 67 гласа „за“, 4 „въздържал се“ и 23 „против“, прие предложението за XXXIII поправка на Конституцията на Макеодния. \r\nС него се предвижда думите „Република Македония“ да се заменят с думите „Република Северна Македония“, а думата „Македония“ да се замени с думите „Северна Македония“, освен в член 36, който има исторически аспект и се отнася до „специалните социални права на борците от антифашистката война и от всички националноосвободителни войни на Македония“. \r\nСлед гласуването на всички конституционни поправки и завършването на тази фаза, правителството, като инициатор на промените, трябва да организира обществен дебат, след който идва и третата, последна, фаза от приемането на измененията в Конституцята на Македония, произтичащи от договора за името между Атина и Скопие. XXXV поправка \r\nРепубликата зачита суверенитета, териториалния интегритет и политическата независимост на съседните държави. XXXIV поправка \r\nРепубликата защитава, гарантира и развива историческото и културното наследство на македонския народ. \r\nРепубликата защитава правата и интересите на своите граждани, живеещи или пребиваващи в чужбина и насърчава връзките им с родината. \r\nРепубликата се грижи за членовете на македонския народ, живеещи в чужбина. \r\nРепубликата няма да се намесва в суверенните права на други държави и в техните вътрешни работи. \r\nТова изменение заменя член 49 от Конституцията на Република Македония. Агенция „Фокус“ припомня:  \r\n•\tЦелият текст на прокламацията в отделен материал на Агенция „Фокус“ \r\n•\tДоговорът, с който се слага край на въоръжения конфликт между славянското население и албанската „Армия за национално освобождение“, в него се предвижда промяна в официалните езици в страната на общинско равнище – занапред всеки език, говорен от над 20% от населението в дадена община, става официален наред с македонския език в съответната община. Понастоящем само албанското малцинство с приблизително 25% от населението изпълнява този критерий", "date": "2018.12.03", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/12/03/2597667/gd-granichna-politsiya-na-gkpp-kulata-dunav-most-ruse-i-dunav-most-vidin-trafikat-e-intenziven-na-izhod-za-tovarni-avtomobili.html", "text": "Фериботът Свищов-Зимнич не работи поради технически проблем. Това съобщиха от пресцентъра на  Главна дирекция (ГД) \"Гранична полиция\" . По данни към 18.00 часа на граничeн контролно-пропускателен пункт (ГКПП) \"Кулата\" на българо-гръцката и ГКПП \"Дунав мост-Русе\" и ГКПП \"Дунав мост-Видин\" на българо-румънската граница трафикът е интензивен на изход за товарни автомобили. \r\nНа българо-сръбската, българо-турската и българо-македонската граница трафикът е нормален на всички контролно-пропускателни пунктове.", "date": "2018.12.03", "title": "ГД \"Гранична полиция\": На ГКПП \"Кулата\", \"Дунав мост-Русе\" и \"Дунав мост-Видин\" трафикът е интензивен на изход за товарни автомобили"}
{"url": "http://www.focus-news.net/news/2018/12/03/2597669/smolyan-prodalzhava-blagoustroyavaneto-na-ulichnata-mrezha-v-obshtina-zlatograd.html", "text": "След завършване на изграждането и подмяната на водопроводните и канализационни мрежи, благоустрояването на уличната мрежа в Община Златоград се предвижда да продължи с полагане на трайна настилка – бетон и асфалт, до края на 2018 г. Това съобщиха от  Общината . Настилка ще се полага по улиците: Златоград – ул. „Хан Аспарух”, ул. „Горски пътник”, ул. „Дияна”, ул. „Връх Костадин”, ул. „Бяло море”, ул. „Яков Змейкович”, ул. „Здравец” и ул. „Ерма”; в село Старцево – ул. „Бели камъни”; в село Долен – ул. „Младост”. \r\nПрез 2019 г. ще се реализира проект „Реконструкция и рехабилитация на улици, съоръженията и принадлежностите към тях в гр. Златоград и с. Старцево, Община Златоград” по Програма за развитие на селските райони (ПРСР) 2014-2020. В рамките на проекта са включени общо 17 броя улици от град Златоград и с. Старцево, по които ще бъдат извършени интервенции за подобряване на състоянието им, включително настилката и тротоарите. Включените улици в проекта са, както следва: улици в с. Старцево – ул. „Васил Левски”, ул. „Делю Войвода”, ул. „Европа”, ул. „Пеньо Пенев”; и улици в град Златоград – ул. „Ангел Кънчев”, ул. „Бор”, ул. „Хр. Ботев”, ул. „Акация”, ул. „В. Юго”, ул. „Плиска”, ул. „Клокотница”, ул. „Рила”, ул. „Миньорска”, ул. „Албена”, ул. „Рожен”, ул. „Първи май”, ул. „Пейо Яворов”.", "date": "2018.12.03", "title": "Смолян: Продължава благоустрояването на уличната мрежа в община Златоград"}
{"url": "http://www.focus-news.net/news/2018/12/03/2597666/ministar-nikolina-angelkova-na-dvustranen-biznes-forum-za-turizam-v-istanbul-planirame-viziti-na-investitori-s-interes-za-vlozheniya-v-balgariya.html", "text": "България се радва на стабилен интерес от турски туристи през последните години, което е доказателство  за доверието, което те ни оказват.  Държавите ни са в един регион и имаме много големи възможности да развиваме съвместни инициативи и общи проекти, които да подпомагат развитието на туризма в България и Турция. Това заяви министърът на туризма Николина Ангелкова при откриването на Българо-турски бизнес форум в областта на туризма в Истанбул, съобщиха от пресцентъра на Министерството на туризма. От турска страна във форума участва зам.-министърът на културата и туризма на Турция Надир Алпаслан, както и представители на българския и турския бизнес. В периода януари- октомври тази година гостите от южната ни съседка са близо 540 хил., а през 2017 г. пазар Турция се нарежда на 4-о място сред топ дестинациите за входящи посещения у нас с над 636 хил. визити и ръст от 12,5 на сто, каза българският министър.  Тя открои важността на създадената само преди броени дни в София Съвместна българо-турска работна група в областта на туризма. Първото й заседание бе проведено в средата на ноември в навечерието на Международния конгрес на световните цивилизации и историческите маршрути, организиран от СОТ, чийто домакин за втора година бе България.  Работната група бе първа по рода си платформа за обсъждане на възможностите за засилване на нашето сътрудничество в областта на туризма. Сигурна съм, че ще продължим да работим в партньорство за развитието на туризма, отбеляза министър Ангелкова. Тя допълни, че се обсъждат възможностите за организиране на дни на България в Турция и обратно.  Работи се и по общ Балкански маршрут и съвместен продукт между България и Турция, с които да се популяризират пред туристи от далечни пазари богатите и разнообразни туристически продукти на двете страни. Планираме също организация на турове за инвеститори, които имат интерес за вложения в България, съобщи министър Ангелкова. Очаква се те да бъдат реализирани през февруари следващата година, като се включат обекти с потенциал за развитие. Гарантирам личната си ангажираност и на Министерството на туризма за максимално институционално съдействие при реализацията на  инвестиции, увери министърът. Тя благодари на турското Министерство на културата и туризма за организацията на форума и възможността да бъдат представени потенциалът за инвестиции и инициативи за съвместно развитие на туризма. Целият свят осъзнава значението на туристическия сектор и важността за инвестиции в отрасъла, каза зам.-министър Надир Алпаслан. Той допълни, че очаква такива международни срещи да бъдат ползотворни и за двете страни. На форума презентации направиха и представители на българския и турския туристически бизнес.", "date": "2018.12.03", "title": "Министър Николина Ангелкова на двустранен бизнес форум за туризъм в Истанбул: Планираме визити на инвеститори с интерес за вложения в България"}
{"url": "http://www.focus-news.net/news/2018/12/03/2597670/zoya-voynova-targovets-tsenite-na-produktsiyata-na-borsata-v-selo-karnalovo-zavisyat-ot-kachestvoto-na-stokata-nay-golyamo-e-tarseneto-v-momenta-na-zele-za-turshiya.html", "text": "Цените на продукцията на борсата в село Кърналово зависят от качеството на стоката, най-голямо е търсенето в момента на зеле за туршия. Това каза за  Радио „Фокус“-Пирин  Зоя Войнова, търговец на борсата в Кърналово. По думите й цената на зелето за туршия варира от 0,50 до 0,60 лв., а твърдото зеле е от 0,30 до 0,40 лв. Войнова допълни, че салатата е от 0,20 до 0,30 лв.  \r\n„Репичката е 0,20 лв. При зеления лук има покачване в цената, защото на места е скочила до 3 лв./кг, затова цената на връзка е от 0,50 до 0,70 лв. Българският картоф е с цена 0,75 лв./кг., а гръцкият е 0,55 лв. От плодовете най-търсена в момента е мандарината, чиято цена се движи отново в зависимост от качеството и големината й от 0,45 до 1,20 лв. Българският домат е с цена от 1,00 до 2,20 лв., а цената на гръцкия домат варира от 1,50 до 2,00 лв. Кривата българска краставица е с цена 1,50 лв., а правата е от 1,50 до 3,00 лв., за сметка на това цената на гръцката краставица пада – от 1,00 до 1,50 лв. Спанакът е на 1 лв. Българската тиквичка е 1,70, а гръцката е с по-висока цена 2,10 лв.“, допълни тя.  \r\nЗоя Войнова добави, че от българското производство от плодовете има само ябълка. Тя каза още, че в момента почти няма оранжерийна продукция, като от оранжериите има само салата, кромид и ряпа. \r\nНатали СТЕФАНОВА", "date": "2018.12.03", "title": "Зоя Войнова, търговец: Цените на продукцията на борсата в село Кърналово зависят от качеството на стоката, най-голямо е търсенето в момента на зеле за туршия"}
{"url": "http://www.focus-news.net/news/2018/12/03/2597671/pleven-vazstanoveno-e-dvizhenieto-na-avtomobili-nad-35-tona-patya-knezha-dolni-dabnik.html", "text": "Възстановено е движението на автомобили над 3.5 тона по II-13 Кнежа – Долни Дъбник. Това съобщиха от пресцентъра на  Агенция „Пътна инфраструктура“ .", "date": "2018.12.03", "title": "Плевен: Възстановено е движението на автомобили над 3.5 тона пътя Кнежа – Долни Дъбник"}
{"url": "http://www.focus-news.net/news/2018/12/03/2597672/plamen-ivanov-napoitelni-sistemi-sliven-yazovir-zhrebchevo-e-palen-na-42-protsenta.html", "text": "Язовир „Жребчево“ е пълен на 42 процента. Това съобщи пред  Радио „Фокус“ – Сливен  Пламен Иванов, управител на „Напоителни системи“ – клон „Сливен“. Водосборът има близо 168 милиона куб. м вода при пълен капацитет – 400 милиона куб. м. Очаква се нивото му да продължи да се повишава. Следи се нивото на водата по поречието на река Тунджа, което е по-критично в района на Елхово. Към момента, обаче, ситуацията е спокойна и до края на годината не се очаква промяна. Техническото състояние на  язовира е добро. \r\nИванов допълни, че тази година е била влажна и част от нуждите от поливане на земеделски насаждения от язовира са отпаднали. \r\nЛюдмила ЙОРГОВА", "date": "2018.12.03", "title": "Пламен Иванов, „Напоителни системи“ – Сливен: Язовир „Жребчево“ е пълен на 42 процента"}
{"url": "http://www.focus-news.net/news/2018/12/03/2597668/stolichna-obshtina-vavezhda-zelen-bilet-za-4-dekemvri-2018-g.html", "text": "Столична община въвежда зелен билет за 4 декември 2018 г. Това съобщиха от пресцентъра на  Общината . Във връзка с високите нива на фини прахови частици, Столична община въвежда „зелен билет“ за 4 декември 2018г. „Зелен билет“ е еднодневна абонаментна карта на стойност от 1 лев за всички линии на обществения градски транспорт на територията на Столична община.  Превозният документ може да бъде закупен от пунктовете на Център за градска мобилност, касите на столичното метро, както и от водачите на превозните средства на градския транспорт и чрез мобилното приложение http://sofia.mpas.bg . С цел стимулиране използването на обществен транспорт, Столична община разкрива временни буферни паркинги в най-дясната пътна лента по основни входни булеварди на столицата – бул.„Александър Малинов“при метростанция „А.Т.Балан“ и „Бизнес парк София, бул.“България“ между „Т.Каблешков“ и „Гоце Делчев“, при метростанция „Дружба“на бул.“Цветан Лазаров“ и бул.Кръстьо Пастухов“, бул.„Ботевградско шосе“ при спирката на трамвай №22, на бул.„ Царица Йоана“ при местростанция „Люлин“, на бул.„Панчо Владигеров“ при метростанция „Сливница“ и „Западен парк“. Продължават и проверките на пунктове за вторични суровини, автокъщи, строителни обекти за нерегламентирано изгаряне на отпадъци, както и проверки за горене на отпадъци на открито в кварталите с най-много сигнали. По препоръка на пулмолозите призоваваме хора с хронични респираторни и сърдечно-съдови заболявания да избягват продължителен престой навън, а директорите на училища и детски градини да не провеждат занятия на открито. Препоръчва се да се носи плътен шал при излизане навън. Шофьорите на МПС да не оставят автомобилите си с включен двигател, когато не са в движение.", "date": "2018.12.03", "title": "Столична община въвежда \"зелен билет\" за 4 декември 2018 г."}
{"url": "http://www.focus-news.net/news/2018/12/03/2597674/veliko-tarnovo-koledna-kampaniya-za-kravodaryavane-zapochna-v-grada.html", "text": "Коледна кампания за кръводаряване под надслов „Избра ли подарък“ започна във Велико Търново. Акцията се провежда съвместно от Филиала на Варненския медицински университет в града и Отделението по трансфузионна хематология към МОБАЛ „Д-р Стефан Черкезов“ - Велико Търново. Това каза за  Радио „Фокус“ – Велико Търново  д-р Мариана Витанова, началник на отделението. Кампанията ще се проведе до 14 декември. Тя е породена от необходимостта за редовен приток на кръв за попълване на резерва, който е в нужда на пациентите на болницата. От Кръвния център приканват и всеки студент в навечерието на студентския празник – 8 декември да отдели около час от времето си и да дари кръв. „Инициативата е съвместна с Филиала на Варненския медицински университет, но тя е отворена за  всички студенти, които са във Велико Търново. Каним всички студенти в навечерието на техния празник да дойдат и да направят едно добро дело“, посочи д-р Витанова, като припомни, че Отделението по трансфузионна хематология към великотърновската болница е отворено всеки работен ден от 08.00 до 13.00 часа. Тя допълни, че Отделението има нужда от кръв от всички кръвни групи. „Да не забравяме, че идват коледните празници. Това са дни,  които ние ще разчитаме  единствено на резерва, който имаме тук. Затова идеята е да се подготвим, за да можем да посрещнем празниците спокойно“, посочи д-р Витанова. \r\nТя отбеляза също, че 2236 души са дарили кръв във Велико Търново за първите десет месеца от началото на годината, като тази година броят на кръводарителите е по-голям в сравнение с предходни години, но 1875 от тях са близки и родственици на нуждаещите се от кръвопреливане. „Част то тези кръводарители, които са родственица на пациентите, също са доброволни кръводарители, но просто  в този момент имат близък нуждаещ се. Те са кръводарявали и надявам се ще продължат да кръводаряват и като такива, които в момента нямат нуждаещ се близък“, посочи д-р Витанова. Като положителна тенденция тя открои факта, че 1200 от кръводарителите са редовни и допълни, че за редовни кръводарители се приемат тези, които кръводаряват в интервал не повече от 2 години. Според действащата наредба минималното време между две кръводарявания е 60 дни.Същата наредба допуска  кръводаряване за жена четири пъти в календарна година, а за мъжете до пет пъти. „Така че ако всеки от тези, които се чувстват здрави, отдели от времето си поне два пъти в годината, ние ще имаме достатъчно кръв. Идеята е, че кръводарителят ще дойде в удобно за него време, което означава, че ние ще имаме подновяване на кръвта и достатъчен резерв.“, посочи д-р Витанова. \r\nНадежда КРЪСТЕВА", "date": "2018.12.03", "title": "Велико Търново: Коледна кампания за кръводаряване започна в града"}
{"url": "http://www.focus-news.net/news/2018/12/03/2597649/ban-reshi-da-sazdade-institut-za-izsledvaniya-na-klimata-atmosferata-i-vodite-na-myastoto-na-nimh.html", "text": "Общото събрание на Българската академия на науките реши в структурата на БАН да бъде създаден Институт за изследвания на климата, атмосферата и водите. Това се посочва в  съобщение на сайта на Академията . Институтът е правоприемник на част от дейността, активите и пасивите на НИМХ – БАН с конкретно формулирани мисия, предмет на дейност, състав и научна структура и щат. Седалището на новосъздаденото научно звено е в гр. София, бул. „Цариградско шосе“ № 66.", "date": "2018.12.03", "title": "БАН реши да създаде Институт за изследвания на климата, атмосферата и водите на мястото на НИМХ"}
{"url": "http://www.focus-news.net/news/2018/12/03/2597673/aktualna-patna-obstanovka-kam-1800-chasa.html", "text": "Информация за състоянието на републиканските пътища към 18 часа, предоставена от  Агенция „Пътна инфраструктура“ . Времето над страната е предимно ясно. Пътните настилки са предимно мокри, по усойните и планински райони частично заснежени или заледени, обработени и проходими при зимни условия. Намалена видимост поради мъгла: \r\n- до 50 м има в района на Ловеч, София и Стара Загора; \r\n- до 100 м има в района на Враца, с. Извор /обл. Перник/ и Велико Търново; Oграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140 до 20.12.2018 г.. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София.  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 20.12.2018 г. \r\nАМ „Хемус“:  \r\nОбласт София: \r\nНа 04 и 05.12.2018 г., от 09:30 ч. до 16:00 ч. движението в тунел \"Топли дол\" се извършва двупосочно в тръбата в посока София поради техническо обследване на тръбата за Варна. Движението. Срок: от часа  \r\nНа 04.12.2018 г., от 09:30 до 16:00 ч. движението в тунел \"Правешки ханове\" в посока София се осъществява само в активната лента поради ремонтни дейности в изпреварващата лента.  \r\nДо 31.03.2019 г. в участъка от км 30+260 до км 47+060 /от п.в. „Витинска река“ до п.в. Ботевград/ само в посока София е ограничено движението на МПС над 12 тона поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 20.12.2018 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 15.12.2018 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nОбласт Варна: \r\nДо 30.12.2018 г. движението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДо 23.12 2018 г. движението от км 0+000 до км 8+600 се осъществява двупосочно в платното в посока Бургас поради частични ремонтни дейности на асфалтовата настилка.  \r\nАМ „Люлин“: няма ограничения  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета - целогодишно; \r\n- „Твърдишки“ - забранен за МПС над 10 т - целогодишно; \r\n- „Троянски“ - забранен за МПС над 12 т; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласна пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г. \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 20.12.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДо 30.12.2018 г. поради ремонтни дейности на асфалтовата настилка движението в участъка Златни пясъци – Варна се осъществява в една платно в следните участъци  \r\nот км 99+000 до км 100+100 е двупосочно в лявото платно;  \r\nот км 94+000 до км 90+800 е двупосочно в лявото платно  \r\nот км 95+813 до км 97+850 е двупосочно в дясното платно. \r\nШофьорите да се движат с повишено внимание и съобразена скорост в тези участъци, стриктно спазвайки пътната сигнализация и организацията на движение. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 05.12.2018 г.; Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-19: Движението по път II-19 Симитли – Предел в участъка от гр. Симитли до Предел от км 0+000 до 20+000 се осъществява в едната лента поради полагане на хоризонтална маркировка в часовете от 10:00 до 16:00. Водачите да се движат с повишено внимание и съобразена скорост в свободната лента съобразно създадената организация на движение. Срок до 05.12.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Черница – Сунгурларе – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ –7306: Движението по път III-7306 в участъка Черница – Сунгурларе от км 5+000 до км 8+000 се осъществява с повишено внимание поради ремонтни дейности. Участъкът в ремонт е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени - Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента до 11.01.2019 г. поради пропадане на пътното платно и образувало се свлачище.  \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nПът ІІІ-623: Движението по път III-623 Големо село – Мало село – Мламолово – Бобов дол от км 0+000 до км 11+475 се осъществява с повишено внимание поради частични ремонтни дейности на асфалтовата настилка. Сигнализирано е с пътни знаци. Срок до 10.12.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица до 31.12.2018 г.. Срок  \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.12.2018 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nПът ІІІ-7306: Движението по път ІІІ-7306 Сунгурларе – Пъдарево в участъка от с.Чубра – с.Пъдарево е ограничено за МПС над 12 т.  Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частичен ремонт на асфалтовата настилка. Срок до 07.12.2018 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.12.03", "title": "Актуална пътна обстановка към 18.00 часа"}
{"url": "http://www.focus-news.net/news/2018/12/03/2597675/d-r-georgi-mitev-odbh-burgas-proverkite-predi-nikulden-zapochnaha.html", "text": "Проверките преди „Никулден“ започнаха. Това каза за  Радио „Фокус“ – Бургас  д-р Георги Митев от Областна дирекция по безопасност на храните (ОДБХ) – Бургас. По думите му проверките се извършват съвместно с Изпълнителна агенция по рибарство и аквакултури (ИАРА). „Проверяваме от местата за добив на риба, правим проследяемост на всяко едно количество риба, няма значение дали уволовът е черноморски или е от водоеми“, добави Митев. Той посочи още, че се проверяват и транспортните средства, с които се транспортира рибата, магазините за продажба на дребно, всички търговски обекти, където се предлага риба, както и борсите. По думите му по магазините се проверява и дали за рибите, които се предлагат са налични нужните документи, начинът на съхранение на стоката и срока на годност на замразената риба. „По магазините се продава и жива риба, която също трябва да отговаря на определени условия. Условията, на които трябва да отговаря охладената риба червени и бистри очи, а ако рибата е люспеста, всички люспи трябва да са на мястото си, както и не трябва да има наранявания“, добави Митев. Той допълни още, че санкциите за нарушителите варират от 1000 до 3000 лв., според вида нарушение, което е констатирано. \r\nМария КУРТЕВА", "date": "2018.12.03", "title": "Д-р Георги Митев, ОДБХ – Бургас: Проверките преди „Никулден“ започнаха"}
{"url": "http://www.focus-news.net/news/2018/12/03/2597678/georgi-milanov-ik-zakrasnapolyana-razchistvaneto-na-vietnamskite-obshtezhitiya-tryabva-da-se-osashtestvi-pod-yasniya-kontrol-na-zhitelite-na-krasna-polyana.html", "text": "Разчистването на „Виетнамските общежития“ трябва да се осъществи под ясния контрол на жителите на район „Красна поляна“. Това каза Георги Миланов, Представител на Инициативния комитет „За Красна поляна“ в предаването „Софийска трибуна“ по  Радио „Фокус“  за състоянието на столичния район. „Каквото и да се случи след разчистването на терена, трябва да стане под ясния контрол на жителите, на хората, които активно взимат участие в неправителствените организации и в инициативните комитети от района и най-вече с допитване до жителите на първа линия на границата на този терен“, обясни той. Според него  \r\nинтегрирането на хората, които обитават „Виетнамските общежития“ трябва да бъде осъществено с инструментите на образованието. „Хората, които са настанени във „Виетнамските общежития“ от Столична община и плащат наем за тези жилища, живеят в много лоши и мизерни за 21 век условия. Те искат да живеят на по-хубави места и не мога да си представя, че кметът на София, който управлява двумилионен град – София и непрекъснато се хвали със своите архитектурни и строителни постижения, не може да осигури на 300 семейства, разхвърляни в 24 района на София, жилища, в които да подобри техния начин на живот и социален статут“, допълни Георги Миланов. Инициативният комитет „За Красна поляна“ цели да развива силно гражданското общество в района, като на първо място стои хуманното отношение към личността, обясни Миланов и уточни, че диалогът е ключът към постигане на резултати.", "date": "2018.12.03", "title": "Георги Миланов, ИК #ЗаКраснаПоляна: Разчистването на „Виетнамските общежития“ трябва да се осъществи под ясния контрол на жителите на „Красна поляна“"}
{"url": "http://www.focus-news.net/news/2018/12/03/2597677/predstoyashti-sabitiya-v-stranata-za-4-dekemvri-agentsiya-fokus.html", "text": "*** \r\nОт 11.00 часа вицепрезидентът Илияна Йотова ще се срещне със студенти от Югозападен университет „Неофит Рилски“ в зала 114 в Учебен корпус 1 на университета. \r\n*** \r\nОт 11.00 часа в сградата на Академията на МВР министърът на вътрешните работи Младен Маринов ще даде началото на коледното издание на благотворителната кампания на МВР в подкрепа на децата на загинали и пострадали при изпълнение на служебния дълг. \r\n*** \r\nОт 14.00 часа ще се проведе съвещание на министърът на правосъдието Цецка Цачева с ръководствата на Прокуратурата, МВР, Главна дирекция „Изпълнение на наказанията“ и Областна служба „Изпълнение на наказанията“ – София за условията в арестите. \r\n*** \r\nОт 09.00 часа храм „Преображение Господне“ в кв. „Лозенец“ Белоградчишкият епископ Поликарп ще отслужи  Архиерейска света Литургия в деня, в който Православната църква прославя света великомъченица Варвара. \r\n*** \r\nОт 09.00 часа  6-и състав на Специализирания наказателен съд ще заседава по делото срещу Емил М., Мартин Д. и Калоян Б., на които са повдигнати обвинения за организиране и ръководене на организирана престъпна група. \r\n*** \r\nОт 09.00 часа 6-и състав на Специализирания наказателен съд ще заседава по делото срещу Емил М., Мартин Д. и Калоян Б., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа ще започне седмичното заседание на съдийската колегия на Висшия съдебен съвет. \r\n*** \r\nОт 09.30 часа в хотел „Интерконтинентал София“  Управляващият орган на ОПИК ще отчете напредъка по програмата за 2018 г. и ще представи новите схеми за кандидатстване през 2019 г. \r\n*** \r\nОт 09.30 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа в зала 106 на Университета по библиотекознание и информационни технологии ще се проведе Научна конференция на тема „Библиотечният и информационен мениджмънт: 10 години постижения и предизвикателства”. \r\n*** \r\nОт 09.30 часа 14-и състав на Специализирания наказателен съд ще заседава по делото срещу Десислава И., Биляна Х. и Петко Д., на които са повдигнати обвинения за подкуп. \r\n*** \r\nОт 09.30 часа в Лабораторията за иновации (ул. „Сердика“ №1) ще се проведе събитие, организирано от Столична община, във връзка с изпълнението на проект „Разкриване потенциала на младите хора за бизнес и социални иновации в Дунавския регион”. \r\n*** \r\nОт 09.30 часа в Sofia Event Center щесе проведе конференция на тема „4U: Брекзит, Митници и Данъци 2019”. \r\n*** \r\nОт 10.00 часа 10-и състав на Специализирания наказателен съд ще заседава по делото срещу Росен Ч. и Полина И., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 2-ри състав на Специализирания наказателен съд ще заседава по делото срещу Найден Д., Анастас Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 19-и състав на Специализирания наказателен съд ще заседава по делото срещу Виктор Б., Емил И. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Кирил К., Благой Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в Литературен клуб „Перото“ ще се проведе събитие на УНИЦЕФ. \r\n*** \r\nОт 10.00 до 13.00 часа в Медицинския колеж „Йорданка Филаретова“ ще бъде разположен мобилен кабинет за анонимно безплатно консултиране и изследване за СПИН. Инициативата е част от информационна кампания на БЧК по повод Световния ден за борба с ХИВ/СПИН. \r\n*** \r\nОт 10.30 часа в зала Парламент на хотел „Интерконтинентал“ ще се проведе пресконференция  \r\nна Delta Real Estate по повод планираното откриване на Delta Planet Mall във Варна. \r\n*** \r\nОт 11.00 часа 15-и състав на Софийски градски съд ще заседава по искане на Светломир Нешков – Куцара (осъди България в Страсбург заради лошите хигиенно-битови условия в ареста за условно предсрочно освобождаване. \r\n*** \r\nОт 11.00 часа 18-и състав на Специализирания наказателен съд ще заседава по делото срещу Николай П., и Виктор И., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в Националния пресклуб на БТА ще се проведе пресконференция по повод премиерата на скулптора Живко Седларски в годишните награди за най-стилни и успели българи „БГ модна икона 2018“.    \r\n*** \r\nОт 11.30 часа в блок 9 на Техническия университет – София ще бъде открита нова учебна лаборатория „Роботика и автоматика“. \r\n*** \r\nОт 12.00 часа, ръководството на СДС ще даде пресконференция за Бюджет 2019 и актуалната политическа обстановка в сградата на ул. „Г.С.Раковски“. \r\n*** \r\nОт 12.00 часа в Националния пресклуб на БТА ще се проведе пресконференция за „Бонус- малус“ системата. Събитието е организирано от Българското обединение на шофьорите, Съюзът на преподавателите по авто- мото подготовка, Браншовият съюз за стопанска инициатива в транспорта, Камарата на автомобилните превозвачи и граждани. \r\n*** \r\nОт 13.30 часа 13-и състав на Специализирания наказателен съд ще заседава по делото срещу Любомир Я., на когото е повдигнато обвинение за изнудване. \r\n*** \r\nОт 14.00 часа на Националния пресклуб на БТА ще се проведе кръгла маса на тема „Сънната апнея и шофьорите“.   \r\n*** \r\nОт 14.00 часа в зала „А“ на Българската търговско-промишлена палата ще се проведе форумът „Кръгова икономика –  ефективно използване на ресурсите в Дунавския регион“. Събитието се провежда в рамките на проект MOVECO, чиято главна цел е свързана с разработване на дейности и мерки, подпомагащи МСП към въвеждане на модела на „кръговата икономика“, който създава предпоставки за ефективно и ефикасно използване на природните ресурси чрез намаляване, повторно използване, преработка и трансформация на масовите отпадъци в ресурс за ново производство. \r\n*** \r\nОт 14.00 часа 7-и състав на Специализирания наказателен съд ще заседава по делото срещу Цветомил П., на които са повдигнати обвинения за организиране и ръководене на организирана престъпна група. \r\n*** \r\nОт 15.00 часа в рапортната зала на хирургията на УМБАЛСМ „Н.И.Пирогов“, болницата ще получи дарение от Тайванския институт. \r\n*** \r\nОт 16.00 часа в конферентната зала на Столична община Дирекцията на Природен парк „Витоша“ към Изпълнителна агенция по горите организира тържествено отбелязване на Международния ден на доброволеца. \r\n*** \r\nОт 17.30 часа Съюзът на ловците и риболовците в България и издателство „Захарий Стоянов“  ще представят книгата „Спомен за лисицата“ от проф. Любомир Халачев на бул. „Витоша“ 31-33. \r\n*** \r\nОт 18.00 часа в Унгарския културен институт ще бъде открита изложбата „Готови за приключение. Автомобилно рали Будапеща-Константинопол,1912“. \r\n*** \r\nОт 19.00 часа в зала 6 на НДК ще се проведе церемонията по връчването на на наградите в конкурса „Мистър и Мисис Икономика“. \r\n*** \r\nОт 19.00 часа в хотел „Интерконтинентал“ ще се проведе XI годишна церемония по награждаване на победителите в конкурса „ИТ мениджър на годината“. \r\n*** \r\nОт 19.30 часа в хотел „Хилтън\" ще се проведе петото издание на Годишните награди за благотворителност и корпоративна социална отговорност „Златно сърце”, организирани от списание и клуб BUSINESS LADY и списание BULGARIA BUSINESS REVIEW. \r\n*** \r\nОт 19.30 часа в Литературен клуб „Перото“ ще се състои церемонията по връчването на Годишните награди „Валя Крушкина – журналистика за хората“. \r\n*** \r\nОт 20.00 часа в зала 1 на НДК ще започне концерт на американската певица Бет Харт.  \r\n*** \r\nОт 17.30часа в Градската библиотека, пловдивските поети Стефка Тотева и Ради Радев ще представят своето творчество. \r\n*** \r\nОт 17.30 часа в Посетителския информационен център кметът на Община Банско Георги Икономов ще се срещне с гражданите, които живеят в района между улиците „Иконом Чучулайн“ и „Явор“. \r\n*** \r\nОт 16.00 часа в Регионалния исторически музей ще бъде открита фотографската изложба „Каузите на Боян Петров – биоразнообразието в Кресненския пролом“. \r\n*** \r\nОт 11.30 часа в кафенето на Община Бургас композиторът Стефан Диомов ще представи информация за предстоящия си концерт „Бяла Коледа“. \r\n*** \r\nОт 15.30 часа в зрителната зала на Културен дом на Нефтохимика ще се проведе Празничен никулденски концерт, организиран от „Съюз на пенсионера 2004“ - Бургас. \r\n*** \r\nОт 18.00 часа Факултетът за приложни изкуства към Националната художествена академия ще представи изложба с творби на свои студенти в КЦ „Морско казино“. \r\n*** \r\nОт 10.30 часа инспектори от Областната дирекция по безопасност на храните във Варна ще направят проверки на търговци по повод Никулден. \r\n*** \r\nОт 11.00 часа в зала „Одесос“ на Археологическия музей ще се проведе пресконференция във връзка с новия проект на Регионален исторически музей - Варна, отдел „Най-нова история“ – „Годината, която промени всичко: Чехословакия и Европа през 1968“. Проектът, по който РИМ - Варна е партньор, е финансиран по програма „Европа за гражданите\" и ще се занимава със събитията по време на Пражката пролет през 1968 г.  \r\n*** \r\nОт 10.00 часа в зала 401 на Стопански факултет на Великотърновския университет „Св. св. Кирил и Методий“ ще се проведе научен семинар на тема „Образование в туризма“ организира катедра „Туризъм“ при факултета. \r\n***  \r\nОт 10.00 часа в детска градина „Соня“ ще се проведе демонстрационно занятие – празник с децата от 4-Б група „Мечо Пух“ под мотото „Ние знаем как да се храним здравословно“.  \r\n***  \r\nОт 10.30 часа в зала 314 на Областна администрация - Велико Търново ще се проведе семинар за дейността на доброволните формирования на територията на областта.  \r\n***  \r\nОт  12.00 до 14.00 часа в парк „Марно поле” доброволци от ЦМЕДТ „Амалипе” , клуб „Живей” към РЗИ - Велико Търново, БМЧК, и ГУП , ще раздават презервативи, балони и здравно образователни материали. По същото време там ще бъде позициониран мобилен кабинет „КАБКИС” за безплатно анонимно изследване, за ХИВ/ СПИН. Изследването е изключително бързо и в рамките на 10 минути хората ще могат да разберат резултатите си.  \r\n***  \r\nОт 17.00 часа, пред сградата на Община Велико Търново ще се проведе тържество за официалното светване на коледната украса в града. В 18.00 ч. ще се проведе дефиле на Духовия оркестър към СУ „Емилиян Станев“, което ще създаде много настроение за посетителите на Коледния базар в парк „Марно поле“.  \r\n***  \r\nОт 19.00 часа в малка зала на МДТ „Константин Кисимов“ ще бъде представен „Няма да платим“ по Дарио Фо – театрален спектакъл.  \r\n*** \r\nОт 10.30 часа в заседателната зала на Областен информационен център-Видин ще бъдат представени резултатите от анкетата за бъдещето на Кохезионната политика в област Видин - резултат от гражданския диалог, осъществен от ОИЦ-Видин и Община Видин. \r\n*** \r\nОт 13.00 часа в Регионална библиотека „Михалаки Георгиев” ще бъде представена книгата „Скрита в стиховете” на Лора Цветанова. \r\n***   \r\nОт 14.00 часа в ОДМВР – Враца ще се проведе редовен месечен брифинг на ОДМВР – Враца. \r\n*** \r\nОт 17.00 часа в малката зала на Художествена галерия „Иван Фунев“ ще бъде представена коледна изложба на врачански художници. \r\n*** \r\nОт 14.00 часа в Спортна зала „Никола Петров” ще се проведат среща от зоналното първенство по хандбал за момичета 14 г., под домакинството на ХК „Локомотив” гр. Горна Оряховица. \r\n*** \r\nОт 17.30 часа в Художествена галерия „Недялко Каранешев“ ще бъде представена Коледна изложба на горнооряховски художници. \r\n*** \r\nОт 16.00 часа в НЧ „Йордан Йовков - 1780 г.“ ще бъде открит „Център по минералогия и спелеология“.  \r\n*** \r\nОт 10.30 часа в кабинета на зам.-кмета на Община Дупница  Олга Китанова ще се проведе пресконференция във връзка с налозите за МПС за община Дупница.  \r\n***  \r\nОт 17.30 часа в ХГ „Недялко Каранешев“ ще бъде открита Коледна изложба на горнооряховски художници.   \r\n*** \r\nОт 17.30 часа на пл. „Защитата на Каварна“ ще бъдат запалени светлините на Коледната елха. \r\n*** \r\nОт 13.00 часа в заседателната зала на Областна администрация – Кюстендил ще се проведе извънредно заседание на Асоциация по ВиK. \r\n*** \r\nОт 13.00 часа залата на Областния информационен център ще се проведе пресконференция, на която ще се обобщят резултатите от проведените в общините на област Ловеч срещи на тема „Какво постигнахме чрез Еврофондовете, какво предстои“. \r\n*** \r\nОт 18.30 часа в Драматичния театър ще започне концерт на Китаро-мандолинен оркестър „Монтана“ към НЧ „Разум 1883“ - „Една нощ в операта”. \r\n*** \r\nОт 09.00 часа в зала Арена Асарел ще се проведе Първият Международен детски футболен турнир „Проф. Д-р Лъчезар Цоцорков“. \r\n*** \r\nМедицински университет – Плевен организира празнично шествие и тържествена промоция на младите лекари от 39-тия пореден випуск на Факултет „Медицина“. От 10.00 часа в Ректората ще се проведе ритуал по предаване символите на Университета. В 10.15 часа ще започне празнично шествие от Ректората до площад „Възраждане”. В 10.30 часа ще се състои поднасяне на венец пред Вечния огън на Параклис-мавзолей „Св. Георги Победоносец”. В 11.00 часа ще започне тържествената промоция на младите лекари в зала „Магнум”. От 12.00 часа ще се проведе коктейл за дипломанти, преподаватели и гости. \r\n*** \r\nОт 09.00 часа в Зала 1 на Окръжен съд ще се гледа делото на Станимир Х.. Той е обвинен в нанасяне на средна телесна повреда на полицейски инспектор по време на изпълнение на служебните му задължения. \r\n*** \r\nОт 09.30 часа в Зала 10 в Окръжен съд ще се гледа делото на подсъдими по делото са Костадин И., Иван С., Тихомир М., Борислав Т. и Сергей Д. Иван С. е обвинен за причиняване на смърт при управление на МПС, след което е избягал от местопроизшествието. Останалите подсъдими. са обвинени в помагачество.  \r\n*** \r\nОт 10.00 часа в Зала 1 на Апелативен съд ще се гледа делото на подсъдимия Октай А.  Той е обвинен  опит за убийство. \r\n*** \r\nОт 10.30 часа ще се състои официалното откриване на обновената сграда на „Професионална гимназия по хранителни технологии и техника“. \r\n*** \r\nОт 13.30 часа в Зала 1 на Окръжен съд ще се гледа делото на подсъдимия Лъчезар Л. Той е обвинен в укриване на данъци. \r\n*** \r\nОт 15.00 часа в Зала 1 на Апелативен съд ще се гледа делото на трима подсъдими, обвинени за незаконно притежание на държавни културни ценности. \r\n*** \r\nОт 19.00 часа в „Петното на Роршах\" журналистката Евгения Атанасова ще представи книгата си  „Кристо, Владо,  Росен и плаващите кейове“. \r\n*** \r\nОт 13.00 часа ще се проведе месечният брифинг на директора на ОДМВР-Разград старши комисар Ивайло Йовчев. \r\n*** \r\nОт 10.00 часа в  зала 105,  в сградата на Община Сливен ще се състои брифинг на общинското ръководство.   \r\n*** \r\nОт 17.30 часа в Узунова къща  ще бъде открита изложбата „Спомен за Даниела Ненчева“, организирана от близки приятели на художничката, със съдействието на Община Сливен и Художествена галерия „Димитър Добрович“.  \r\n***   \r\nОт 17.30 часа на площад „Свобода“ ще се състои тържествено запалване на коледните светлини „Около елхата“. \r\n***   \r\nОт 09.15 часа в църквата „Свети Три Светители” ще бъде отслужена Света литургия за Св. Варвара, закрилница на артилеристите.  \r\n***   \r\nОт 10.30 часа в сградата  на Департамента по чуждоезиково обучение на Военното училище ще се състои тържествен водосвет и церемония по награждаване на офицер артилерист за изключителни заслуги към българската артилерия с почетна грамота, икона на св. Варвара и връчване на плакет.  \r\n*** \r\nОт 14.00 часа в зала 2 на Областна администрация Шумен ще се проведе заседание на Областния съвет по условия на труд. \r\n***   \r\nОт 17.00 часа пред ДКТ „Васил Друмев“ ще се състои тържество за запалване на коледните светлини „Празнично сияние“.  \r\n***   \r\nОт 17.00 часа в НЧ „Напредък- 1869“ ще бъде открита изложба „Приложно изкуство и дърворезба“ на Албена Бозаджиева и Страхил Давидов.", "date": "2018.12.03", "title": "Предстоящи събития в страната за 4 декември (Агенция „Фокус“)"}
{"url": "http://www.focus-news.net/news/2018/12/03/2597680/aneta-georgieva-tsentar-za-vremenno-nastanyavane-vidin-prez-zimata-kapatsitetat-na-tsentara-e-zapalnen.html", "text": "През зимата капацитетът на Центъра за временно настаняване във Видин е запълнен, каза за  Радио „Фокус“ - Видин   Анета Георгиева, социален работник в центъра. Тя посочи, че там са настанени 10 души, които са бездомни. „Това са хора предимно от Видин, но има и такива от населените места в общината. Осигурено е отоплението на помещенията. Хората, които са намерили подслон при нас, са на свободен режим“, каза Георгиева. Тя допълни, че се осигурява топла храна за настанените бездомници. „Центърът за временно настаняване разполага с делегиран бюджет, но от бюджета на Община Видин се осигурява храната за потърсилите подслон при нас“, обясни Георгиева. \r\nАнна ЛОЗАНОВА", "date": "2018.12.03", "title": "Анета Георгиева, Център за временно настаняване – Видин: През зимата капацитетът на центъра е запълнен"}
{"url": "http://www.focus-news.net/news/2018/12/03/2597679/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski-na-5-dekemvri.html", "text": "Въвежда се организация на движението за провеждане на футболна среща на Национален стадион „Васил Левски” на 5 декември, съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието,  както следва:  \r\n- От 08.00 до 20.00 часа на 05.12.2018 г. при сектор „Г” на  Националния стадион „Васил Левски”.  \r\n- От 13.00 до 20.00 часа на 05.12.2018 г. на моста пред Национален стадион „Васил Левски”.  \r\nОт 14.30 часа на 05.12.2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.12.03", "title": "София: Въвежда се организация на движението за провеждане на футболна среща на Национален стадион „Васил Левски” на 5 декември"}
{"url": "http://www.focus-news.net/news/2018/12/03/2597681/partnyorstvoto-na-balgariya-i-shveytsariya-v-ikonomikata-obrazovanieto-i-sigurnostta-obsadiha-na-sreshta-v-katovitse-prezidentite-rumen-radev-i-alen-berse.html", "text": "България цени високо двустранното сътрудничество и обмяната на опит с Швейцария в сферата на сигурността и отбраната, образованието и науката, както и добрите резултати, които се постигат в рамките на Българо-Швейцарската програма за сътрудничество за намаляване на икономическите и социални различия в Европа. Това заяви президентът Румен Радев на среща в Катовице със своя колега президента на Конфедерация Швейцария Ален Берсе, съобщиха от  прессекретариата на държавния глава . Президентът Ален Берсе потвърди готовността на Швейцария да продължи да си сътрудничи активно със страната ни в сфери от взаимен интерес. Според българския президент страната ни има потенциал да привлече повече инвестиции от Швейцария в науката, отбраната, информационните технологии и транспорта. За изминалите две десетилетия швейцарските инвестиции у нас достигат 1.9 млрд. евро, което наражда страната на 8 място по размер на преките чуждестранни инвестиции в българската икономика. Партньорството с Швейцария за въвеждането на дуалното обучение у нас също беше откроено като особено перспективна сфера от българския държавен глава, като финансираните с швейцарска подкрепа проекти в България обхващат 16 училища, 63 фирми и 11 града. Румен Радев подчерта и интереса на България за задълбочаване на сътрудничеството в сферата на отбраната и за обмен на програми за обучение между Военно-въздушните сили на двете държави. Президентът Ален Берсе подчерта, че двете страни имат отлично сътрудничество по много общи проекти, в медицината и в обмяната на студенти, като Швейцария е готова да обсъди перспективите за последващо разширяване на сътрудничеството с България по време на визитата на българския държавен глава в Конфедерация Швейцария през 2019 г.", "date": "2018.12.03", "title": "Партньорството на България и Швейцария в икономиката, образованието и сигурността, обсъдиха на среща в Катовице президентите Румен Радев и Ален Берсе"}
{"url": "http://www.focus-news.net/news/2018/12/03/2597682/kmetat-na-smolyan-nikolay-melemov-kam-horata-s-uvrezhdaniya-obshtinata-vinagi-e-otvorena-za-reshavane-na-vashite-problemi.html", "text": "Кметът на Смолян Николай Мелемов поздрави хората с увреждания по повод Международния ден на хората с увреждания, съобщиха от пресцентъра на  Общината . „Приятно ми е, че имам възможността да Ви поздравя по случай Международния ден на хората с увреждания - 3 декември. Един ден в годината не е достатъчен, за да засвидетелстваме нашето внимание към всички Вас, които ежедневно преодолявате трудности, непознати за останалата част от обществото. Благодаря Ви, че активно участвате в нашия социален и културен живот. Община Смолян винаги е отворена за решаване на вашите проблеми. Ще продължим да ви подкрепяме и да търсим начини да живеете пълноценно в трудните Ви делници. От сърце Ви пожелавам здраве, достоен живот и оптимизъм! Честит празник!“, се казва още в поздравлението на кмета Мелемов.", "date": "2018.12.03", "title": "Кметът на Смолян Николай Мелемов към хората с увреждания: Общината винаги е отворена за решаване на вашите проблеми"}
{"url": "http://www.focus-news.net/news/2018/12/03/2597683/sofiya-vavezhda-se-organizatsiya-na-dvizhenieto-za-zasnemane-na-kadri-na-televizionna-produktsiya-na-5-i-6-dekemvri.html", "text": "Въвежда се организация на движението за заснемане на кадри на телевизионна продукция, съобщиха от пресцентъра на  Столична община . Забранява се престоят и паркирането на пътни превозни средства, с изключение на колите на снимачния екип и извън местата в режима на платено паркиране „служебен абонамент”, както следва:  \r\n- От 10.00 до 19.30 часа на 05.12.2018 г. и от 07.30 до 19.30 часа на 06.12.2018 г. на ул. „5006” и бул. „Искърско шосе” в района на ж.п. гара „Искър“ .  \r\n-  От 15.00 до 20.00 часа на 06.12.2018 г. на бул. „Христо Смирненски“ пред УАСГ.", "date": "2018.12.03", "title": "София: Въвежда се организация на движението за заснемане на кадри на телевизионна продукция на 5 и 6 декември"}
{"url": "http://www.focus-news.net/news/2018/12/03/2597686/sliven-prohodimi-pri-zimni-usloviya-sa-patishtata-po-visokite-mesta-v-oblastta.html", "text": "Проходими при зимни условия са пътищата по високите места в област Сливен. Това съобщиха за  Радио „Фокус“ – Сливен  от Областно пътно управление. Няма затворени пътни участъци. Проходите са проходими при зимни условия. Котленският проход е отворен за всички МПС, затворени за камиони над 10 т са целогодишно проходите Твърдишки и Вратник. \r\nЛюдмила ЙОРГОВА", "date": "2018.12.03", "title": "Сливен: Проходими при зимни условия са пътищата по високите места в областта"}
{"url": "http://www.focus-news.net/news/2018/12/03/2597685/valentina-simeonova-sayuz-na-horata-s-uvrezhdaniya-kyustendil-zhelaem-da-otbelyazvame-denya-na-horata-s-uvrezhdaniya-kato-mozheshti-hora-koito-ne-se-strahuvat-ot-problemite-si.html", "text": "Нашето желание е да отбелязваме Международния ден на хората с увреждания като можещи хора, които не се страхуват от проблемите си. Това каза пред  Радио „Фокус” – Кюстендил  Валентина Симеонова, председател на Регионалната организация на Съюза на хората с увреждания в Кюстендил. „Днешният ден е посветен на хората с увреждания, но ние не искаме да го празнуваме като такъв. Ние искаме да го празнуваме като здрави, като можещи, като хора които не се страхуват от проблемите които имат”, каза Валентина Симеонова. Тя отправи поздрав към всички хора с увреждания за здраве, щастие, усмивки и никога да не чувстват, че са болни. „Община Кюстендил, със съдействието на останалите институции, ни подкрепят. Подкрепят хората с увреждания. За нас е направено изключително много. Това, което те са направили и продължават да правят – аз съм възхитена”, каза Валентина Симеонова. Според нея конкретно за град Кюстендил има ръст на желаещите да се включат в действащия Клуб на инвалида. „В целия регион числеността ни намалява, защото има голяма смъртност при хората. Има много възрастни хора, но за жалост те ни напускат”, каза Валентина Симеонова. По думите й държавата трябва да бъзе по-социализирана. Правителството трябва да поеме социалната дейност, социалната оценка за хората с увреждания. \r\nТя отбеляза също, че в последно време се отчита по-голям интерес от страна на работодателите за наемане на хора с увреждания. „Имаме много програми в които млади хора се включват. Непрекъснато имаме обаждания от страна на работодатели, за да им подсигурим млади хора, в трудоспособна възраст, които да заемат различни възрасти. Това до миналата година не се е случвало, но тази година съм очарована”, каза Валентина Симеонова. По думите й организацията е имала предложение от университет в Благоевград, което е било свързано с обучение на младежи с увреждания. Организацията е изпратила двама души в млада възраст, които са имали желание и в момента се обучават в определена специалност за висше образование. Валентина Симеонова каза, че към момента основната борба е насочена към така наречените ТЕЛК-ови решения, които би трябвало да признават всички заболявания на хората с увреждания – основни и съпътстващи. „Ние се опитваме да даваме предложения, но не всичко зависи от нас. Надявам се, че това ще се случи, защото хората с увреждания имат много съпътстващи заболявания, които не са маловажни”, каза Валентина Симеонова. \r\nВенцеслав ИЛЧЕВ", "date": "2018.12.03", "title": "Валентина Симеонова, Съюз на хората с увреждания  – Кюстендил: Желаем да отбелязваме деня на хората с увреждания като можещи хора, които не се страхуват от проблемите си"}
{"url": "http://www.focus-news.net/news/2018/12/03/2597684/sport-pochina-bivshiyat-prezident-na-barselona-hose-luis-nunes.html", "text": "Дългогодишният президент на Барселона Хосе Луис Нунес почина днес на 87-годишна възраст. Той беше начело на клуба от 1978 до 2000-ата година и под негово ръководство отбора се превърна в истински гранд със спечелването на първата Шампионска лига и изграждането на „дрийм тийма“ на Йохан Кройф. Нунес има заслуга и за привличането на най-големия български футболист Христо Стоичков от ЦСКА, който се превърна в легенда на Барселона и световния футбол и получи Златната топка, чийто последен лауреат ще се разбере по-късно тази вечер.", "date": "2018.12.03", "title": "Спорт: Почина бившият президент на Барселона Хосе Луис Нунес"}
{"url": "http://www.focus-news.net/news/2018/12/03/2597687/stara-zagora-kolednoto-darvo-greyna-v-byalo-i-sinyo-v-grada.html", "text": "12-метровото коледно дърво на площада пред сградата на общината засия в красива бяла и синя светлина днес. Стотици старозагорци се стекоха на обновения площад, за да посрещнат Дядо Коледа, съобщиха от пресцентъра на  Общината . Празничната програма откриха със своите изпълнения децата от школата за народно пеене „Жарава“ при читалище „Родина“ и малките певци от Вокална студия „Усмивки“. Зам.-кметовете Иванка Сотирова и Красимира Чахова доведоха на сцената белобрадия старец. На тържеството присъстваха и депутатът Радостин Танев, зам.областният управител Петя Чакърова, председателят на Общинския съвет Таньо Брайков, омбудсманът Надежда Чакърова, общински съветници. Дядо Коледа поздрави старозагорци и им поръча да отворят душите си за добро и пламъчето на този празник да свети в душите им. „Уважаеми старозагорци, нека да отворим душите си, нека да отворим сърцата си, нека да се радваме на коледните празници и да бъдем по-добри, отколкото всякога досега. Има защо да го правим! Защото градът ни става все по-хубав, всичко това зависи от нас нека да бъдем по-добронамерени, нека са светли празниците“, пожела Иванка Сотирова. Красимира Чахова припомни, че зеленото коледно дърво е символ за Стара Загора, тя призова да запазим града си красив и пожела много здраве и щастливи празници на старозагорци. Своите послания за добро отправиха младият омбудсман и членовете на Общинския детски съвет. Дядо Коледа обяви, че този път елхата ще бъде запален по модерен способ. Той се обади по телефона на най-вярното си джудже. Всички деца започнаха обратно броене и коледното дърво засия в светлина. Започнаха и празнични илюминации за радост на малки и големи. Празненството продължи с концерт на Стефан Диомов и вокална група “Петте сезона“.", "date": "2018.12.03", "title": "Стара Загора: Коледното дърво грейна в бяло и синьо в града"}
{"url": "http://www.focus-news.net/news/2018/12/03/2597691/ruse-6-kilometrova-kolona-ot-tir-ove-se-e-obrazuvala-po-patya-za-gkpp-dunav-most-2.html", "text": "6-километрова колона от ТИР-ове се е образувала по пътя за ГКПП \"Дунав мост 2\". Това съобщи слушател на  Радио „Фокус“ .", "date": "2018.12.03", "title": "Русе: 6-километрова колона от ТИР-ове се е образувала по пътя за ГКПП \"Дунав мост 2\""}
{"url": "http://www.focus-news.net/news/2018/12/03/2597690/kaloyan-pargov-bsp-sofiya-bsp-se-styaga-za-tezhka-izborna-godina.html", "text": "БСП се стяга за тежка изборна година. Това каза Председателя на Столичната организация на БСП и председател на групата общински съветници на БСП в Софийския общински съвет Калоян Паргов в предаването „Софийска трибуна“ по  Радио „Фокус“  за изводите от 4-то заседание на 13-та Градска конференция на БСП-София. Той очерта три риска, с които БСП трябва да се справи преди предстоящите европейски избори през май 2019 година. „Първият риск са националните, регионалните, местните и локалните конфликти, защото в момента целият свят се тресе от конфликти. Те съществуват и на ниво организация. Конференцията показа ясно, че във важни моменти подобни различия или конфликти, които се пораждат, дори бих ги нарекъл и дребни крамоли, се загърбват и сме обединени. Очевидно се зададе тон, че този риск може да бъде преодолян. Вторият риск е свързан с подреждането на листата за европейски депутати, защото винаги желаещите са много, а в крайна сметка колцина намират място, особено в челото на тази листа. Трябва да се работи по традиционния демократичен начин – публично и прозрачно, за да не се пораждат съмнения, за да може след това всички заедно да работим и да излъчим колкото може повече евродепутати. Целта е броят им да се увеличи и да бъде над сегашния от 4 депутати, който има левицата в лицето на БСП. Третият риск е свързан с опасността партията да бъде вкарана отново в калъпа на антиевропейска партия“, обясни Калоян Паргов. Той припомни, че това вече се е случвало през 2017 година, когато ГЕРБ са използвали риториката на БСП. „На едни избори за Европейски парламент е важно да покажем, че сме за Европа и искаме една по-различно устроена Европа, която да има принос в повишаване на благосъстоянието на обикновения български гражданин“, допълни Председателят на Столичната организация на БСП.", "date": "2018.12.03", "title": "Калоян Паргов, БСП-София: БСП се стяга за тежка изборна година"}
{"url": "http://www.focus-news.net/news/2018/12/03/2597692/sofiya-vaorazhen-mazh-e-nahlul-v-priemnata-na-prezidentstvoto.html", "text": "Въоръжен мъж на 71 години е нахлул в приемната на президентската администрация на бул. „Дондуков“ в София тази вечер, предаде  БНР . Той не се държал агресивно, но заявил, че е въоръжен, съобщиха от МВР за програма  „Хоризонт“. Мъжът е бил обезвреден от намиращия се наблизо екип на жандармерията. Пистолетът му е иззет. Той заявил, че искал президентът Румен Радев да му обърне внимание по негов проблем, но не уточнил проблема. Мъжът, който е криминално проявен, е отведен в Първо районно полицейско управление за изясняване на мотивите за действията му. По случая е образувано досъдебно производство.", "date": "2018.12.03", "title": "София: Въоръжен мъж е нахлул в приемната на президентството"}
{"url": "http://www.focus-news.net/news/2018/12/03/2597688/kaloyan-pargov-bsp-sofiya-vse-oshte-ne-nominirame-nikogo-za-kmetskite-izbori-a-obsazhdame-imena.html", "text": "БСП все още не номинира никого за кметските избори в София догодина, а само обсъжда имена. Това каза на лидерът БСП- София Калоян Паргов в предаването „Още от деня“ по  БНТ . Паргов потвърди, че има обсъждане на името на Мая Манолова и допълни, че сред останалите спрягани кандидати са Георги Свиленски, Петър Курумбашев, Жельо Бойчев и самият той в качеството си на лидер на софийската организация на партията. „Разговорът за подреждането на листата за евродепутати е отново вътрешен в партията“, допълни Паргов. „Сегашният и бъдещ президент на ПЕС Сергей Станишев ще присъства в листата, но мястото му зависи от обсъжданията“, уточни лидерът на БСП- София. „БСП се бори за една различна Европа, но няма как да се делим от нея“, завърши Паргов. \r\nТой заяви, че има съмнения за верността на данните на Софийската община за качеството на въздуха, защото се разминават с данните, посочвани от НПО организациите. Калоян Паргов отбеляза, че въпреки това, всички данни показват покачване на стойностите на замърсителите на въздуха. „Над 50 000 домакинства се отопляват с твърдо гориво, като се горят и много отпадъчни материали“, заяви Паргов и призова да се направи масова кампания да се закупи оборудване за пречистване на въздуха от домакинствата. „Приходите от данъка за старите автомобили трябва да се изразходват целево“, допълни той. Калоян Паргов повтори предложението си да се извършва редовно почистване на софийските улици и булеварди. \r\nЛидерът на БСП- София посочи, че таксиметровата услуга трябва да има минимален стандарт, защото за мнозина това е допълнителна заетост.", "date": "2018.12.03", "title": "Калоян Паргов, БСП- София: Все още не номинираме никого за кметските избори, а обсъждаме имена"}
{"url": "http://www.focus-news.net/news/2018/12/03/2597694/pazardzhik-v-tsentara-za-vremenno-nastanyavane-v-grada-sa-prieti-6-dushi-ima-2-svobodni-mesta.html", "text": "В Центъра за временно настаняване в Пазарджик са приети 6 души, има 2 свободни места, съобщи за  Радио „Фокус“ – Пазарджик  Радка Кежева, директор на Дирекция „Социално подпомагане“ – Пазарджик. Тя обясни, че до петък в центъра са били настанена една жена и двама мъже. „През почивните дни колегите се отзоваха през нощта на още три сигнала. Работим в сътрудничество с Общината и имаме готовност за настаняване на още хора, за да няма бездомни през студените дни и по време на празниците“, коментира Кежева. Тя допълни, че капацитетът на центъра е осем места – за 4 мъже и 4 жени, но когато има хора, нуждаещи се от настаняване, се поставят походни легла, за да не останат те навън в студа. „Условията са много добри, топло е, храна се осигурява от БЧК“, отбеляза Кежева. \r\nВаня НИКОЛОВА", "date": "2018.12.03", "title": "Пазарджик: В Центъра за временно настаняване в града са приети 6 души, има 2 свободни места"}
{"url": "http://www.focus-news.net/news/2018/12/03/2597662/alsat-m-makedoniya-iskat-prezidentat-na-makedoniya-da-e-ot-albanski-proizhod.html", "text": "Бивши политици оценяват, че следващият президент на Македония трябва да бъде консенсусен, т.е. приемлив за всички етнически общности. Бившият председател на местния парламент Стоян Андов оцени, че въпросът за консенсуса в избора на държавен глава, както и на премиер и председател на парламента, не трябва да бъде оставян на политическата воля на партиите, той препоръчва това да се впише в Конституцията, предава  излъчващият на албански скопски телевизионен канал „Алсат – М“ . \r\nАндов казва, че големите отворени проблеми, които се нуждаят от решаване, са трудното постигане на консенсус и неизвестността около правомощията на президента. В същото време, бившият политик Имер Селмани (бивш зам.-председател на Демократическата партия на албанците (ДПА) и министър на здравеопазването в правителството на Никола Груевски – бел. „Фокус“) оценява, че е време президент на Македония да бъде албанец. \r\n„Нека не започваме от това, че той трябва да бъде македонец, приет от албанците. Албанците избраха почти всички президенти по ред. За жалост и Иванов бе избран от албанците преди 5 и преди 10 години, не в голям брой, но достатъчен, за да стане държавен глава. Да не забравяме за Борис Трайковски, Цървенковски и Киро Глигоров, които също бяха избрани от албанците. Време е да се помисли за консенсусен кандидат – албанец, който ще бъде избран от македонска страна и всички други етнически общности, които живеят в Македония“, заяви Селмани. \r\nВ коментар за неофициалната листа на потенциалните кандидати за нов президент, с която се спекулира през последните дни и в която фигурира самият той, Селмани заяви, че консенсусният кандидат трябва да бъде личност, която е приемлива за гражданите и не е партийна фигура. Лидерът на ДСИ (Демократическия съюз за интеграция) заяви, че бившият министър на външните работи Денко Малевски би бил един от приемливите кандидати за него. \r\nНо Малевски приветства думите на Ахмети, но заяви, че никоя политическа партия до сега не се  е свързала официално с него. От фракциите са коментирали за „Алсат – М“, че имената на кандидатите ще бъдат обявени пред обществеността, най-вероятно, през януари. Според Конституцията, президентските избори трябва да се проведат в рамките на последните 60 дни от мандата на актуалния държавен глава Георги Иванов. \r\nМедията припомня, че Иванов бе избран за втори петгодишен мандат през април 2014 година, когато победи Стево Пендаровски от СДСМ (Социалдемократическия съюз на Македония). ДСИ (Демократичен съюз за интеграция) тогава бойкотира изборите, тъй като не бе приета неговата идея за консенсусен президент, докато ДПА участва с кандидат Иляз Халими. \r\nПревод и редакция:", "date": "2018.12.03", "title": "„Алсат – М“ (Македония): Искат президентът на Македония да е от албански произход"}
{"url": "http://www.focus-news.net/news/2018/12/03/2597695/dimitar-dimitrov-kamara-na-avtomobilnite-prevozvachi-sistemata-bonus-malus-sazdava-predpostavki-za-zadalbochavane-na-koruptsiyata.html", "text": "Предложената в този вид системата „бонус – малус“ създава предпоставки за задълбочаване на корупцията и не решава проблемите с инцидентите по пътищата. Това каза за обзорното предаване „Това е България“ на  Радио „Фокус“  изпълнителният директор на Камарата на автомобилните превозвачи Димитър Димитров.  При нарушение на пътя, освен санкцията, предвидена в ЗДП за въпросното нарушение, следва и трупане на определени точки, разписани в наредбата за малус. Т.е. завишение на гражданската отговорност, като тези точки могат да се чистят в продължение на много години, стига превозвачът или водачът, в конкретния случай, да няма други нарушения. Той може да изчисти за една година една точка. Това е дългосрочно наказание за всеки водач, при положение, че може да не е действал рисково. Да, има закон, трябва да се спазва и в него е разписано, какви са санкциите, ако не го спазваш. Да добавяме допълнителни – не го виждаме за релевантно към „Бонус-малус“ системата“, каза още той.  Димитър Димитров допълни, че членовете на Камарата на автомобилните превозвачи могат да бъдат потърпевши от системата „Бонус-малус“, ако бъде така въведена.  Той обясни, че се правят опити да се напасне нещо към сега действащата правна уредба, докато законите постоянно се развиват.  От Камарата на автомобилните превозвачи са против моторното превозно средство да бъде носител на бонус-малус, каза Димитър Димитров и уточни, че настояват по-тясно със системата да бъде обвързан водачът. Няма как една машина да самокатастрофира без човек, обобщи той.", "date": "2018.12.03", "title": "Димитър Димитров, Камара на автомобилните превозвачи: Системата „бонус – малус“ създава предпоставки за задълбочаване на корупцията"}
{"url": "http://www.focus-news.net/news/2018/12/03/2597696/zaharinka-slavcheva-sayuz-na-invalidite-smolyan-prez-poslednite-godini-se-uvelichavat-rabotnite-mesta-za-hora-s-uvrezhdaniya-v-regiona.html", "text": "Над 800 са хората с увреждания в община Смолян. Това каза за  Радио „Фокус“ – Смолян  Захаринка Славчева – председател на Съюза на инвалидите в Смолян. По думите й от година на година се увеличават работните за хора с увреждания в региона. „В община Смолян наскоро по проект започнаха работа над 20 души с увреждания. Те много се радват от предоставената им възможност, ходят на работа усмихнати и щастливи, че работят и ще получат заплата, която са изработили сами“, посочи Славчева. \r\nТя отбеляза и фактът, че през последните години постепенно се променя достъпността за хората с увреждания в Смолян. „Има достъп до сградата на общината, областната администрация, пощата, в галерията, музея и планетариума, а това е много хубаво, защото много хора често посещават тези сгради. Въпреки това има още какво да се желае. Мисля обаче, че хората са наясно, че всяка сграда трябва да бъде пригодена за достъп за инвалиди и при ново строителство заявяват, че това е на първо място“, посочи Славчева. \r\nПо повод днешния Международен ден на хората с увреждания тя пожела на всички да са здрави, доколкото е възможно, винаги да бъдат щастливи, да очакват по-добри времена, както и да не се колебаят при нужда да търсят помощ в Съюза на инвалидите в Смолян.  \r\nНели ГЕРГЬОВСКА", "date": "2018.12.03", "title": "Захаринка Славчева, Съюз на инвалидите - Смолян: През последните години се увеличават работните места за хора с увреждания в региона"}
{"url": "http://www.focus-news.net/news/2018/12/03/2597697/blagoevgrad-obshtina-petrich-raboti-po-tri-proekta-s-direktsiya-byuro-po-truda.html", "text": "Община Петрич работи по три проекта с дирекция „Бюро по труда”. Това съобщиха от пресцентъра на  Общината . По проект „Обучения и заетост” на ОП „Развитие на човешките ресурси” се предвижда да бъдат назначени на работа 18 лица с увреждания на възраст над 29 г. за период от 2 г. За целта е задължително представянето на актуален ТЕЛК с право на работа, с предимство ще са лицата с над 70 % трайно намалена работоспособност. Одобрените кандидати ще бъдат назначени на следните длъжности: технически сътрудници; чистач хигиенист; работник озеленяване и общи работници. Община Петрич работи и по проект „Обучения и заетост за младите хора\", финансиран от Оперативна програма „Развитие на човешките ресурси\". По проекта ще бъдат назначени 9 лица с увреждания на възраст до 29 г. за период от 2 г. Задължително изискване е актуален ТЕЛК с право на работа. С предимство ще бъдат лицата с над 70 % трайно намалена работоспособност. Одобрените кандидати ще бъдат назначени на следните длъжности: технически сътрудници; хигиенист; работник озеленяване и общи работници.Третият социален проект на Община Петрич е „Нова възможност за младежка заетост\", финансиран от Оперативна програма „Развитие на човешките ресурси\". По проекта предстои да бъдат назначени 12 младежи на възраст до 29 год. за период от 6 месеца на позиции -  технически сътрудник и общи работници.", "date": "2018.12.03", "title": "Благоевград: Община Петрич работи по три проекта с дирекция „Бюро по труда”"}
{"url": "http://www.focus-news.net/news/2018/12/03/2597698/daily-sabah-erdogan-e-vav-venetsuela-za-ofitsialni-razgovori.html", "text": "Президентът на Турция Реджеп Таийп Ердоган е във Венецуела в понеделник, където ще проведе официални разговори за засилване на двустранните връзки, пише  турският ежедневник Sabah . \r\nДържавният глава и първата дама Емине Ердоган бяха посрещнати на летище Симон Боливар в столицата Каракас от вицепрезидента на Венецуела Делси Родригес, министърът на индустриите и националното производство Тарек ел Айсими, външният министър Хорхе Ареаза и министъра на отбраната Падрино Лопес, отбелязва изданието. \r\nЕрдоган трябва да проведе срещи с венецуелския си колега Николас Мадуро в неговата резиденция. Очаква се двамата лидери да подпишат няколко споразумение и да проведат съвместна пресконференция. \r\nВестникът отбелязва, че Венецуела е третата страна от латиноамериканската обиколка на турския държавен глава, която започна със срещата на Г-20 в Аржентина в петък. \r\nВ Буенос Айрес Ердоган успя да се срещне с множество държавни глави и министър-председатели, включително американския и руския си колега Доналд Тръмп и Владимир Путин. \r\nПревод и редакция:", "date": "2018.12.03", "title": "Daily Sabah: Ердоган е във Венецуела за официални разговори"}
{"url": "http://www.focus-news.net/news/2018/12/03/2597693/deny-ukrayna-vanshniyat-ministar-na-germaniya-predupredi-che-otkaz-ot-severen-potok-2-shte-navredi-na-kiev.html", "text": "Излизане на Германия от проекта за газопровод „Северен поток 2“ ще намали способността й да помага на Украйна, заяви немският външен министър Хайко Маас в сряда, цитиран от  киевския ежедневник „День“ . \r\nПо неговите думи, отказването от „Северен поток 2“ ще намали способностите на Берлин да отстоява необходимостта от съхраняването на газовия транзит през Украйна. \r\nОсвен това Маас е отбелязал, че част от германските консерватори призовават за преразглеждане на целесъобразността на проекта след задържането на три украински кораба и техните екипажи край бреговете на Крим. \r\nВпрочем, отбелязва изданието, по думите на германския външен министър, Русия ще настоява за довършване на строителството на газопровода, дори немските компании да се откажат. \r\n„Той така или иначе ще бъде построен, но никой няма да се застъпва за алтернативен транзит на газ през Украйна. Ето защо ние смятаме за важно да останем политически активни“, добави Маас. \r\n„День“ посочва, че се планират двустранни срещи на първия германски дипломат с руския и украинския му колеги Сергей Лавров и Павел Климкин в четвъртък в Милано. \r\nПревод и редакция:", "date": "2018.12.03", "title": "„День“ (Украйна): Външният министър на Германия предупреди, че отказ от „Северен поток 2“ ще навреди на Киев"}
{"url": "http://www.focus-news.net/news/2018/12/03/2597700/nso-nahluliyat-v-prezidentstvoto-mazh-se-e-darzhal-agresivno-poiskal-e-sreshta-s-darzhavniya-glava.html", "text": "Нахлулият в президентството мъж се е държал агресивно. Това съобщиха за  Агенция „Фокус“  от  НСО . Мъжът е бил проверен от НСО, у него е било открито оръжие. Около 16.30 часа той е поискал среща с държавния глава Румен Радев на служебния вход на президентската институция. От НСО са действали в пълна координация с МВР. Мъжът е задържан, от НСО са го предали на полицията. В момента задържаният се намира в Първо районно полицейско управление. \r\nБиляна ИВАНОВА", "date": "2018.12.03", "title": "НСО: Нахлулият в президентството мъж се е държал агресивно, поискал е среща с държавния глава"}
{"url": "http://www.focus-news.net/news/2018/12/03/2597676/a1-on-makedoniya-prieha-i-chetvartata-proektopopravka-na-makedonskata-konstitutsiya-sledva-obshtestven-debat.html", "text": "Парламентът на Македония одобри и четвъртото предложение за поправка на Конституцията на страната, произтичащо от договора за името между Атина и Скопие, предава  македонският портал „А1 Он“ . \r\nИзменението, което се отнася до грижата на държавата за македонците в чужбина, беше прието с 66 гласа „за“, 7 „против“ и трима „въздържал се“. \r\nПарламентът е приел и няколко заключения, съгласно които ще последва обществен дебат, който ще продължи пет работни дни. Проектопредложенията за изменение на Конституцията ще бъдат публикувани в печатните медии „Слободен печат“ и „Коха“, а гражданите, политическите партии, гражданските сдружения и участниците в обществения дебат ще представят своите забележки и предложения на правителството, а то, като инициатор на процеса, трябва да следи и анализира обществената дискусия и в срок от два дни след нейния край да представи доклад в парламента за резултатите от обществената дискусия и текста на предложенията за поправките. \r\nЗаключенията, приети в понеделник от парламента, ще бъдат публикувани в „Държавен вестник“. \r\nТретото проектоизменение бе прието по-рано в понеделник, а първите две – в течение на изминалите почивни дни. \r\nПревод и редакция:", "date": "2018.12.03", "title": "„А1 Он“ (Македония): Приеха и четвъртата проектопоправка на македонската конституция, следва обществен дебат"}
{"url": "http://www.focus-news.net/news/2018/12/03/2597701/smolyan-zheni-gerb-dariha-hranitelni-produkti-na-uyazvimi-hora-v-grada.html", "text": "Жени ГЕРБ дариха хранителни продукти на уязвими хора в Смолян по повод Световния ден на хората с увреждания. Това съобщиха от пресцентъра на  ГЕРБ – Смолян . Продуктите са връчени на Захаринка Славчева, председател на Съюза на инвалидите в Смолян, която ще разпредели дарението. То съдържа трайни продукти - ориз, захар, грах, лютеница, зелен фасул, макарони, сладкиши и консервирани храни. \r\nИдеята на тази кампания е да се изпълни с надежда и повече съдържание ежедневието на самотните и тежко живеещи хора с увреждания. Захаринка Славчева изказа благодарност към жените от ГЕРБ за благородните им инициативи в помощ на най-уязвимите от обществото.", "date": "2018.12.03", "title": "Смолян: Жени ГЕРБ дариха хранителни продукти на уязвими хора в града"}
{"url": "http://www.focus-news.net/news/2018/12/03/2597699/sport-luka-modrich-specheli-zlatnata-topka.html", "text": "Италианският журналист Танкреди Палмери публикува в социалните мрежи класирането за „Златната топка“ от 1-о до 19-о място. Победител е хърватинът Лука Модрич, който през миналата година спечели Шампионската лига с Реал Мадрид и стигна до финал на световното първенство с националния отбор на родината си. Втори остава петкратният носител на трофея Кристиано Роналдо, а трети е световният шампион с Франция Антоан Гризман. Лионел Меси е чак пети.", "date": "2018.12.03", "title": "Спорт: Лука Модрич спечели Златната топка"}
{"url": "http://www.focus-news.net/news/2018/12/03/2597704/smolyan-485-dushi-na-teritoriyata-na-obshtina-chepelare-shte-poluchavat-topal-obyad.html", "text": "485 потребители на територията на Община Чепеларе ще получават топъл обяд. Това съобщиха от  Общината . Кметът на Чепеларе Славка Чакърова и Веска Димитрова – Директор на дирекция ФСД в Община Чепеларе подписаха допълнително споразумение № 8 към договор по проект „Осигуряване на топъл обяд – Чепеларе“. Подписаният договор BG05FMOP001-3.002-0007-C07 „Осигуряване на топъл обяд – Чепеларе“ от 18.07.2016 година е финансиран по Оперативна програма за храни и/или основно материално подпомагане, съфинансирана от Фонда за европейско подпомагане на най-нуждаещите се лица (ФЕПНЛ), операция тип 3 –BG05FMOP001-3.002 „Осигуряване на топъл обяд – 2016-2020”. С подписването на анекса се допълва и надгражда обхвата на действащата Обществена трапезария –Чепеларе, финансирана от МТСП Фонд-СЗ, като с това се осигурява достъпът на по-голям брой хора в неравностойно положение до социалната услуга: 1. Лица и семейства на месечно подпомагане по реда и условията на чл.9 от ППЗСП, 2. Лица с доказана липса на доходи и близки, които да се грижат за тях, установено от съответната ДСП 3. Самотно живеещи лица и семейства, получаващи минимални пенсии – за осигурителен стаж и възраст; за инвалидност; наследствени пенсии; пенсии, несвързани с трудова дейност. 4. Скитащи и бездомни деца и лица. 5. Лица от уязвими групи – граждани на трети страни, по смисъла на § 1., т.17 от Допълнителни разпоредби от Закона за убежището и бежанците. Проектът ще обхване 485 потребители от всички населени мести на територията на Община Чепеларе, които ще получават топъл обяд за период от 13 месеца /267 работни дни/ считано от 1 декември 2018 година. Потребителите, които ще ползват услугата са одобрени от Дирекция „Социално подпомагане“ – Смолян, след подадени от тях заявления.", "date": "2018.12.03", "title": "Смолян: 485 души на територията на община Чепеларе ще получават топъл обяд"}
{"url": "http://www.focus-news.net/news/2018/12/03/2597722/v-nachaloto-na-sledvashtata-godina-mon-shte-predlozhi-natsionalna-programa-za-nasarchavane-na-inovatsiite-obzor.html", "text": "В началото на следващата година МОН ще предложи Национална програма за насърчаване на иновациите, която ще бъде отворена за всички училища. Това стана ясно от думите на министъра на образованието и науката Красимир Вълчев, който откри първия Национален форум за иновации, в който взеха участие над 600 представители на училища, регионални управления на образованието, висши училища, бизнес и родителски организации. На форума бяха представени анализът на резултатите от провеждането на програмата за иновативните училища и мерките за развитието на иновативните практики в българските училища. \r\nНационалната програма за насърчаване на иновациите ще финансира създаването на партньорски мрежи за иновации, обмен на практики, посещения на училища с цел разпространяване на добрите иновации. Министър Вълчев заяви, че днес училищата трябва да възпитават креативност, но за да го правят, те трябва да бъдат насърчени. По думите му около 13% са иновативните училища. Той даде за пример област Смолян, която е с най-малко иновативните училища, но там пък са най-добри образователните резултати. Вълчев обясни, че най-често иновациите в училищата са свързани с методите на преподаване, с мотивиране на учениците да учат, със създаването на по-благоприятна среда за учене, с въвеждането на информационни технологии. \r\nТой уточни, че ще използват до известна степен и модела на „Еразъм“, чрез който да се насърчат училищата да обменят практики. „Дори и Националната програма да стартира с по-малка сума, се надявам тя бъде увеличаване във времето. Минимум 1,5 млн. лв. ще бъде сумата, но е въпрос на планиране на бюджета. Ако имаме възможност и повече средства ще отделяме, защото системата е голяма. В никакъв случай тези 1,5 млн. лв. няма да са достатъчни, но ще направим първа крачка през следващата година“, допълни Красимир Вълчев и подчерта, че днешната образователна система трябва все повече да изглежда като организъм, а не като производствена система. Според него драмата на днешното образование е, че то е от времето на масовото производство с характеристики на производствена система и доминираща култура на стандартизация. По думите му след години, но не толкова далеч, когато днешното поколение деца ще са на пазара на труда, изкуственият интелект ще е заменил човешкия труд, който не изисква творчество и основният капитал на хората ще остане креативността. Вълчев обясни, че иновациите имат нужда от допълнително финансиране, но не трябва да се създават стимули за иновации единствено заради финансирането. Той посочи, че могат нормативно да се разширят възможностите за иновации. Вълчев допълни, че е необходимо създаване на национална електронна платформа за споделяне на иновации в образованието, която да се превърне и в своеобразен дискусионен форум за иновации.  \r\nВицепремиерът Томислав Дончев заяви, че образованието трябва да е първи приоритет не само на държавата, но и на обществото. „Образованието би трябвало да гледа в хоризонт от 15-20 години. Образователният процес не се е чак толкова променил. Живеем в друг свят. Голяма част от информацията е на няколко пръста от телефона. Няма друг път, свързан с благосъстоянието на нацията, освен образованието. Каква полза, ако имаме чудесни магистрали, тръби които не позволяват водозагуба, когато няма кой да ги ползва по най-добрия начин“, коментира още Томислав Дончев.  \r\nЛюба АЛЕКСИЕВА", "date": "2018.12.03", "title": "В началото на следващата година МОН ще предложи Национална програма за насърчаване на иновациите (ОБЗОР)"}
{"url": "http://www.focus-news.net/news/2018/12/03/2597723/pazardzhik-balgarskiyat-cherven-krast-osiguryava-hrana-na-15-bezdomni-v-grada.html", "text": "Български Червен кръст - Пазарджик осигурява храна на 15 бездомни в града. Това каза за  Радио „Фокус“-Пазарджик  Живко Дишков, председател на БЧК-Пазарджик. Той уточни, че толкова са хората заявили нужда от помощ в студените дни. „Български Червен кръст - Пазарджик продължава инициативата за набиране на хранителни продукти за социално слаби хора. За тази цел е поставена количка за пазаруване в една от веригите супермаркети в Пазарджик, Пещера и Велинград, където гражданите могат да поставят продукти, които да дарят“, посочи той. „Изискването за продуктите е те да бъдат опаковани, ясно да е упоменат върху тях срокът на годност и да не е нарушена целостта на опаковката. Набираме предимно хранителни продукти, които са част от асортимента в конкретната хранителна верига магазини. Ръководството на магазина има социална изразена социална политика и за това инициативата се провежда именно там“, каза още Живко Дишков. \r\nРадослава МУРДЖЕВА", "date": "2018.12.03", "title": "Пазарджик: Българският Червен кръст осигурява храна на 15 бездомни в града"}
{"url": "http://www.focus-news.net/news/2018/12/03/2597689/makedonskiyat-parlament-prie-nuzhnite-konstitutsionni-popravki-za-severna-makedoniya-obzor.html", "text": "Македонският парламент прие експресно, за три дни, четирите предложения за промяна на Конституцията на страната, произтичащи от договора за името между Атина и Скопие, подписан през юни от външните министри на двете страни. \r\nПрез почивните дни бяха приети първите две поправки (XXXIII и XXXIV) – в събота, за заменяне думите „Република Македония“ и „Македония“ в Конституцията с думите „Република Северна Македония“ и „Северна Македония.  \r\nВ неделя бе приети измененията, засягащи идентичността на страната – думите в преамбюла на Основния закон - „Решенията от първото заседание на АСНОМ“, сега ще бъдат заместени от „Манифестът от първото заседание на АСНОМ“. Освен това там ще бъде добавен и Охридският рамков договор: „Охридският рамков договор е мирен договор, подписан от правителството на Република Македония и представители на етническите албанци на 13 август 2001 г.  \r\nСпоразумението прекратява въоръжения конфликт между Армията за национално освобождение и македонските сили за сигурност и поставя основата за подобряване на правата на етническите албанци. \r\nДоговорът предвижда и промяна в официалните езици в страната на общинско равнище – занапред всеки език, говорен от над 20% от населението в дадена община, става официален наред с македонския език в съответната община. Понастоящем само албанското малцинство с приблизително 25% от населението изпълнява този критерий“. \r\nВ понеделник експресно бяха гласувани и останалите две предложения за изменение на Конституцията на страната: \r\nXXXV поправка \r\nРепубликата зачита суверенитета, териториалния интегритет и политическата независимост на съседните държави. \r\nXXXIV поправка \r\nРепубликата защитава, гарантира и развива историческото и културното наследство на македонския народ. \r\nРепубликата защитава правата и интересите на своите граждани, живеещи или пребиваващи в чужбина и насърчава връзките им с родината. \r\nРепубликата се грижи за членовете на македонския народ, живеещи в чужбина. \r\nРепубликата няма да се намесва в суверенните права на други държави и в техните вътрешни работи. \r\nТова изменение заменя член 49 от Конституцията на Република Македония. \r\nМеждувременно, в събота, 8-те отцепници от ВМРО-ДПМНЕ, които подкрепиха първото гласуване за конституционни промени, необходими за ратифицирането на договора с Гърция за смяна на името, неочаквано поставиха нови искания, за да повторят гласуването на окончателните текстове, предават македонските медии.  \r\n8-те обвили се за независими депутати към момента ще гласуват въздържали се за 3 от 4-те конституционни поправки. Те поставят ново условие, а именно, първо да бъде приет закон за помирение по повод събитията от 27 април 2017 г, а след това да се осигури необходимото мнозинство от две трети. \r\nТова представлява истинско предизвикателство за правителството, което се чуди как да прокара селективна амнистия за петимата отцепници от ВМРО-ДПМНЕ и в същото време това да не засегне останалите 28 обвинени по случая и да не предизвика раздразнението на някои представители на албанските политически партии, които се обявяват категорично против каквато и да е амнистия. \r\nОсвен това някои от по-малките албански партии, като например „Алианса на албанците“ на Зиядин Села, който заяви, че в преамбюла на Основния закон всички граждани на Македония трябва да бъдат равнопоставени без да се прави различие за етническата им принадлежност. Пътят към ЕС и НАТО, по неговите думи, е път към повече права на гражданите на страната, равнопоставеност между народите и вътрешна междуетнчиеска кохезия. \r\n„Ние настояваме да се дефинира като мултиетническа държава в Преамбюла. И вярвам, че всеки политически субект в парламент по един или друг начин казва именно това“, заяви Села. Освен това фракцията не изпрати свои представители на заседанието на тялото за помирение за събитията от 27 април, а самият председател бе един от най-тежко пострадалите по време на инцидентите. Позицията на „Алианса“ се споделя и от опозиционната фракция на Движение „БЕСА“ на Билал Касами, който също отхвърля амнистия. \r\nРедакция:", "date": "2018.12.03", "title": "Македонският парламент прие нужните конституционни поправки за Северна Македония (ОБЗОР)"}
{"url": "http://www.focus-news.net/news/2018/12/03/2597702/mvr-72-godishen-e-mazhat-nahlul-v-prezidentstvoto.html", "text": "72-годишен е отведен в столичното Първо районно управление. Това съобщиха от пресцентъра на  МВР . В късния следобед днес 72-годишен мъж дошъл на входа на Президентството и поискал среща. Проверка на НСО показала, че той е въоръжен. Мъжът е предаден на пост на Жандармерията и отведен в столичното Първо РУ. Образувано е досъдебно производство, изясняват се всички обстоятелства по случая.", "date": "2018.12.03", "title": "МВР: 72-годишен е мъжът нахлул в президентството"}
{"url": "http://www.focus-news.net/news/2018/12/03/2597706/predstoyashti-mezhdunarodni-sabitiya-za-4-dekemvri-agentsiya-fokus.html", "text": "*** Среща на външните министри от страните-членки на НАТО \r\n*** Срещата на финансовите министри от страните-членки на Европейския съюз \r\n*** Президентът на Китай Си Дзинпин пристига на посещение в Португалия \r\n*** Лекция на директора на МВФ Кристин Лагард по външна политика \r\n*** Парламентът на Ирак ще гласува за последните назначения в новия кабинет \r\n***", "date": "2018.12.03", "title": "Предстоящи международни събития за 4 декември ( Агенция „Фокус“ )"}
{"url": "http://www.focus-news.net/news/2018/12/03/2597724/veliko-tarnovo-402-uchenitsi-vzeha-uchastie-v-konkursa-za-podlozhka-na-tema-s-aromat-na-kafe-ili-chay-no-bez-tsigara-na-rzi.html", "text": "402 ученици взеха участие в конкурса за подложка на тема „С аромат на кафе или чай, но без цигара” на Регионалната здравна инспекция във Велико Търново. Това съобщиха за  Радио „Фокус“ – Велико Търново  от инспекцията. Конкурсът бе организира по повод Международния ден без тютюнопушене – 15 ноември във всички училища на областта. Той бе организиран в партньорство с Община Велико Търново и Регионално управление на образованието – Велико Търново и се проведе в рамките на Националната програма за превенция на хроничните незаразни болести 2014 – 2020 г и Общинската програма „Здрави деца в здрави семейства”. В конкурса взеха участие  ученици от І до VІІІ клас от 19 училища в област Велико Търново с общо 563 творби, разпределени в две възрастови групи, съответно от І до ІV клас и от V до VІІІ клас. Представените подложки в конкурса бяха разпределени в две основни групи. Първата група бе за творби на ученици от община Велико Търново. Журирани бяха общо 215 творби, изработени от 162 ученика от седем училища в община Велико Търново. Втората група бе за творби на ученици от областта. Представени бяха общо 348 творби, изработени от 240 ученика от 12 училища извън община Велико Търново. \r\nНа 22 ноември комисия в състав: председател: Мариета Иванова Конова – председател на Съюза на българските художници във Велико Търново и членове: Бонка Караиванова-Долчинкова – старши експерт по природни науки и екология в РУО – Велико Търново, д-р Диляна Вачкова – гл. експерт в дирекция „Социални дейности и здравеопазване” в община Велико Търново, Йорданка Илиева и Анелия Козлева – главни експерти в отдел „Профилактика на болестите и промоция на здравето” в РЗИ-Велико Търново оцени представените творби. Критериите бяха придържане към темата, оригиналност на идеята и самостоятелност на изпълнението. \r\nНадежда КРЪСТЕВА", "date": "2018.12.03", "title": "Велико Търново: 402 ученици взеха участие в конкурса за подложка на тема „С аромат на кафе или чай, но без цигара” на РЗИ"}
{"url": "http://www.focus-news.net/news/2018/12/03/2597705/golyamoto-uho-v-makedoniya-oshte-podslushva-obzor.html", "text": "Разговорите от стационарните телефони, поставени в македонската прокуратура на брега на река Вардар, са подслушвани най-малко две години, стана ясно от обявените резултати от разследването на най-новия скандал в югозападната ни съседка.  \r\nПървият запис е с дата 30 септември 2016 г. Прокурорът Любомир Йовески, който извади на светлина скандала, съобщи, че вече е открита досъдебна процедура. Ще се определят всички аспекти на случая, включително проверка на тръжната документация за доставка на необходимото за послушването оборудване, правомощията за нейното използване, както и дали, в какъв обем и с какви цели са използвани записаните данни, съобщи  скопският телевизионен канал „Сител“. \r\nОсвен система за подслушване на всички стационарни номера, свързани в телефонна централа в Специалната прокуратура на Република Македония, такава система е била монтирана и в новата сграда на Основния съд Скопие 1, разкри пък в петък вечерта премиерът Зоран Заев. \r\nОще при смяната на ръководствата на институциите е станало известно и е започнало проучване. Заев е подчертал, че се знае кои са били ръководители по времето, когато е направена поръчка от Специализираната Прокуратура и Основния съд Скопие 1, и те ще си понесат отговорността: „Няма да има бягство от отговорност, защото ще стане ясно дали оборудването е купено с тяхно знание, все пак те са подписвали документите, плащали са сметките за такива централи. ВМРО-ДПМНЕ прави изявления, но тя беше основният поддръжник на този режим, Мицкоски беше дясната ръка на Никола Груевски“, цитира думите на  македонския премиер вестник „Вечер“. \r\nЕдин от най-посещаваните онлайн ресурси в съседната страна –  порталът „еМагазин“ пък излезе със заглавие: Двадесет години „Голямото ухо“ подслушва: Скандалите започнаха с Цървенковски, ще завършат ли със Заев?  \r\n„Почти двадесет години Македония непрекъснато е разтърсвана от скандали с подслушване, което само показва, че \"Голямото ухо\" от 2000 г. насам никога не престанало да слуша представители на политически партии, институции, граждани и политически лица“, коментира изданието. \r\n„Първата афера \"Голямо ухо\" започна, когато лидерът на опозиционната СДСМ Бранко Цървенковски, на 17 януари 2000 г. на пресконференция в централата на партията огласи стенограмата от разговорите на политици, журналисти и дипломати, които са били подслушвани. \r\nНа 22 януари Главната прокуратура изпрати искане до Основния съд в Скопие 1, с което поиска да се предприеме разследване и да бъдат изслушани 70 свидетели. \r\nПрез 2003 г. за аферата бяха обвинени министърът на вътрешните работи Доста Димовска и началника на управлението за оперативна техника в МВР, Александър Цветков. \r\nАферата приключи, когато президентът Борис Трайковски отстрани Доста Димовска и Александър Цветков. Поради неудовлетвореност от резултата, някои от журналистите, които бяха подслушвани, подадоха иск срещу Македония пред съда в Страсбург през 2006 г. През 2013 г. 17 журналисти спечелиха делото в Страсбург. \r\nТогава последваха вече известните \"бомби\" отново на опозиционната СДСМ, които бяха разкрити от лидера на партията и сега министър-председател Зоран Заев. Както е известно, това е основната причина за промяната на властта и преследването на висши служители от правителството на ВМРО-ДПМНЕ. \r\nДо този момент обаче няма съдебно решение за това, кой е извършил подслушването. \r\nСлучаят „Таргет-Твърдина“, отнасящ се до \"бомбите\", се ръководи от Специалната прокуратура. \r\nСтава въпрос за подслушване на 20 000 души, включително премиер, министри, дипломати, журналисти, бизнесмени. \r\nПоследната афера е от миналата седмица, когато бе разкрито, че са били подслушвани стационарни телефони в Прокуратурата и Основния съд Скопие 1, а разследването може да покаже, че телефони са били подслушвани и в други институции ... \r\nВсе още предстои разследване кой извърши подслушването“, заключва порталът. \r\nДокато трае разследването за подслушването в прокуратурата и Наказателния съд, друга държавна институция си набавя подобна телефонна апаратура, отбелязва  „Сител“  в нов материал по темата и посочва, че Заев смята, че съвременните технологии правят възможно подслушването, но е важно дали отговорното лице ще позволи запиване и евентуална злоупотреба с частните и служебните разговори на длъжностните лица. Неотдавна е инсталирана нова телефонна централа и в Министерството на правосъдието, а ресорният министър Рената Десковска поиска от МВР да провери дали е подслушвано и там. \r\nОт опозиционната ВМРО-ДПМНЕ отново поискаха оставката на вътрешния министър Оливер Спасовски заради скандала с подслушването. \r\nОт казионния  вестник „Независен“  пък излизат с обширен материал, под заглавие: „Прокурорите са били записвани и след смяната на правителството“. \r\nТам се цитират думите на правителствения говорител Миле Бошняковски, който твърди, че записването на разговорите на прокурорите са наследство от миналата власт, а след това и съобщението на премиера Зоран Заев, че такава централа е имало и в новата сграда на Основния съд Скопие 1 и косвеното му обвинение към тогавашните първи хора на тези две институции, които са закупили оборудването, бившият председател на Наказателния съд Владимир Панчевски и бившият републикански прокурор Марко Звърлевски. \r\n„Информацията, която отекна като скандал вече има други измерения, след информацията, че Министерството на околната среда е сключило договор за доставка на телефонна централа с възможност за запис и прослушване на разговорите. Заев заяви, че това, което ще се използва, се определя от ръководителя“, пише още „Независен“. \r\n„Ръководното лице в самата институция решава какво ще се използва. Имаме системи, където има нужда от запис, какъвто е записът за мониторинг съдебни заседания... Самият председател на съд, ръководител на прокуратурата, министър, премиер или който и да е решава, че какво ще се използва. Начинът за взимане на решението, че ще се използва определена апаратура, или, че ще се записва, е престъпление, и втората част - начина на използване на това е още по-голяма злоупотреба. Разследването трябва наистина да покаже къде съответното ръководно тяло е разпоредило да се приложи такава мярка“, заяви още Заев. \r\nСкандалът с подслушването в правосъдните институции тресе македонската общественост, отбелязва  скопският телевизионен „Канал 5“  , като посочва, че хората си задават въпрос кой и защо е слушал съдиите и прокурорите няколко години. Детайлите около подслушването трябва да се изчистят час по-скоро – казва цитираният от медията експерт: „Скандалът може да повлияе на евроатлантическата интеграция на страната“, посочва политическият анализатор Петър Арсовски. \r\nВ понеделник вечерта пък  скопският телевизионен канал „Телма“   излезе с анкета, чиито резултати показват, че мнозинството (53,5%) от македонските граждани нямат доверие на Специализираната си прокуратура и републиканската прокуратура, което е сериозен обрат от проведените по-рано проучвания на общественото мнение, в които те имаха голяма подкрепа. \r\nС материали по темата излязоха още   „А1 Он“  ,   „ТВ 21“  ,  ,  , и др.", "date": "2018.12.03", "title": "„Голямото ухо“ в Македония още подслушва (ОБЗОР)"}
{"url": "http://www.focus-news.net/news/2018/12/03/2597725/afp-oshte-dvama-zatvoreni-katalonski-separatisti-sa-obyavili-gladna-stachka.html", "text": "Двама от затворените лидери на каталонските сепаратисти са обявили, че се присъединяват към гладната стачка на колегите си, която други двама лидери на движението за независимост на Каталония вече започнаха в очакване на съдебното дело за провалилия се бунт. И четиримата отказват всякаква храна, съобщава  AFP .  \r\nВ изявление от затвора Ледонерс  Хосеп Рул, отговарял за инфраструктурата в сепаратисткото правителство, и бившия регионален вътрешен министър  Жоаким Форн, са обявили, че от понеделник престават да приемат каквато и да е храна.  „Съобщаваме, че се присъединяваме към мирния протест на нашите колеги Жорди Санчес и Жорди Турул, който вече започна“.  \r\nСанчес, бивш ръководител на влиятелното народно движение за независимост на богатия Каталонски регион, и Турул, бивш министър в регионалното правителство, за почнаха гладна стачка в събота.  \r\nТе обвиняват испанския Конституционен съд, че съзнателно бави отговора на тяхната жалба и така не им дава шанс да се обърнат към Европейския съд за правата на човека.   \r\nРул и Форн изтъкват в своето изявление от понеделник: \"гладната стачка като протест, наш и на нашите колеги, не е за да искаме благосклонно отношение. То е просто единствената алтернатива, която имаме, тук от затвора да направим по-видими  дискриминацията и насилието над нашите фундаментални права.\" \r\nВърховният съд на Испания през октомври обяви съдебен процес срещу 18-те бивши каталонски сепаратистки лидери заради провъзгласената през 2017 година декларация за независимост.   \r\nДържавните обвинители настояват за 25 години затвор с обвинение за призоваване към бунт или злоупотреба с публични фондове. \r\nДелото се очаква да влезе в съда в началото на 2019 година и ще се фокусира върху опита на каталонските лидери от отделят провинцията от Испания през октомври 2017, като организираха референдум въпреки съдебната забрана и след това обявиха независимост на провинцията.   \r\nДевет от 18-те сепаратисти са в досъдебeн арест, като седем от тях престояват в затвора Ледонерс между осем и 13 месеца без да са подведени под съдебна отговорност.  Ивелина Ватова", "date": "2018.12.03", "title": "AFP: Още двама затворени каталонски сепаратисти са обявили гладна стачка"}
{"url": "http://www.focus-news.net/news/2018/12/03/2597728/pazardzhik-prez-mesets-noemvri-v-otdel-kontrol-na-hranite-v-odbh-sa-izvarsheni-570-broya-proverki.html", "text": "През месец ноември в отдел „Контрол на храните“ в ОДБХ-Пазарджик са извършени 570 броя проверки, съобщи за  Радио „Фокус“-Пазарджик  инж. Антоанета Копривщенова, експерт в ОДБХ-Пазарджик. Тя допълни, че са връчени 12 броя предписания за привеждане в съответствие с изискванията на законодателството на сградов фонд и образуване, със система на самоконтрол на материална база и да се съхраняват разделно от годни храни. „Съставени са 4 броя актове за установяване на административно нарушение за храни от животински произход без етикиране и маркировка,  документи за произход за храни с изтекъл срок на годност, както и съвместно съхранение с  годни за консумация храни от животински произход. Съставен е акт и за възпрепятстване на извършване на проверка на обект. Проверките по жалби са 2 броя, като са неоснователни“, каза Копривщенова. \r\nРадослава МУРДЖЕВА", "date": "2018.12.03", "title": "Пазарджик: През месец ноември в отдел „Контрол на храните“ в ОДБХ са извършени 570 броя проверки"}
{"url": "http://www.focus-news.net/news/2018/12/03/2597727/gabrovo-leko-povishenie-v-zabolevaemostta-ot-ostri-respiratorni-zabolyavaniya-e-registrirana-v-oblastta.html", "text": "Леко повишение в заболеваемостта от остри респираторни заболявания се наблюдава в Габровска област. За миналата седмица данните сочат, че тя е била 116,80% на 10 000 души, а за периода 19 – 25 ноември – 111,15%  на 10 000 човека. Това съобщиха за  Радио „Фокус“ – Велико Търново  от Регионалната здравна инспекция в Габрово. В края на ноември са отчетени още шест случая на енетероколити, два на варицела и два на скарлатина. Епидемиологичната обстановка в района е спокойна, случаи на грип все още няма. \r\nЛуиза ТРАНЧЕВА", "date": "2018.12.03", "title": "Габрово: Леко повишение в заболеваемостта от остри респираторни заболявания е регистрирана в областта"}
{"url": "http://www.focus-news.net/news/2018/12/03/2597730/vidin-regionalna-biblioteka-mihalaki-georgiev-shte-predstavi-stihosbirkata-na-poetesata-lora-tsvetanova.html", "text": "Регионална библиотека „Михалаки Георгиев” ще представи новата стихосбирка на младата видинска авторка Лора Цветанова, съобщиха от  библиотеката . Поетичната книга е озаглавена „Скрита в стихове” и съдържа 86 стихотворения. Мариана Василова, рецензент на книгата споделя, че стиховете в нея са колкото първични, толкова и извиращи от душата на поетесата. Събитието ще се състои от 13.00 часа на 4 декември в отдел „Читални”. Лора Цветанова е родена в София, но живее и твори във Видин. Пише активно от 2013 г. насам и е позната на читателите с книгите: „С усмивка към живота”, „Тържество на духовни търсения”, „Душата на дете”, „Вълшебни приказки”, „Приказен свят”, „Сборник мисли от и за живота”, „Среща между действителността и фантазията” и „Чудото на фантазията”.", "date": "2018.12.03", "title": "Видин: Регионална библиотека „Михалаки Георгиев” ще представи стихосбирката на поетесата Лора Цветанова"}
{"url": "http://www.focus-news.net/news/2018/12/03/2597729/tanyug-sarbiya-otvarya-novi-glavi-ot-predprisaedinitelnata-programa.html", "text": "На 10 декември в Брюксел ще се състои поредното заседание на междуправителствената конференция Европейски съюз-Сърбия, информира  ТАНЮГ  по потвърдени сведения от източник от Европейския съвет. \r\nДо сряда държавите, членки на Европейския съюз, трябва да решат колко нови глави от предприсъединителната програма ще бъдат отворени за обсъждане на напредъка на Сърбия в процеса по присъединяване към Евросъюза.  Ивелина Ватова", "date": "2018.12.03", "title": "ТАНЮГ: Сърбия отваря нови глави от предприсъединителната програма"}
{"url": "http://www.focus-news.net/news/2018/12/03/2597703/the-new-york-times-targovskoto-primirie-mezhdu-sasht-i-kitay-shte-im-dade-samo-glatka-vazduh.html", "text": "На срещата на върха на страните от Г-20 в Буенос Айрес САЩ и Китай постигнаха споразумение, което американският президент Доналд Тръмп побърза да определи като \"невероятна сделка\". Става въпрос за документ, с който се предполага прекратяването на търговската война между Вашингтон и Пекин. Но в редакцията на водещото американско издание  The New York Times  се съмняват, че има реални поводи за радост. Всъщност, нито САЩ, нито Китай са готови на компромис, а дългите и мъчителни преговори са доказателство за това твърдение.  \r\nСпоразумението между Тръмп и китайския му колега Си Дзинпин за прекратяване на търговската война между двете страни и за започване на работа по договор вероятно ще даде на двамата лидери глътка въздух в условията на продължителната вражда, която нанася икономически щети и на двете страни. \r\nПримирението, постигнато в  Буенос Айрес по време на работна вечеря от последния ден на форума на Г-20, не разрешава напълно дълбоките противоречия между двете страни и може да се възприема по-скоро като политическо споразумение с малко материално съдържание. Въпреки това и САЩ, и Китай представиха примирието като собствена победа, като идентифицираха области, в които компромисът е невъзможен. \r\n\"Това е невероятна сделка. Ако бъде осъществена, определено ще слезе в историята като една от най-големите\", заяви Тръмп пред репортери на борда на президентския самолет в събота вечер. \r\nНа свой ред Министерството на външните работи на Китай в свое изявление описа споразумението като \"много успешно\", като в текста бе добавено: \"Страните изложиха редица конструктивни планове за това как правилно да се решат съществуващите проблеми и разногласия\". Политическата необходимост от примирие е силна и в САЩ, и в Китай, тъй като и в двете се появиха признаци на забавяне на икономиката. Ръстът на китайската икономика, натоварена с дългове, се забавя много по-бързо, отколкото предвиждаха експертите, а в редица щати на САЩ се усещат последиците от намаляването на данъците и увеличаването на разходите. Търговската война доведе и до отрицателни последици за фермерите и някои производители, а американският пазар на ценни книжа загуби почти целия си ръст.  \r\nНо трудностите по пътя към цялостно споразумение най-ясно се проявяват в несъответствието между официалните изявления на САЩ и Китай, тъй като в тези документи има действителни разногласия по въпроса за това, доколко Тръмп и Си Дзинпин наистина са постигнали съгласие. \r\nСАЩ категорично подчертават 90-дневния период, който определят като максимален за воденето на търговски преговори, докато Китай дори не го споменава. Освен това Белият дом, който обвинява Китай в \"кражбата\" на технологии от американските компании, заяви, че Си Дзинпин се е съгласил \"незабавно да преговаря за насилственото предаване на технологии, защитата на интелектуалната собственост, недискриминационните бариери пред търговията и кражбите в кибернетичното пространство\". В китайското изявление се казва само, че двете страни \"ще работят заедно за постигане на споразумение по търговските въпроси\", но дори не се споменава за интелектуалната собственост. \r\nСлед постигането на примирие в търговската война ситуацията е следната: американските мита за внос на китайски стоки в размер на 250 млрд. долара остават, но обещаното увеличение на таксите в размер на 200 млрд. долара от 10 до 25% и въвеждането на мита върху целия внос от Китай се отлага за известно време. Споразумението определя крайния срок за сключване на търговска сделка - 1 март. Очаква се финансовият министър на САЩ Стивън Мнучин и американският министър на търговията Робърт Е. Лайтхайзер да водят преговорите за постигане на мир в търговската война с Пекин.  \r\nСпоразумението подсказва, че първоначалните 25-процентни такси, наложени от Тръмп  през лятото, може да станат постоянни. Тези първоначални мита имаха за цел да не навредят на американския потребител и в същото време бяха насочени срещу вносни стоки, които администрацията счита за заплаха за националната сигурност - като например ядрени реактори, космическо и аеронавтично оборудване. Таксите бяха въведени и за редица други стоки, като например селскостопанска техника, чието производство стана приоритет за Пекин в съответствие с неговата индустриална програма \"Произведено в Китай\", план, заложен за изпълнение до 2025 г. \r\nМунчин заяви, че всички задължения може постепенно да бъдат премахнати, ако Китай, в съответствие със задълженията си, осъществи реформи. Не е изключено първоначалните мита върху китайския внос в размер на 50 милиарда долара да бъдат отложени за по-дълъг период от време, докато стане ясно, че Китай спазва обещанията си и е готов на големи структурни промени. \r\nОчакването на момента, в който Китай ще изпълни всички свои обещания в сферата на търговията е достатъчно висока цена, коментира изданието, като припомня, че Китай и САЩ спорят по редица въпроси, свързани с търговията, при това не от тази година, а още от 2011 г.  Тереза Герова", "date": "2018.12.03", "title": "The New York Times: Търговското примирие между САЩ и Китай ще им даде само глътка въздух"}
{"url": "http://www.focus-news.net/news/2018/12/03/2597726/plovdiv-vremenno-spirat-dvizhenieto-po-ul-stefan-stambolov-zaradi-avarien-remont-na-vodoprovod-na-4-dekemvri.html", "text": "Временно спират движението по ул. „Стефан Стамболов“ заради авариен ремонт на водопровод. Това съобщиха за  Радио „Фокус“- Пловдив  от ОП „Организация и контрол на транспорта“. Ще бъде спряно движението на моторни превозни средства по ул. „Стефан Стамболов”, в участъка от ул. „Георги Икономов“ до ул. „Павел Калпакчиев“ утре – 4 декември (вторник), в интервала от 09:00 часа до 16:00 часа. С променен маршрут ще се движат автобусите по линии №16 и 36 от вътрешноградския транспорт.", "date": "2018.12.03", "title": "Пловдив: Временно спират движението по ул. „Стефан Стамболов“ заради авариен ремонт на водопровод на 4 декември"}
{"url": "http://www.focus-news.net/news/2018/12/03/2597731/veliko-tarnovo-detsata-ot-detskite-gradini-napraviha-parvite-si-praznichni-obikolki-s-koledniya-avtobus.html", "text": "Специални коледни разходки с много изненади за малчуганите от детските градини в община Велико Търново организира през декември Общинската туристическа агенция „Царевград Търнов“, съобщиха от пресцентъра на  Общината . Децата ще пътуват с приказен коледен автобус до крепостта Царевец, а зад волана ще е самият Дядо Коледа. Главната спирка от разходката ще е Коледния базар в парк „Марно поле“, където малчуганите ще пускат своите писма с желания до белобрадия старец от Лапландия в Коледната поща, съобщиха от Общинската туристическа агенция „Царевград Търнов“. Първата празнична обиколка на Велико Търново бе днес за малчуганите от целодневните детските градини „Ивайло“ и „Евгения Кисимова“. Коледни разходки за децата, със съдействието на транспортна фирма ЕТ „Надежда – Надежда Христова“, ще има на: 4 декември за ДГ „Слънчев дом”; 5 декември за ДГ „Соня”; 6 декември за ДГ „Пролет” и ДГ „Св.св. Кирил и Методий”; на 7 декември за ДГ „Първи юни” и ДГ „Здравец“; на 10 декември за ДГ „Слънце“; на 11 декември за ДГ „Рада Войвода” и ДГ „Иванка Ботева”; на 12 декември: за ДГ „Райна Княгиня”; на 13 декември: за ДГ „Ален Мак” и на 14 декември за малчуганите от детските градини в  Килифарево и Дебелец. При пристигането си на Коледния базар малчуганите ще отварят и специалния коледния календар, на който се отброяват дните до настъпването на най-светлия християнски празник Рождество Христово. Както се полага на празник, децата ще получат и подаръци – торбички с лакомства, осигурени от Общинската туристическа агенция „Царевград Търнов“ със съдействието на местни фирми. Много изненади и забавления за най-малките великотърновчета ще има през целия месец на Коледния базар в центъра на старата столица. Всяка събота на специално изградената открита сцена ще има вокални изпълнения на талантливи деца и млади изпълнители. Концертите ще започват в 11,00 часа и в тях ще се включат Студио „Румина“, Музикална школа „Елита“, Школа за млади изпълнители  Яница Русева Live, Вокална школа „Таланти“ и  изпълнители от вокалната школа при НЧ „Напредък 1869“ Горна Оряховица. Част от базара в парк „Марно поле“ е и атракцион с въртележки и виенско колело,  които гарантират доброто настроение, както на  децата, така и на техните родители.", "date": "2018.12.03", "title": "Велико Търново: Децата от детските градини направиха първите си празнични обиколки с коледния автобус"}
{"url": "http://www.focus-news.net/news/2018/12/03/2597733/sport-luka-modrich-specheli-zlatnata-topka.html", "text": "Лука Модрич бе награден със \"Златната топка\" и сложи край на абсолютната хегемония на Лионел Меси и Кристиано Роналдо, продължила десетилетие. Хърватинът взе отличието, връчвано от списание \"Франс футбол\", на тържествена церемония в Париж. Модрич спечели първото място в престижната класация, събирайки 753 точки. Кристиано Роналдо остана втори с 476 точки, а Антоан Гризман трети с 414 точки. \r\nНападателят на Пари Сен Жермен и на френския  национален отбор Килиан Мбапе спечели наградата \"Youth Golden Ball\", която е за най-добър играч през сезона под 21-годишна възраст, а нападателката на Олимпик Лион и националния отбор на Норвегия Ада Хегерберг стана първият носител на \"Златната топка\" за жени.", "date": "2018.12.03", "title": "Спорт: Лука Модрич спечели \"Златната топка\""}
{"url": "http://www.focus-news.net/news/2018/12/03/2597732/b92-shvedski-sadiya-tvardi-che-v-kosovo-nyama-spravedlivost-za-sarbite.html", "text": "Първият международен съдия в Косово разказва, че скоро след като пристигнал разбрал, че за сърбите няма да има справедливост в косовския съд, съобщава сръбската медия  b92 , като се позовава на информация от ТАНЮГ.  \r\nВ 2000 година Кристар Карпхамар бе назначен за първи съдия в Косово при Временното управление на мисията на ООН, под ръководството на Бернар Кушнер, първият специален представител на Световната организация в  Косово. \r\n\"Занимавах се със сериозни криминални случаи. Бързо разбрах, че сърбите нямат никакъв шанс за справедливо съдопроизводство тук. Албанците, които бяха извършвали сериозни престъпления срещу сърбите, бяха освобождавани, докато в същото време много сърби бяха пращани в затвора без честно дело срещу тях. \" Това е заявил шведският съдия пред изданието от понеделник на белградския всекидневник „Вечерни новости“.  \r\nКарпхамар не вярва, че Специалният съд за престъпленията на Армията за освобождение на Косово (АОК) в Хага ще разследва стотиците виновни за страданията на сърбите в Косово след пристигането на международната мисия в района, т.е. след края на войната. Лично той не е бил изненадан, когато в 2010 година швейцарският юрист Дик Марти  посочи в своя доклад албанските водачи Хашим Тачи и Рамуш Харадинай за лидери на престъпни кланове, отговорни за страданията на сърбите.   \r\nСъдията разказва, че е напуснал района „след преживян шок“, докато разследвал случая с бомбеното нападение срещу автобус по линията „Ниш Експрес“ от февруари 2001 година. Тогава 12 сърби са били убити, а други 40 ранени.    \r\n\"Въз основа на ДНК материал, взет от място на събитието, беше доказано, че един от потенциалните виновници е Флорим Еджупи. Поисках той и още трима бивши членове на  АОК да бъдат отведени в ареста на  мисията на ООН, където ще продължи разследването. Те обаче бяха препратени в американския лагер „Бондстийл“, който се смяташе за най-обезопасеното място в Косово, от където Еджупи избяга,\" казва пред белградския вестник Карпхамар.   Ивелина Ватова", "date": "2018.12.03", "title": "b92: Шведски съдия твърди, че в Косово няма справедливост за сърбите"}
{"url": "http://www.focus-news.net/news/2018/12/03/2597734/afpmakron-zamislya-ubeditelen-zhest-za-da-slozhi-kray-na-razgoreshtenite-protestite-sreshtu-danatsite.html", "text": "В понеделник френският лидер Еманюел Макрон се изправи пред растящ натиск за справяне с най-дълбоката криза, откакто е заел президентския пост. Протестите срещу новите данъци на горивата прераснаха в най- тежките сблъсъци, които Париж наблюдава от десетилетия, съобщава  AFP .  \r\nСлед като дузини от протестиращите в събота бяха изправени пред съда, премиерът Едуар Филип се срещна с министрите и с лидерите на главните опозиционни партии, за да обсъжда пътищата за излизане от критичното напрежение.  За вторник беше предвидена среща с умерените членове на движението „жълти жилетки“, което от две седмици организира национални демонстрации в цялата страна срещу повишаването на горивата и цената на живота във Франция. \r\n В понеделник обаче представители на „жълтите жилетки“ обявиха, че се отказват от разговори с Филип от „съображения за сигурност“.  \r\nМакрон се закле да не отстъпва от екологичните данъци, с които правителството облага горивата. Тези нови такси предизвикаха бунта на малките градове и провинциална Франция, но в понеделник правителството даде знак, че може да направи известни отстъпки. Обявено бе, че премиерът ще обяви „мерки“ в полза на протестиращите. Културният министър Франк Ристер заяви пред репортерите, че министър-председателят ще направи „ в следващите дни убедителен жест за помирение“, но не съобщи никакви подробности.   \r\nМакрон отмени планирана визита в Белград заради „домашните“ проблеми. Това бе съобщено в понеделник от неговия колега сръбския президент Александър Вучич. Мълчанието на Макрон \r\nОткакто се бе върнал от Аржентина след срещата на върха на Г20 Макрон не беше правил публично изявление по повод събитията в Париж от събота. В понеделник той обядва с полицаи, които са участвали в потушаване на бунтовете. \r\n40-годишният центрист беше избран през май 2017 за президент въз основа на про-бизнес платформа, според която компаниите трябва да инвестират в създаването на нови работни места. Веднага след като влезе в Елисейския дворец, той намали данъците за предприемачите и богатите. Тези мерки породиха гняв сред „жълтите жилетки“, които блокираха магистралите в страната в последните две седмици. Някои от протестиращите настояват само да се отмени предвижданото за януари 2019 година увеличение на цените на горивата. Мнозинството обаче иска и други неща, в това число и повишаване на минималните заплати и пенсиите.  \r\nДосега масовите улични протести постоянно са притискали предишните президенти да правят завои на 180 градуса. „Колкото по-дълго трае тази ситуация, толкова по-висока ще е политическата цена“, заяви за  AFP Бруно Котрс от Института за политически изследвания Cevipof. Шофьорите на камиони отчитат загуби   \r\nПо данни на парижката полиция 412 души са задържани по време на сблъсъците в столицата в събота, от тях 363 остават в ареста, по последни сведения.   \r\nТези, които влязоха в понеделник в съда, имат дълги криминални досиета за насилие и сблъсъци с полицията, но в групата има и такива като един 21-годишен магистър по финанси, съобщават източниците на телеграфната агенция.   \r\nБинесът предупреди, че съботните метежи около Шан-з-Елизе и други туристически места в Париж могат да принудят търговците да избягат точно в едни от най-важните за тях дни около коледните и новогодишните празници. Икономическият министър Бруно Льо Мер в понеделник обяви, че от началото на протестите има спад в хотелските резервации „между 15 и 20 процента“. \r\nВ понеделник протестите обхванаха  и стотици училища в страната, които са напълно или частично блокирани от тийнейджърите, които искат промени в условията за прием в университетите.   \r\nНа испанската граница хиляди камиони са притиснати в дълги 20-километрови колони, тъй като протестиращите са блокирали всички пътища.   \r\nЛидерът на крайнодясната партия „Национален фронт“, която подкрепя протестите, съобщи в Туитър, че ще помоли премиера Филип да „прекрати стратегията на конфронтация, избрана от Еманюел Макрон в последните три седмици“.  Решението: по-ниски данъци?   \r\nПовдигнат бе въпрос за извънредно положение след като метежниците се развилняха из Париж, нападаха полицаи, трошаха коли, вандалски чупеха магазини и подпалиха шест сгради.  В понеделник обаче вътрешният министър Лоран Нунес заяви, че то „ засега не е на дневен ред“. Икономическият министър Льо Мер каза, че решението за енергичното справяне със слабата покупателна способност на протестиращите семейства е в общия данъчен товар, който носят французите и който е един от най-тежките в Европа.  „Трябва да ускорим намаляването на данъците и налозите“, заяви той. „ Но за да направим това, първо трябва да ограничим държавните разходи.“  Ивелина Ватова", "date": "2018.12.03", "title": "AFP:Макрон замисля „убедителен жест“, за да сложи край на разгорещените протестите срещу данъците"}
