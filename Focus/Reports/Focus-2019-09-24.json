{"url": "http://www.focus-news.net/news/2019/09/24/2701906/rumyana-glavcheva-ekspert-seizmolog-dopisen-chlen-na-bani.html", "text": "На 24 септември 2019 г., вторник, в 11:00 часá местно време (съвпада с времето у нас) в Мраморно море стана земетресение с магнитуд 4.7 (Евро-Средиземноморски сеизмологичен център и Обсерватория Кандили в Истанбул) на двадесетина километра южно от Силиври, района на  Истанбул, информира  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) .  \r\nИзточникът на труса е на дълбочина 10 км под морското ниво. Земетресението е усетено в Истанбулски вилает и околните провинции. Изчислително намерената стойност на интензитета на въздействие в епицентъра, локализиран в морето, е от IV степен. Използвайки сведения на очевидци, адресирани до Европейския център, би могло да се каже следното: в Силиври (53 хил.ж.) интензивността е между IV и V степен, в Бююкчекмедже (201 хил.ж.) IV и IV-V степен, същата сила на въздействие се очертава в западни и южни квартали на европейския Истанбул; около V степен в Кючюкчекмедже (770 хил.ж.) до Истанбул. На епицентрални разстояния над 60 км усещането е меко, слабо – интензивност от и под IV степен – част от селищата са Кадъкьой (70 км), Юскюдар (70-75 км), Тузла (95 км), Шиле (120 км). \r\nПоловин час по-рано земетресение с магнитуд 3.1 е слабо усетено по високи етажи в Истанбул. Досега  в сайта на Европейския център са обявени 7 вторични труса, два от които с магнитуд над 3. За същото време истанбулската обсерватория предлага каталог със 17 афтершока, като преобладават събития с магнитуд под 2.0. Дълбочините на сеизмична активност са неголеми – 5 до 10 км според Европейския център и 5 до 18 км според цитирания турски център. Активизацията е свързана със Северно-Анатолийската разломна система. На територията на Мраморно море настъпва разклоняване, т.нар. западно разширение на  Северно-Анатолийската система – северният клон на системата е средище на днешната активност.", "date": "2019.09.24", "title": "Румяна Главчева, експерт-сеизмолог, дописен член на БАНИ: Земетръсна активност е регистрирана недалеч от Истанбул. Няма щети"}
{"url": "http://www.focus-news.net/news/2019/09/24/2701902/st-kom-doychin-doychinov-odmvr-blagoevgrad-vavezhdaneto-na-videonablyudenie-v-grada-e-osobeno-vazhno-za-nas-kato-politsai.html", "text": "Въвеждането на видеонаблюдение в града е особено важно за нас като полицаи. Това каза на пресконференция ст. ком. Дойчин Дойчинов, директор на ОДМВР – Благоевград, предаде репортер на  Радио „Фокус“ – Пирин . По думите му, то ще помага в работата на служителите на реда, както за разкриване на престъпления, така и за предодвратяването на различни по вид престъпления и нарушения. „Още повече, че това е нова, свръх модерна система, която има и функция за разпознаване на лица, разпознаване на автомобили, предмети и много други опции“, каза още ст. ком. Дойчинов. Той изказа специални благодарности към кметът на Община Благоевград д-р Атанас Камбитов, изразявайки надежда, че и в бъдеще ще продължават да работят все така добре заедно. „Така ще може да осигурим сигурност на гражданите на Благоевград“, подчерта той. \r\nЛивия НИНОВА", "date": "2019.09.24", "title": "Ст. ком. Дойчин Дойчинов, ОДМВР – Благоевград: Въвеждането на видеонаблюдение в града е особено важно за нас като полицаи"}
{"url": "http://www.focus-news.net/news/2019/09/24/2701905/malko-nad-4-000-leva-poluchiha-chetiri-chitalishta-ot-obshtina-svishtov-po-za-obnovyavane-na-bibliotechnite-si-kolektsii.html", "text": "4 143 лв. получиха четири читалища от община Свищов за обновяване на библиотечните си колекции. Средствата са осигурени по програмата на Министерство на културата „Българските библиотеки – съвременни центрове за четене и информираност“, съобщават за  Радио „Фокус“ – Велико Търново  от Общината. Основните цели на проекта са насърчаване на интереса към книгата и четенето, както и съдействие за развитие на библиотеките като основни центрове за духовност, придобиване на знания и информация. \r\nУчастието в програмата е на конкурсен принцип чрез процедура за подбор и оценка на проекти, които предвиждат закупуване на книги, литературна и културна периодика и други информационни източници, включително и на електронни носители, съобразени с културните и образователните потребности на гражданите, които обслужва дадената библиотека. \r\nЗа обновяване на библиотечния си фонд, свищовските читалищата получиха сумата от 4 143,30 лв., която е отпусната, както следва: \r\n- Народно читалище (НЧ) „Съзнателност-1899“, с. Овча могила -1015 лв.; \r\n- НЧ „Филип Станиславов-1903“, с. Ореш – 1079,05 лв.; \r\n- НЧ „Заря-1898“, с. Хаджидимитрово – 975,47 лв.; \r\n- НЧ „Светлина-Царевец 1927“, с. Царевец – 1073,78 лв.; \r\nОдобрени са общо 457 предложения от цялата страна, финансирането е в размер на близо 900 хил. лв. \r\nЛуиза ТРАНЧЕВА", "date": "2019.09.24", "title": "Малко над 4 000 лева получиха четири читалища от община Свищов по за обновяване на библиотечните си колекции"}
{"url": "http://www.focus-news.net/news/2019/09/24/2701904/tir-e-katastrofiral-na-avtomagistrala-trakiya-nay-veroyatno-shofyorat-na-kamiona-e-zaginal.html", "text": "ТИР е катастрофирал на автомагистрала \"Тракия\", най-вероятно шофьорът на камиона е загинал. Това съобщи читател на  \"Фокус\" . На място има полиция.", "date": "2019.09.24", "title": "ТИР е катастрофирал на автомагистрала \"Тракия\", най-вероятно шофьорът на камиона е загинал"}
{"url": "http://www.focus-news.net/news/2019/09/24/2701900/kathimerini-balgarski-grazhdanin-e-zaginal-sled-udar-ot-malniya-v-gartsiya.html", "text": "56-годишен мъж, за който се съобщава, че е с български произход, е бил ударен от мълния и е загинал, докато е събирал  метални отпадъци с други трима души, според информация на местните власти на град Алимаки в Западен Пелопоннес, пише електронното издание на гръцкия вестник  Kathimerini . \r\nВ друг инцидент е загинал 35-годишен работник-мигрант в Лехайна в Пелопонес. \r\nСпоред местните сведения той се е приютил в изоставена сграда с други мигранти, когато е бил ударен от мълния, след като е излязъл навън по неясни причини. \r\nНационалната обсерватория в Атина съобщи, че над 10 500 мълнии са паднали в Йонийска и Западна Гърция във вторник. \r\n \r\n  Юлиян Марков", "date": "2019.09.24", "title": "Kathimerini: Български гражданин е загинал след удар от мълния в Гърция"}
{"url": "http://www.focus-news.net/news/2019/09/24/2701903/nay-dobrite-podvodni-fotografii-na-tvortsi-ot-tsyal-svyat-shte-badat-predstaveni-v-kulturen-tsentar-morsko-kazino-v-burgas-na-26-septemvri.html", "text": "Най-добрите подводни фотографии на творци от цял свят ще бъдат представени в Културен център „Морско казино“ в Бургас. Фотоизложбата е с вход свободен и ще бъде подредена в зала „Георги Баев“ на 26 септември, от 18.00 часа. Това съобщиха от пресцентъра на  Община Бургас . Експозицията включва 50 от най-добрите подводни фотографии, избрани от стотици творби на автори от цял свят в Първия международен салон по подводна фотография „Протей“. В конкурса са участвали 394 творби на 67 фотографи от 17 държави. Кадрите, които са включени в изложбата, са подбрани от компетентно международното жури в състав: Шарън Рейнис, Дейв Джонсън, Марко Гарджило, Рафаел Фернандес Кабайеро, Анатоли Белушчин, Пламена Милева, почетният член на журито Любомир Клисуров и морският биолог Валентина Тодорова. Избраните снимки са се състезавали в три категориите – „широк ъгъл“, „макро“ и „концептуална фотография“. Експозицията се организира от ПМФСПФ „Протей“ и Община Бургас. Изложбата ще гостува в Културния център до 11-ти октомври (петък).", "date": "2019.09.24", "title": "Най-добрите подводни фотографии на творци от цял свят ще бъдат представени в Културен център „Морско казино“ в Бургас на 26 септември"}
{"url": "http://www.focus-news.net/news/2019/09/24/2701901/parviyat-balgarski-dokumentalen-film-na-aleksandar-zhekov-balkanskata-voyna-1912-1913-g-shte-bade-predstaven-v-muzeya-na-fotografiyata-v-kazanlak.html", "text": "Първият български документален филм на Александър Жеков - \"Балканската война 1912 - 1913 г.\" ще бъде представен на 26 септември по време на среща - разговор в Музея на фотографията с изкуствоведа Петър Кърджилов, каза за  Радио „Фокус”  директорът на Музея Стефан Папукчиев. Той поясни, че темата на срещата е \"Образи от Балканската война”. Събитието е част от програмата на културния институт по повод Дните на Европейското културно наследство.Петър Кърджилов е доктор на изкуствознанието, киновед. Има множество публикации не само по специалността си, той е известен и като писател-фантаст. Зад гърба си, роденият в Стара Загора Кърджилов, има издадени много книги на разнообразна тематика. Именно, сериозните му изследвания относно първата българска документална лента – филмът „Балканската война 1912-1913-а година“, ще бъдат фокус на разговора в казанлъшкия Музей на фотографията. По темата, авторът е работил много. През 2006 г. излиза книгата му  „Загадките на филма „Балканската война“ - 2006 г., изд.“Титра“, а неговият дисертационен труд - „Филмът Балканската война в историята на българското кино“ е издаден от Институт за изследване на Изкуството през 2011 г. „Загадките и времената на Българан е Галант“, „Светлопис за Илинден“ и особено, „Озарения в полите на Витоша“ - Летопис на ранното кино в София, са изследвания, които категорично говорят за сериозната научна работа на Петър Кърджилов. За последната разработка, авторът получава номинация за Наградата на Българската филмова академия за теория и критика – 2017. \r\nСлавяна ГАЙДАРОВА", "date": "2019.09.24", "title": "Първият български документален филм на Александър Жеков - \"Балканската война 1912 - 1913 г.\" ще бъде представен в Музея на фотографията в Казанлък"}
{"url": "http://www.focus-news.net/news/2019/09/24/2701968/sport-barselona-pobedi-vilyareal-v-mach-ot-shestiya-krag-na-ispanskata-la-liga-s-21.html", "text": "Футбол: Отборът на Барселона победи Виляреал в мач от шестия кръг на испанската Ла Лига с 2:1. Головете за домакините вкараха Гризман и Артур, а за гостите от Виляреал точен бе Санти Касорла. След победата Барселона заема четвърто място във временното класиране с десет точки, а Виляреал са осми с осем точки. \r\nИзиграха се още два мача от Ла Лига: \r\nВалядолид – Гранада  1:1 \r\nБетис – Леванте  3:1", "date": "2019.09.24", "title": "Спорт: Барселона победи Виляреал в мач от шестия кръг на испанската Ла Лига с 2:1"}
{"url": "http://www.focus-news.net/news/2019/09/24/2701908/predstoi-vavezhdane-v-eksploatatsiya-na-dvata-novi-bloka-v-sgradata-v-koyato-shte-se-prebazira-starcheskiyat-dom-v-shumen.html", "text": "Предстои въвеждане в експлоатация двата нови блока в сградата, в която ще се пребазира Старческият дом в Шумен, стана ясно от думите на директора на Дома Милена Събева. Кметът Любомир Христов, заедно с журналисти, посети базата, която се намира на територията на бившия КЕЧ, предаде репортер на  Радио „Фокус“-Шумен . „След това предстои преместването на домуващите и се надяваме да посрещнем Коледа вече в новата сграда“, каза Милена Събева. Тя посочи, че се запазва капацитетът от 110 места на старата база, но разликата в грижата и качеството на обслужване, което ще получат възрастните хора в новата сграда, ще бъде съществена. Всички потребители ще бъдат настанени в три функционално обособени блока, включително работни и обслужващи помещения, общи зали, ползвани от потребителите за арт, физио и трудотерапия, библиотека, клуб за занимания.  \r\nДомуващите ще бъдат настанени в 38 стаи - с по едно, две, три и четири легла, като всяка стая има със самостоятелен санитарен възел, както и дрешник - място за лични вещи и принадлежности на възрастните хора. Трите блока са свързани с топла връзка, има и асансьори на три нива. Милена Събева посочи, че интересът към Дома е голям, има 25 чакащи мъже и жени, а към момента се обслужват 69 жени и 41 мъже. „Целият район с решение на Общинския съвет е предоставен за Комплекс за социални услуги и за възрастни с увреждания. Идеята е той  да се разраства и да предоставя различни социални услуги, като към момента основната е Дом за стари хора“, каза още Милена Събева. „Освен по-добри условия за домуващите, в новата сграда на Старческия дом  въвеждаме и  нови ефективни мерки, което води до допълнителни икономии, ниски топлинни загуби, а оттам и намаляване на стойността на обслужването“, каза кметът Любомир Христов. В целия комплекс е изградена централна климатизация на база на газови термопомпи. При целогодишна експлоатация икономията е от порядъка на около 40 000 лв. разходи за отопление и охлаждане. Отделно през летния сезон топлата вода ще бъде на база на отпадната енергия от термопомпите, което носи допълнителна икономия от около 20 000 лв. годишно. В двора е направен летен навес, а дарител ще изгради параклис. \r\nИвелина ИВАНОВА", "date": "2019.09.24", "title": "Предстои въвеждане в експлоатация на двата нови блока в сградата, в която ще се пребазира Старческият дом в Шумен"}
{"url": "http://www.focus-news.net/news/2019/09/24/2701911/dvizhenieto-po-pat-i-1-blagoevgrad-gkpp-kulata-v-chertite-na-gr-kresna-vremenno-se-osashtestvyava-v-edna-lenta-dvuposochno-poradi-avariral-tir.html", "text": "Движението по път I-1 Благоевград - ГКПП \"Кулата\" в чертите на гр. Кресна временно се осъществява в една лента, двупосочно поради аварирал ТИР. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\".  \r\nШофьорите да се движат с повишено внимание и съобразена скорост.", "date": "2019.09.24", "title": "Движението по път I-1 Благоевград - ГКПП \"Кулата\" в чертите на гр. Кресна временно се осъществява в една лента, двупосочно поради аварирал ТИР"}
{"url": "http://www.focus-news.net/news/2019/09/24/2701913/ukrepvane-na-svlachishte-se-izvarshva-po-patya-bobov-dol-malo-selo.html", "text": "Кюстендил: Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.24", "title": "Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/09/24/2701595/predstoyashti-sabitiya-v-stranata-za-24-septemvri-agentsiya-fokus.html", "text": "*** \r\n   \r\nПрезидентът Румен Радев е на работно посещение в Ню Йорк и  ще участва в тържественото откриване на общия дебат на 74-тата сесия на Общото събрание на ООН. Външният министър Екатерина Захариева също ще бъде част от откриването. \r\n \r\n*** \r\n \r\nМинистър-председателят Бойко Борисов ще бъде на официално посещение в Република Корея. \r\n \r\n*** \r\n \r\nОт 10.00 часа на „Дондуков 2“ вицепрезидентът Илияна Йотова ще се срещне с председателя на Военния комитет на НАТО  главен маршал от авиацията сър Стюарт Пийч. \r\n \r\n*** \r\n \r\nОт 15.00 часа в Министерството на отбраната ще се състои пресконференция. В нея ще участват началникът на отбраната генерал Андрей Боцев, председателят на Военния комитет на НАТО главен маршал от авиацията сър Стюарт Пийч и заместник-министърът на отбраната Атанас Запрянов. \r\n \r\n*** \r\n \r\nОт 11.00 часа пред Съдебната палата ПП „Атака“ организира протест заради предсрочното освобождаване на Полфрийман. \r\n \r\n*** \r\n \r\nОт 9.00 часа 4-ти състав на Специализирания наказателен съд ще гледа делото срещу Ю. Т., Хр. С., Н. М. и Г. А., обвинени за образуване и ръководене на организирана престъпна група. \r\n \r\n*** \r\n \r\nОт 9.15 часа 14-и състав на Специализирания наказателен съд ще гледа делото срещу А. В., обвинен в участие в организирана престъпна група. \r\n \r\n*** \r\n \r\nОт 9.30 часа 5-и състав на Специализирания наказателен съд ще гледа делото срещу Х. М., П. Т., М. М., П. М., Д. М., А. С., Д. К., М. В., О. К., Л. Р., Ст. Г., П. Г., Д. А., И. И., Б. С., Т. Т., К. П. и Йо. П., обвинени в образуване и ръководене на организирана престъпна група. \r\n \r\n*** \r\n \r\nОт 9.30 часа 6-и състав на Специализирания наказателен съд ще гледа делото срещу К. К., Б. Д., С. А., Н. М., П. Г., Г. К., Г. Т. и Д. Ю., обвинени в образуване и ръководене на организирана престъпна група. \r\n \r\n*** \r\n \r\nОт 9.30 часа 14-и състав на Специализирания наказателен съд ще гледа делото срещу К. К., обвинен в престъпление по служба. \r\n \r\n*** \r\n \r\nОт 10.00 часа в Техническия университет ректорът чл.-кор. проф. дтн. инж. Георги Михов тържествено ще откриe академичната 2019/2020 година.  \r\n \r\n*** \r\n \r\nОт 10.00 часа 3-ти състав на Специализирания наказателен съд ще гледа делото срещу М. Ф. и Х. Х. Х, обвинени в тероризъм. \r\n \r\n*** \r\n \r\nОт 10.30 часа 20-и състав на Специализирания наказателен съд ще гледа делото срещу Н. Б., Е. Б. и М. Б., обвинени в образуване и ръководене на организирана престъпна група. \r\n \r\n*** \r\n \r\nОт 11.00 часа 10-и състав на Специализирания наказателен съд ще гледа делото срещу М. Г., М. Д. и И. Л., обвинени в образуване и ръководене на организирана престъпна група. \r\n \r\n*** \r\n \r\nОт 11.00 часа в Кино Култура на ул. „Сан Стефано“ 22 ще се проведе пресконференция за представяне на социологическо проучване на агенция ЕСТАТ на тема „Злокачествените заболявания на кръвта – разпространение, нагласи и информираност на населението“. \r\n \r\n*** \r\n \r\nОт 13.00 часа 9-и състав на Специализирания наказателен съд ще гледа делото срещу Ж. М., обвинен в изнудване. \r\n \r\n*** \r\n \r\nОт 13.00 часа ще се проведе дискусионен форум на тема „Гласът на осиновеното дете“. \r\n \r\n*** \r\n \r\nОт 13.30 часа 9-и състав на Специализирания наказателен съд ще гледа делото срещу Йо. С., И. С., Д. Г., П. Т., Д. Б., Ф. М., Р. Т., Б. Я., В. Д., Б. Н., Г. М., Ж. У., Т. П. и Р. Д., обвинени в образуване и ръководене на организирана престъпна група. \r\n \r\n*** \r\n \r\nОт 13.30 часа 18-и състав на Специализирания наказателен съд ще гледа делото срещу Д. А., Вл. Ч. и М. П., обвинени в образуване и ръководене на организирана престъпна група. \r\n \r\n*** \r\n \r\nОт 18.00 часа в салона на Софийската св. митрополия ще бъде представена книгата „Духовно израстване в Христа“ на архимандрит Вартоломей, игумен на манастира Есфигмен - Света гора. \r\n \r\n*** \r\n \r\nОт 18.00 часа в Галерия „Арте“ ще бъде представена изложба живопис на Марина Маринова. \r\n \r\n*** \r\n \r\nОт 18.30 часа в Литературния клуб на Столична библиотека ще бъде представена новата стихосбирка от Здравка Шейретова „Ден за обичане“. \r\n \r\n*** \r\n \r\nОт 18.30 часа в галерия „Mishel Art Gallery” на ул. Св. Св. Кирил и Методий“ 24 ще бъде открита изложбата „Цветосъзнание” на Мишел Вълчева. \r\n \r\n*** \r\n \r\nОт 10.30 часа в зала 2 на Районен съд – Асеновград ще се проведе заседание по делото срещу мъж, обвинен в хулиганство. \r\n \r\n*** \r\n \r\nОт 16.00 часа на площад „Николай Хайтов“ ще започне информационната борса за набиране на войници и матроси за Българската армия. Инициативата е част от информационната кампания на Министерството на отбраната за популяризиране на военната професия „Бъди войник“. Ще бъде даден брифинг от генерал Николай Караиванов, началник на щаба на Сухопътните войски. От 18.00 часа на откритата сцена на Асеновград ще се проведе концерт на Представителния духов оркестър на Военновъздушните сили и Представителния ансамбъл на Въоръжените сили. \r\n \r\n*** \r\n \r\nОт 11.00 часа в Областна администрация – Благоевград ще се проведе Областна епизоотична комисия.   \r\n \r\n*** \r\n \r\nОт 11.00 ч. кметът на Благоевград д-р Атанас Камбитов ще направи първа копка на подлез при кв. „Грамада“.  \r\n \r\n*** \r\n \r\nОт 11.45 ч. кметът на Благоевград д-р Атанас Камбитов ще направи инспекция на новия светофар на входа на кв. „Струмско“. \r\n \r\n*** \r\n \r\nОт 12.30 ч. кметът на Благоевград д-р Атанас Камбитов ще направи първа копка за подмяна на ВиК на ул. „Стара планина“ (при № 13). \r\n \r\n*** \r\n \r\nОт 13.15 ч. кметът на Благоевград д-р Атанас Камбитов ще открие детска площадка в село Рилци (при Кметството). \r\n \r\n*** \r\n \r\nОт 14.00 ч. кметът на Благоевград д-р Атанас Камбитов ще открие детска площадка при ж.к „Ален мак“ № 38 („Бялата висота“) \r\n \r\n*** \r\n \r\nОт 14.45 ч. кметът на Благоевград д-р Атанас Камбитов ще открие детска площадка при ж.к.“Орлова чука“ (при бл. 216) \r\n \r\n*** \r\n \r\nОт 17.00 ч. кметът на Благоевград д-р Атанас Камбитов ще представи  Система за видеонаблюдение – зала №5 на Община Благоевград – Център за видеонаблюдение в Община Благоевград – Център за видеонаблюдение в ОД МВР. \r\n \r\n \r\n*** \r\n \r\nВ 9.00 часа в Културен център „Морско казино“ ще се проведе редовно заседание на Общински съвет – Бургас. \r\n \r\n*** \r\n \r\nВ 17.00 часа в Културен център \"Морско Казино\" Елена Хаджистоянова ще предаде на кмета Димитър Николов като дарение пианото на големия български композитор Тончо Русев. \r\n \r\n*** \r\n \r\nОт 18.30 часа в Културен център „Морско казино“ ще бъде прожектиран филмът „Формулата на Тео“ на Николай Василев. Прожекцията ще открие инициативата „Кино в казино“ – мини фестивал за документално-художествено кино. \r\n \r\n*** \r\n \r\nОт 18.00 часа в Пленарна зала на Общината ще се състои представяне на книгата „Глобалната сексуална революция” от Габриеле Куби – Пламен Сивов директор на фондация „Покров Богородичен”. Ще се проведе и представяне на книгата „Св. Марк Ефески и Флорентийската уния” от ахимандрит Амвросий (Погодин)” – професор Георги Каприев. \r\n \r\n*** \r\n \r\nОт 11.00 ч. в Нова зала на Общинския съвет ще се проведе пресконференция за Кампания „Движи се и победи – есен 2019“, организирана съвместно от Община Велико Търново, РЗИ-Велико Търново, Туристическо дружество „Трапезица-1902“ и Младежки дом- Велико Търново. \r\n \r\n*** \r\n \r\nОт 11.00 часа ще бъде открита обновената и модернизирана ДГ „Първи юни“.  \r\n \r\n*** \r\n \r\nОт 9.30 часа в Държавен куклен театър „Дора Габе“ ще бъде представен спектакълът „Вълкът и седемте козлета“ на Държавен куклен театър „Дора Габе“. \r\n \r\n*** \r\n \r\nОт 10.15 часа в Интерактивната зала на Регионална библиотека „Дора Габе“ ще се състои Празнично литературно утро, посветено на 25 септември – Ден на град Добрич. \r\n \r\n*** \r\n \r\nОт 10.30 часа в Детска градина №23 ще бъде представен спектакълът „Лека нощ, съкровище“ на Държавен куклен театър „Дора Габе“. \r\n \r\n*** \r\n \r\nОт 12.00 часа от пешеходната зона при бул. „Добруджа“ и бул. „25-ти Септември“ ще започне кампания за набиране на предложения за младежки дейности. \r\n \r\n*** \r\n \r\nОт 13.00 часа в Огледална зала „Нели Божкова“ ще се състои премиера на книгата „100 години футбол в Добрич“ от Илия Кишишев и Петър Петров. \r\n \r\n*** \r\n \r\nОт 17.00 часа на стадион „Дружба“ ще се проведе награждаване на ветерани, заслужили деятели и ръководители на ФК „Добруджа”. В 17.30 часа ще се състои и демонстративен футболен мач между ветерани на „Добруджа“ и звезди на българския футбол по повод 100 години футбол в Добрич. \r\n \r\n*** \r\n \r\nОт 18.30 часа на пл. „Свобода“ ще се проведе Зумба маратон с Клуб „Алегрия“ с ръководител Стоян Стоянов. \r\n \r\n*** \r\n \r\nОт 18.30 часа в огледална зала „Нели Божкова“ ще се състои концерт на Български камерен оркестър – Добрич. \r\n \r\n*** \r\n \r\nОт 19.00 часа в Драматичен театър „Йордан Йовков“ ще се състои премиера на спектакъла „Боряна“ от Йордан Йовков на Драматичен театър „Йордан Йовков“. \r\n \r\n*** \r\n \r\nОт 17.00 часа в града ще бъде представена традиционната изложба „Археологическо лято  2019“. \r\n \r\n*** \r\n \r\nОт 16.30 часа в Центъра за обществена подкрепа на ул. „Алекси Нейчев” 14 ще се проведе среща с хора, които желаят да станат осиновители. На събитието ще бъде дадена подробна информация по всички аспекти на осиновяването на дете в България. \r\n \r\n*** \r\n \r\nОт 10.30 часа в кв. „Студен кладенец” ще се състои церемонията по официалното откриване на Детска градина „Мир“.  \r\n \r\n*** \r\n \r\nОт 9.00 часа в Заседателната зала на Общината кметът Вяра Церовска ще направи отчет за работата на Община Перник за мандат 2015 - 2019 г. От 10.30 часа ще се проведе обществено обсъждане на проект за Програма за качеството на атмосферния въздух на Община Перник 2017-2021 г. \r\n \r\n*** \r\n \r\nОт 9.00 часа в Гигински манастир „Св. св. Козма и Дамян“ ще бъде отслужена Архиерейска света Литургия, оглавена от Негово преосвещенство Белоградчишкия епископ Поликарп.  \r\n \r\n*** \r\n \r\nОт 9.00 часа в зала 1 на Окръжен съд – Пловдив ще се проведе заседание по делото срещу мъж, обвинен за причиняване по непредпазливост на смъртта на пешеходка при катастрофа. \r\n \r\n*** \r\n \r\nОт 9.15 часа в зала 2 на Районен съд – Пловдив ще се проведе заседание по делото срещу мъж, обвинен за присвояване на пари като управител в кризисен център за деца. \r\n \r\n*** \r\n \r\nОт 10.00 часа в зала 5 на Окръжен съд – Пловдив ще се проведе заседание по делото срещу жена, обвинена за причиняване по непредпазливост на смъртта на човек при катастрофа, като е шофирала след употреба на наркотици. \r\n \r\n*** \r\n \r\nОт 10.30 часа в Голяма зала на Дом на културата ще се състои пресконференция по повод проведения фестивала OPERA OPEN. \r\n \r\n*** \r\n \r\nОт 10.30 часа в зала 10 на Районен съд – Пловдив ще се проведе заседание по делото срещу А. К., Б. П. и Р. М., обвинени за кражба в големи размери. \r\n \r\n*** \r\n \r\nОт 13.00 часа в зала 1 на Апелативен съд – Пловдив ще се гледа жалба срещу присъдата на мъж, осъден за взривяване на банкомати. \r\n \r\n*** \r\n \r\nОт 13.30 часа в зала 1 на Апелативен съд – Пловдив ще се гледа жалба срещу присъдата на мъж, осъден за отвличане. \r\n \r\n*** \r\n \r\nОт 13.30 часа в зала 1 на Окръжен съд – Пловдив ще се проведе заседание по делото срещу мъж, обвинен за причиняване по непредпазливост на смъртта на велосипедист при катастрофа. \r\n \r\n*** \r\n \r\nОт 17.30 часа на Младежки център - Пловдив (Гребната база) ще се проведат демонстративни тренировки по футбол, народни и модерни танци. Ще се проведат и уроци и занимания по английски език и арт работилница. \r\n \r\n*** \r\n \r\nОт 14.00 часа в зала „Княз Александър I“ на Историческия музей ще се проведе кръгла маса, посветена на 130 години от смъртта на Захари Стоянов. \r\n \r\n*** \r\n \r\nОт 19.00 часа в зала „Сливен“ ще бъде представена постановката „2 билета за Париж“. \r\n \r\n*** \r\n \r\nОт 13.30 часа в общинската зала „П. Р. Славейков“ експерти от Министерството на културата ще проведат информационна среща по програма за финансиране на артистични и творчески събития.  \r\n \r\n*** \r\n \r\nОт 17.00 часа на алея „Стара Загора“ в парк „Пети октомври“ ще бъде представена фотодокументалната изложба „Град, възкръснал от руините“, посветена на 140 години от възстановяването на Стара Загора. \r\n \r\n*** \r\n \r\nОт 18.00 часа в Оперния театър ще бъде открит Международният куклено-театрален фестивал за възрастни „Пиеро“ 2019.  \r\n \r\n*** \r\n \r\nОт 19.00 часа в Оперния театър ще бъде представен балетът „ГЕТО“ на Държавна опера - Стара Загора по музика Клезмер и Горан Брегович.", "date": "2019.09.24", "title": "Предстоящи събития в страната за 24 септември (Агенция „Фокус“)"}
{"url": "http://www.focus-news.net/news/2019/09/24/2701912/nov-pensionerski-klub-otvori-vrati-v-selo-poroy.html", "text": "От днес в село Порой отвори врати нов пенсионерски клуб. Лентата прерязаха кметът на Поморие Иван Алексиев, кметът на село Порой Фатме Смаил и председателят на Пенсионерския клуб Янка Русева. Това съобщиха от пресцентъра на  Община Поморие . \r\nГости на събитието бяха председателят на Общински съвет - Поморие Адам Адамов и директорът на Общинско предприятие „Социално обслужване” Илко Илчев. \r\nНовооткритият клуб на пенсионера заменя старото тъмно и тясно помещение с нова просторна зала, която дава възможност на повече от 50 души да се срещат ежедневно, за да разговарят или организират занимания по интереси. \r\nСредствата за ремонта са осигурени от бюджета на Община Поморие. \r\nКметът Иван Алексиев изрази уважението си към възрастните хора и им пожела още дълги години здраве и много радостни поводи, които да ги събират в клуба.", "date": "2019.09.24", "title": "Нов пенсионерски клуб отвори врати в село Порой"}
{"url": "http://www.focus-news.net/news/2019/09/24/2701907/sredno-uchilishte-ivan-vazov-v-pomorie-veche-ima-byust-pametnik-na-svoya-patron.html", "text": "Бронзов бюст - паметник на Патриарха на българската литература вече се издига в двора на Средно училище „Иван Вазов” – Поморие (гимназиален етап на обучение) върху двуметров гранитен постамент. Това съобщиха от пресцентъра на  Община Поморие . Автори на впечатляващия скулптурен портрет са Христо Георгиев и Милчо Талев, а средствата за реализирането му бяха осигурени от Община Поморие. Паметникът беше открит днес като част от честванията по повод 140-годишния юбилей на учебното заведение. Тържеството започна с издигане на националния флаг под звуците на химна и посрещане училищното знаме. Агатополски епископ Иеротей отслужи водосвет за здраве и благополучие, а кметът Иван Алексиев и директорът на училището Иван Тенекежиев официално разкриха Вазовия лик пред всички присъстващи. \r\n„Може би неслучайно откриването на този паметник се случва точно сега, дни след честването на Съединението на България и обявяването на нейната Независимост – събития, създали и утвърдили нашата национална идентичност. В основата на тази идентичност обаче не стоят само оръжия и дипломация. В основата ѝ винаги е бил стремежът за запазване и утвърждаване на родовата памет. Ето защо благодаря на Община Поморие и на Общински съвет – Поморие за това, че включиха в бюджета изграждането на този монумент и днес той вече е факт”, каза Милчо Талев – един от авторите на проекта и директор на ГХГ „Дечко Стоев”. На събитието присъстваха още: председателят на Общински съвет и инициатор на идеята Адам Адамов, народният представител Ася Пеева, заместник-кметът Янчо Илиев, общински съветници, общественици, учители и ученици. Своеобразният празник завърши с награждаване на най-добрите литератори в конкурса „Здравей юбилей”, посветен на СУ „Иван Вазов” Поморие, и поднасяне на венци и цветя пред лика на патрона.", "date": "2019.09.24", "title": "Средно училище „Иван Вазов” в Поморие вече има бюст - паметник на своя патрон"}
{"url": "http://www.focus-news.net/news/2019/09/24/2701596/ekaterina-zaharieva-se-sreshtna-s-vanshniya-ministar-na-tadzhikistan-sirodzhidin-muhridin.html", "text": "Екатерина Захариева се срещна с външния министър на Таджикистан  Сироджидин Мухридин в ООН. Двамата обсъдиха как да засилят сътрудничеството между двете държави, които имат традиционно добри отношения. Това съобщиха от пресцентъра на Министерството на външните работи. “През 2008 г. е съгласуван проект на Споразумение за икономическо сътрудничество, а през 2016 г. – проект на Споразумение за международни автомобилни превози, но двата документа не са подписани. Нека да се опитаме да ги финализираме”, призова министър Захариева. \r\n“Имаме много близки връзки. Трябва да установим по-силни отношения в областта на културата и образованието. Ние разбираме вашия език”, каза министър Мухридин. Той заяви, че страната му разчита и на сътрудничество с България и ЕС в областта на сигурността, като открои като най-голямо предизвикателство охраната на държавната граница на Таджикистан с Афганистан. Мухридин покани Захариева на визита в страната му. \r\nТаджикистан е планинска държава. Има общи граници с Афганистан, Узбекистан, Китай и Киргизстан. Населението е над 9 млн. души.   \r\nПредвид своето геостратегическо положение в близост до Афганистан, Таджикистан има важно значение за сигурността на централноазиатския регион. \r\nСтокообменът през 2018 г. възлиза на 338 хил. щ. д. и бележи спад от 61,7% в сравнение с 2017 г. Външнотърговското салдо е изцяло в полза за България. Най-голям дял в изнасяните групи стоки имат медикаментите (40,3%), следвани от шевните конци (39,6%). През последната година в Таджикистан се извършват реформи в промишления сектор, свързани с развитие на машиностроенето, електротехническата промишленост, енергетиката, преработвателната промишленост, като българският бизнес може да участва със своя опит в тези сектори. \r\nБългарската продукция традиционно се ползва с много добро име в Таджикистан. \r\nПрез 1992 г. Министерският съвет на Република България признава независимостта на Република Таджикистан, а на следващата година са установени дипломатически отношения. \r\nБългари се заселват в Таджикистан главно през 50-те години на ХХ век. Те заминават да работят като строители или по линия на смесени бракове. По данни от преброяване на населението на страната през 1989 г. за българи са се обявили 1110 души, от които 1011 – градско, и 99 души – селско население.", "date": "2019.09.24", "title": "Екатерина Захариева се срещна с външния министър на Таджикистан  Сироджидин Мухридин"}
{"url": "http://www.focus-news.net/news/2019/09/24/2701594/pregled-na-osnovnite-temi-v-svetovniya-pechat-agentsiya-fokus.html", "text": "Преговорите за съставяне на правителство на националното единство между двете най-големи партии в Израел - блока \"Ликуд\" на премиера Бенямин Нетаняху и Съюза \"Синьо и бяло\" на бившия началник на генералния щаб на израелската армия Бени Ганц, опитите на влиятелния американския сенатор-републиканец Линдзи Греъм да запази участието на Турция в програмата за изтребителите F-35 и дебата за климата в рамките на сесията на общото събрание на ООН са сред темите на световния печат.   \r\n*** \r\n \r\n Премиерът Бенямин Нетаняху и лидерът на  Съюза „Синьо и бяло“ Бени Ганц направиха\"значителни крачки\" към създаването на правителство за националното единство, заяви президентът Реувен Ривлин, след като срещата между тях продължи повече от два часа, пише израелското англоезично издание  The Jerusalem post . \r\nРивлин остави Нетаняху и Ганц сами за половин час. Те решиха да не описват подробно какъв напредък е постигнат вътре. \r\n\"Сега първото предизвикателство е изграждането на канал за директен диалог от доверие между двете партии\", каза Ривлин. \r\nИзраелският президент заяви, че след консултациите си с деветте партии няма ясен кандидат да състави правителството. \r\n\"Нацията очаква да намерите решение и да предотвратите  нови избори, дори ако това означава заплащане на лична или идеологическа цена\", каза Ривлин. \r\nПо-рано Нетаняху предупреди своите депутати от„Ликуд“ в заседание при закрити врати в понеделник, че настоящият политически спор може да отнеме месеци за разрешаването му. \r\nНетаняху е казал пред депутатите, че най-вероятният сценарий, ако сегашната ситуация не се промени, е президентът Реувен Ривлин да поиска или него, или лидера на Съюза „Синьо и бяло“  Бени Ганц да съставят правителство, а след това на другия ще бъде даден шанс и двамата ще се провалят , Той каза, че само след двата провала ще му се даде още един шанс и той евентуално ще успее. \r\nСпоред депутати, присъствали на срещата, Нетаняху е казал, че който получи мандата трети, определено ще сформира правителство, така че по-добре да избягва месеци на политическо напрежение и да сформира правителство сега. \r\nИзказвайки минути преди да получи поканата на Ривлин, той призова Ганц да се срещне с него възможно най-скоро и заедно да обсъдят как да съставят коалиция. \r\n\"Единственото правителство, което може да бъде съставено, е правителство на широко национално единство\", каза Нетаняху. \"За да получим това правителство, трябва да поговорим.\" \r\nБени Ганц проведе първата си среща след изборите с лидера на „Наш дом Израел“ Авигдор Либерман в понеделник следобед. След това те разпространиха съвместно изявление, че \"са разменили мнения и впечатления\" и че ще се срещнат отново, когато има нужда. \r\nЛиберман написа във „Фейсбук“ след срещата, че основният проблем при съставянето на правителство е решаването кой ще бъде министър-председател в правителството на единството. Той каза, че в срещата той просто е повторил  позицията, които изрази по време на предизборната кампания. \r\nТой каза, че призова Ганц да състави светско правителство на националното единство, но с ротация на премиерския пост, която няма да включва екстремисти. Той също така призова за същите мащабни промени по въпросите на религията и заявява, че е призовавал за това по време на изборите. \r\nЛиберман изрази надежда, че Ривлин ще намери решение на спора кой ще поеме пръв премиерския пост. \r\n \r\n \r\n  Американският сенатор от Републиканската Партия Линдзи Грейъм заяви след среща с президента на Турция Реджеп Тайип Ердоган, че би желал да приеме обратно Анкара в общия проект по разработването и произвеждането на изстребители от последно поколение Ф-35, пише турският вестник  Yeni Safa . \r\n„Опитваме се да ги върнем обратно в програмата за Ф-35“,е заявил Греъм в Ню Йорк, който е близък до президента Доналд Тръмп. \r\nАнкара и Вашингтон влязоха в конфликт във връзка със закупуването на руски системи за противовъздушна отбраната С-400 от Турция, които според САЩ не са съвместими със стандартите на НАТО и представляват заплаха за изтребителите Ф-35. \r\nТова доведе до извеждането на Турция от програмата за изтребителя, след като Анкара получи първите установки през юли. Турция искаше да закупи чат от американските изтребители, но сега твърди, че търси алтернативи. \r\nГеръм е разговарял с Ердоган в Ню Йорк, малко преди заседанието на Общото събрание на ООН.  \r\nВъв видео, публикувано в „Туитър“ се вижда, че той и Ердоган дискутират възможността за търговско споразумение. \r\n„Турция е много важен съюзник, не само що се отнася до Сирия, но за целия регион“, казва Греъм пред репортери.  \r\nЕрдоган ще се срещне в кулоарите на срещата на ООН с президента на САЩ Доналд Тръмп. \r\nВ интервю по-рано този месец, турският лидер каза пред „Ройтерс“, че ще дискутира с Тръмп закупуването и на американски системи за ПВО „Пейтриът“, като изтъкна, че личните му взаимоотношения с американският президент би трябвало да помогнат за решаването на кризата, създадена от покупката на С-400. \r\nДържавната агенция на Турция по-рано обяви, че двамата също така са провели и телефонен разговор, в който са обсъдили двустранните отношения и други регионални проблеми. \r\n*** \r\n \r\n Световните лидери ще се съберат под егидата на Организацията на обединените нации, за да обсъдят следващите стъпки в глобалните усилия за забавяне на затоплянето на планетата, пише американският вестник  The Wall Street Journal . \r\nСрещата на върха за климата в понеделник е предназначена да генерира инерция около постигането на целите на Парижкото споразумение от 2015 г., което има за цел да ограничи глобалното повишение на температурата до под 2 градуса по Целзий. \r\nНе се очаква делегатите да постигнат нови споразумения по време на еднодневното събитие. Вместо това ръководители и представители на повече от 60 държави, както и бизнес лидери и други правителствени служители са подготвени да очертаят мерките, които трябва да се предприемат за борба с изменението на климата. Ключовите теми включват постепенно премахване на въглищата и да се премине към въглеродна неутралност към средата на века. \r\nСАЩ, които имат намерение да напуснат пакта за климата, няма да участва в понеделник. Сред планираните оратори са индийският премиер Нарендра Моди, китайският външен министър Ван И и германският канцлер Ангела Меркел. \r\nСрещата се провежда след младежките климатични протести по целия свят в петък и е придружена от поредица от индустриални и инвеститорски събития през седмицата, които са насочени към възприемане на по-устойчиви бизнес практики. \r\n„Ясното е, че ние не се движим достатъчно бързо и трябва да ускорим процеса и затова сме тук, за да натискаме, натискаме, натискаме, натискаме“, каза генералният секретар на ООН Антонио Гутериш пред репортери в петък. \r\nСредната глобална температура вече е с 1,1 градуса по Целзий над пред-индустриалните нива, според оценките на Световната метеорологична организация. \r\nМеркел разкри пакет от нови политики за климата миналата седмица, който включва субсидии за електрически превозни средства и цена на емисиите на въглероден диоксид. \r\nЕвропейският съюз се надяваше да осигури подкрепата на всички 28 държави-членки за постигане на въглероден неутралитет до 2050 г., основна цел на ООН но все още не е постигнат консенсус. \r\nМакар че никой от служителите на администрацията на Тръмп няма да се изкаже, губернаторът на щата Мейн Джанет Милс, която наскоро подписа закон, насочен към намаляване с 80% на емисиите на парникови газове в щата до 2050 г., има намерение да се изкаже. ООН покани няколко местни и регионални служители, които се борят с изменението на климата по целия свят, за да демонстрират, че действията се случват на всички нива. \r\n„Хората могат да говорят само ако идват с положителни стъпки, това е един вид билет“, каза  Гутериш. „За лоши новини не идвайте.“ \r\nЕскалиращото напрежение в Близкия изток след ударите върху саудитската петролна инфраструктура по-рано този месец, както и търговският конфликт между САЩ и Китай, се очаква да засенчат събитието, което предхожда началото на общия дебат на годишната сесия на Общо събрание на ООН. \r\n„Свидетели сме едновременно на глобалното затопляне и на глобалното политическо затопляне и двете неща са комбинирани и затрудняват живота ни“, коментира генералният секретар на САЩ Антонио Гутериш. \r\n***", "date": "2019.09.24", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/24/2701910/predstoyashti-sabitiya-v-stranata-za-25-septemvri-agentsiya-fokus.html", "text": "*** \r\n   \r\nПрезидентът Румен Радев е на работно посещение. \r\n \r\n*** \r\n   \r\nОт 09:00 часа ще се проведе заседание на Народното събрание.  \r\n \r\n*** \r\n   \r\nОт 09.00 часа пред сградата на Адмиралтейството (при лоши метеорологични условия в парадното фоайе на Щаба на ВМС), на ул. „Преслав” 16, на официална церемония командира на ВМС на Република България контраадмирал Кирил Михайлов ще посрещне контраадмирал Роберехт. \r\n \r\n*** \r\n   \r\nОт 09:00 часа, НДК, зала № 9, Висшият адвокатски съвет и Центърът за спогодби и медиация при Софийски районен съд и Софийски градски съд организират кръгла маса на тема: \"Задължителна медиация в полза на страните - възможности и приложно поле\". \r\n \r\n*** \r\n   \r\nОт 10.00 часа ще се проведе жребий за определяне на поредните номера  на партиите и коалициите, регистрирани в ЦИК в бюлетините за гласуване в изборите за общински съветници и за кметове, насрочени за 27 октомври 2019 г. \r\n \r\n*** \r\n   \r\nОт 10:00 часа в Националния пресклуб на БТА ще се проведен пресконференция, организирана от сдружението \"Въздух за здраве\", на тема: „Световен ден на белия дроб“. \r\n \r\n*** \r\n   \r\nОт 10:30 часа в зала „Музейна“ на БЧК, бул. „Джеймс Баучер“ 76, Кръгла маса на тема: “Повишаване на информираността на обществото за сърдечния арест и възможности за прилагането на своевременна дефибрилация от немедицински лица с помощта на автоматичен външен дефибрилатор”. \r\n \r\n*** \r\n   \r\nОт 11:00 часа в Националния пресклуб на БТА ще се проведе пресконференция по повод предстоящото провеждане на Европейска нощ на учените 2019. \r\n \r\n*** \r\n   \r\nОт 11:00 часа и 13:30 часа  в гр. София, хотел „Света София“, Министерство на околната среда и водите организира пресконференция и  официална церемония за стартиране изпълнение дейностите  по Проект № BG16M1OP002-1.013-0001-С03 \"Доизграждане на мрежите за мониторинг на количеството на водите“. \r\n \r\n*** \r\n   \r\nОт 10:30 часа  в Мистър Пица ул. „Верила“-3, ще се състои пресконференция по повод седмото издание на Изложение „Мисия Здраве“. \r\n \r\n*** \r\n   \r\nОт 13:00 часа в централата на ПП АБВ на улица „Врабча“ 23, ще се проведе пресконференция.  \r\n \r\n*** \r\n   \r\nОт 16:30 часа в новоизграденото парково пространство за отдих и спорт в кв. 335 в „Зона Б-5“ между блоковете 15, 16 и 18, ще бъде представена „Градина на Доброто“. \r\n \r\n*** \r\n   \r\nОт 18:30 часа в зала „Надежда“ на Столична библиотека ще бъде представена най-емблематичната книга на автора на „Ноев ковчег“, съчетана с изложба на съвременни илюстрации по текстовете. \r\n \r\n*** \r\n \r\n \r\nОт 10.30 часа в офиса на БЧК-Бургас, обучителна зала, където Областният управител на Бургас, председателят на БЧК-Бургас д-р Нено Ненов и председателят на Сдружение „Младежки глас“ Тодор Йосифов официално ще връчат на директорите на поредни 6 училища от Област Бургас оборудване по първа помощ. \r\n \r\n*** \r\n   \r\nОт 17.30 часа в галерия „Пролет“ ще бъде открита изложба-скулптура на Хари Арабян. \r\n \r\n*** \r\n   \r\nОт 12.00 часа в зала 5 на Община Благоевград ще бъде подписано споразумение между д-р Атанас Камбитов и Конфедерацията на независимите синдикати в България. \r\n \r\n*** \r\n   \r\nОт 10.00 часа в Туристическия информационен център ще се проведе редовно заседание на Съвместната българо-румънска земеделска работна група. \r\n \r\n*** \r\n \r\n09.00 часа контраадмирал Роберехт ще бъде посрещнат от командира на ВМС на Република България контраадмирал Кирил Михайлов с официална церемония пред сградата на Адмиралтейството (при лоши метеорологични условия в парадното фоайе на Щаба на ВМС), на ул. „Преслав” 16. След церемонията, в Щаба на Военноморските сили ще се проведат разговори между двамата командващи, в края на които те ще направят изявления за медиите – около 11.30 часа.  \r\n \r\n*** \r\n \r\nОт 12.00 часа в заседателната зала в сградата на дирекция „Морска администрация-Варна”, ще се проведе пресконференция по повод първата работна среща по проект: „Извършване на предпроектно проучване и изготвяне на пакет документи за проект: „Разработване и внедряване на интегрирана информационна система за координиране и управление в реално време на операции при бедствия и аварии в българския морски отговорен район за търсене и спасяване (БМОРТС)” ще се проведе утре във Варна. Тя се организира от Изпълнителна агенция „Морска администрация“, която е и възложител на проекта.  \r\n \r\n*** \r\n   \r\nОт 11:00 часа в Регионалния пресклуб на БТА ще се проведе пресконференция на председателя на Общинската избирателна комисия -Видин  Павел Петков във връзка с предстоящите местни избори  на 27 октомври 2019 г. \r\n \r\n*** \r\n \r\nOт 10.30 часа в пресклуба на БТА ще се състои съвместната пресконференция на Бюрото по труда. \r\n \r\n*** \r\n   \r\nОт 09:00 часа на Военното гробище – музей, отбелязването на Деня на Добрич - ще започне с панихида памет на загиналите за свободата на Южна Добруджа. \r\n \r\n*** \r\n   \r\nОт 11.00 часа в залата на Общинския съвет ще се проведе пресконференция.  \r\n \r\n*** \r\n   \r\nОт 17.30 часа в народно читалище „Виделина – 1865, ще се проведе презентация на тема: „Здравословно хранене при диабетно болни“. \r\n \r\n*** \r\n   \r\nОт 10:00 часа, зала „Струма” на Областна администрация, ще се проведе регионална кръгла маса по проект „Толерантно общество за интеграция на лицата, търсещи или получили международна закрила”. \r\n \r\n*** \r\n \r\nВ 11.00 часа в пресклуба на БТА ще се състои пресконференция на ПП СДС. Тема: Представяне на листа за общински съветници и на кандидати за районни кметове. \r\n \r\n*** \r\n \r\nВ 11.00 часа в галерия \"2019\" на улица \"Гладстон\" 32 ще бъдат представени кандидатът на ГЕРБ за кмет на Пловдив Здравко Димитров, кандидатите за районни кметове и листата с кандидати за общински съветници от ГЕРБ. \r\n \r\n*** \r\n   \r\nОт 11.30 часа, в зала 2 на Общината ресорният зам.-кмет Йордан Николов и представител на фирмата-изпълнител „Телелинк“, ще дадат пресконференция по повод изпълнението на проекта „Модернизация и развитие на устойчив градски транспорт в град Стара Загора – фаза ІІ”. \r\n \r\n*** \r\n   \r\nОт 16.00 часа в изложбената зала на Регионалния музей ще се проведе официална церемония по награждаване на отличените плакати от конкурса Национален преглед на музейния плакат – Смолян` 2019. \r\n \r\n*** \r\n   \r\nОт 17:30 часа в залата на библиотека „Зора“, ще се състои премиера на книгата на Теодора Димова „Поразените”. \r\n \r\n*** \r\n   \r\nОт 08.00 часа Български Червен кръст – Търговище и Отделението по трансфузионна хематология към МБАЛ, организират акция по безвъзмездно кръводаряване в подкрепа на пострадали при пътно транспортни произшествия. \r\n \r\n*** \r\n   \r\nОт 11.00 часа в Националния пресклуб на БТА в Шумен ще се състои пресконференция на баскетболния клуб в града.", "date": "2019.09.24", "title": "Предстоящи събития в страната за 25 септември (Агенция „Фокус“)"}
{"url": "http://www.focus-news.net/news/2019/09/24/2701597/politico-leybaristite-ne-mogat-da-izbyagat-ot-brekzit-dori-s-radikalni-novi-reformi.html", "text": "Дори с бляскавите нови предложения за местни реформи, пропастите за Брекзит все още отвличат вниманието при старта на годишната конференция на Лейбъристката партия на Великобритания, пише европейската редакция на списание  Politico . \r\nВ подготовката си за потенциални предсрочни избори, опозиционната партия започна да предлага нови политики, които да са основата на кампанията й, докато се подготвяше началото на годишната среща в Брайтън.  \r\nНай-забележителното предложение, което получи безапелационна подкрепа от партийните членове през уикенда, ефективно ще забрани частните училища. \r\nТова предложение е само едно от няколко подобни, създадени да издърпат британските политики надалеч от Брекзит и да подкрепят дебат за публичните услуги и местните политики. \r\nМинистърът в сянка, Джон Макдонъл ще продължи да предлага нови местни реформи, като обяви план за установяването на Национална служба за грижа, която ще осигури безплатни грижи за всички стари хора, които имат нужда от такава, на цена от около шест млрд. паунда, които ще дойдат от данъци. \r\nИ двете предложения се очаква да увеличат членството и електората на партията преди очакваните избори. \r\nНо тези нови радикални идеи не бяха достатъчни за да се отмести фокуса от факта, че Джереми Корбин е изправен пред вътрешен конфликт заради вижданията си за Брекзит от няколко от своите съпартийци, членове на кабинета в сянка. \r\nОсновни фигури за това са Том Уотсън, неговият заместник, който по-рано оцеля след опит да бъде премахната позицията му и външният министър в сянка Емили Торнбери. \r\nИ двамата искат лейбъристите публично да обявят, че застават зад оставане на Великобритания в Европейският съюз.  \r\nТе са подкрепени и от други дейци, включително секретарят в сянка за Брекзит Кир Стармер.  \r\nКорбин промени позицията си до това да подкрепи провеждането на втори референдум тази година и не изглежда, че ще застане зад инициативата за оставане в ЕС при евентуален вот за това. Освен това той би искал, ако партията му влезе в парламента, първо да се договори с Брюксел, преди да проведе ново допитване. \r\nНационалният изпълнителен комитет, основният изпълнителен орган на партията, подкрепи тази политика, но служители на политическата сила и кабинета в сянка се очаква да работят за решаването на точното становище за Брекзит, с което ще излязат лейбъристите. \r\nОчакват се и дебати за промените в климата, с активисти, натискащи за постигане на нулеви емисии на въглерод до 2030 г., макар други фракции в партията да се противопоставят на тези инициативи от страх, че те ще повлияят негативно на работните места. \r\nОчаква се нови изявления на ръководството на лейбъристите относно изменението на климата да последват по-късно тази седмица, следвайки другите предложени реформи. Дълготрайна тема в британската политика, изявлението за частните училища на партията казва, че \"даренията, инвестициите и имотите на тези училища\" трябва да бъдат \"преразпределени демократично и справедливо в образователните институции на страната\" и че правителството трябва да престане да ги финансира. \r\nЕдва седем процента от децата в страната посещават такива училища, но огромна част от икономическия, културен и политически елит на страната е учил именно в частни учебни заведения. \r\n \r\n Превод и редакция:  Теодор Пенев", "date": "2019.09.24", "title": "Politico: Лейбъристите не могат да избягат от Брекзит, дори с радикални нови реформи"}
{"url": "http://www.focus-news.net/news/2019/09/24/2701599/sledpraznichen-trafik-obzor.html", "text": "Засилен трафик заради трите почивни дни имаше по пътните направления в страната. Служителите на „Пътна полиция“ подпомагаха и контролираха движението, където е необходимо. От полицията апелираха шофьорите да карат със съобразена скорост, да спазват дистанция, да не предприемат рискови изпреварвания и да са толерантни на пътя. Интензивен бе трафикът по главен път Е-79 в района на Симитли, а пътни полицаи подпомагаха шофьорите. Натоварен бе трафикът и по пътя Велинград – Варвара. Такова бе движението и по главен път I-8 Белово-Пазарджик-Пловдив. Струпване на автомобили се бе образувало на вход на ГКПП „Малко Търново“. В следобедните часове до към 18.00 ч. изключително интензивен на изход бе трафикът на границата с Турция и на вход за автомобили на ГКПП \"Кулата\" и \"Маказа\". Заради очаквания трафик бяха въведени редица мерки. В участъка от автомагистрала „Струма“ край Дупница имаше две ленти за движение за леките автомобили и ППС до 12 т в посока София и една - за Кулата. Тъй като на автомагистрала „Хемус“ продължават ремонтно-възстановителните работи на съоръженията при 19-и км и при 36-и км, както и на тръбата за София на тунел „Витиня“, за улеснение на пътуващите в отсечките с ремонт има две ленти за пътуващите за София и една за Варна. Алтернативен маршрут в посока Монтана и Видин бе проходът „Петрохан“ и Искърското дефиле, а в посока Варна - път I-1 София - Ботевград. За облекчаване на движението през Владая и повишаване на пътната безопасност днес имаше две ленти за влизащите в София. Алтернативен маршрут на първокласния път бе автомагистрала „Струма“. \r\nДо 20.00 ч. бе спряно движението на камионите над 12 тона по автомагистралите и най-натоварените пътища. Целта бе повишаване на безопасността и увеличаване на пропускателната способност на инфраструктурата в края на почивните дни.", "date": "2019.09.24", "title": "Следпразничен трафик (ОБЗОР)"}
{"url": "http://www.focus-news.net/news/2019/09/24/2701598/nezavisenmakedoniya-zaev-shte-se-sreshtne-s-mitsotakis-na-24-septemvri-v-kuloarite-na-obshtoto-sabranie-na-oon-v-nyu-york.html", "text": "Правителствена делегация от Северна Македония, водена от премиера Зоран Заев, ще остане в Ню Йорк от 23 до 28 септември, където ще присъства на 74-ото Общо събрание на ООН, пише македонското издание  “Независен” . \r\nСпоред гръцки източници утре ще се проведе среща между премиера на Северна Македония Зоран Заев и неговия гръцки колега Кириакос Мицотакис. \r\nТова ще бъде първата среща на двамата премиери, откакто Кириакос Мицотакис спечели изборите, проведени в началото на юли в Гърция. \r\nПрограмата на премиера Заев включва и официална среща с генералния секретар на ООН Антонио Гутериш. \r\nОфициалното обръщение на премиера Заев пред Общото събрание е насрочено за сутринта на последният ден, в който той ще бъде в Ню Йорк. \r\nВ правителствената делегация влизат още вицепремиерът по европейските въпроси Буяр Османи, министърът на външните работи Никола Димитров, министърът на здравеопазването Венко Филипче и министърът на околната среда Насер Нуредини. \r\nМинистрите ще участват в дискусиите в рамките на четирите срещи на събранието, които тази година са посветени на промените в климата, универсалният достъп до качествени здравни услуги, целите за устойчиво развитие и финансирането му. \r\n \r\n Превод и редакция:  Теодор Пенев", "date": "2019.09.24", "title": "„Независен“(Македония): Заев ще се срещне с Мицотакис на 24 септември в кулоарите на Общото събрание на ООН в Ню Йорк"}
{"url": "http://www.focus-news.net/news/2019/09/24/2701600/pregled-na-osnovnite-temi-v-ruskiya-pechat-agentsiya-fokus.html", "text": "Предстоящата среща между Доналд Тръмп и Владимир Зеленски на фона на набиращия скорост скандал в САЩ за предполагаемия опит на американския президент да окаже натиск върху украинския си колега за разследване на действията на бившия вицепрезидент Джо Байдън и неговия син Хънтър, както и сложната ситуация с блокирането на сметките на фирми от Приднестровието в молдовски банки и вероятността непризната република да не може да плаща заплатите на държавните служители, са сред темите на руския печат. \r\n*** \r\n \r\n Защо преговорите между Тръмп и Зеленски са важни за Русия, коментира руският вестник  “Взгляд“  в материал, представен без редакторска намеса. \r\n„Конспирацията“ със Зеленски заплашва Тръмп с импийчмънт. Така поне твърдят противниците на президента в Конгреса. Няколко дни преди първата лична среща на Тръмп и Зеленски избухна скандал - американският президент е обвинен в изнудване на Киев, за да реши \"личните си проблеми\". Тази ситуация е в полза на Русия. И Москва, изглежда, отново ще трябва да „вика“ за Тръмп. \r\nВ понеделник президентът на Украйна лети за САЩ, където ще остане до четвъртък. Формално посещението е предвидено да съвпадне с откриването на сесията на Общото събрание на ООН, пред която Зеленски смята да се обърне, но срещата му с Тръмп има много по-голямо значение - за Украйна, за Донбас и за самия Тръмп. \r\nАмериканските медии твърдят, че хазаинът на Белия дом до последно отказва да се споразумее за дата за срещата и се предаде само под натиск от администрацията си - в петък стана известно, че преговорите са насрочени за сряда. Ако информацията за упоритостта на Тръмп е вярна, тя хвърля светлина върху истинските причини, поради които срещата на така наречената контактна група в Минск внезапно се осуети: представители на Киев отказаха да одобрят така наречената формула на Щайнмайер, с други думи, да гарантират автономията, предписана на Донбас в Минските споразумения. \r\nРазпространяваше се версия, че украинските емисари втвърдили позициите си и са пренебрегнали препоръките на Зеленски, който, изглежда, вече се е съгласил с одобрението на тази формула. Както изглежда сега, ситуацията беше малко по-различна. След като получи потвърждение от Тръмп за срещата, администрацията на Зеленски реши да забави процеса в Минск, тъй като преговорите с американския президент дадоха теоретичен шанс, че е възможно да се откажат от „формулата на Щайнмайер“. \r\nЗа това Украйна е готова на много. В крайна сметка тогава няма да се налага да променя конституцията, да предоставяте автономия на Донбас и да обяснява на местните патриоти как стана така, че Украйна загуби войната и сега капитулира, защото още първоначално (тоест през 2014 г.) Донбас изискваше автономия. \r\nВ същото време Зеленски обеща на избирателите „напредък“ в разрешаването на конфликта, Москва постави условието си за възобновяване на „нормандския формат“ - писмени гаранции за одобряването на формулата, Париж действително я подкрепи, а Берлин стои на позицията, Минските споразумения трябва да се изпълняват, тъй като не се вижда друг изход от този продължителен кошмар. \r\nТака надеждата във Вашингтон е последната за Киев. Ако той недвусмислено и активно вземе страната на Украйна по въпроса за формулата, Украйна може да се опита да промени по някакъв начин ситуацията в своя полза. Не е сигурно, че ще проработи, но трябва да се опита. \r\nОсвен това президентът на Украйна има какво да предложи на президента на Съединените щати: инкриминиращи доказателства за бившия вицепрезидент Джо Байдън, който, очевидно, ще стане основен съперник на Тръмп на президентските избори през 2020 г. Нещо повече, именно този човек има най-добрия шанс да осигури реванш на Демократическата партия. Той не е непобедим, но е наистина страховит противник. \r\nВестник „Взгляд“ вече писа за естеството на възможните компрометиращи доказателства за него. Нека припомним накратко: започна антикорупционно разследване срещу газовата компания „Бурисма“, съсобственост на синът на Байдън Хънтър, след което Байдън (тогава вицепрезидент на САЩ) поиска уволнението на украинския главен прокурор и следващия главен прокурор Юрий Луценко безопасно приключи делото срещу Хънтър. Това е корупция от типа „нелегален лобизъм“, когато личния интерес се смесва с държавния. Това е сериозно обвинение и може да „погребе“ кандидата Байдън. \r\nСпоред The Wall Street Journal, като част от телефонен разговор през юли с Киев, Тръмп е повторил „около осем пъти“, че Зеленски трябва да „съдейства“ на неговия адвокат и бивш кмет на Ню Йорк Рудолф Джулиани. Всъщност Джулиани вече е специален представител на Тръмп по чувствителни въпроси и човека, на когото е възложено да получи желаните уличаващи доказателства от Киев. \r\nНа този фон в лагера на демократите започна истинската истерия. Те, разбира се, категорично отричат обвиненията срещу Байдън, настоявайки, че Тръмп злоупотребява с властта за лична изгода: използвайки президентството, той оказва натиск върху Киев, за да дискредитира основния си съперник. Сега в долната камара на Конгреса вече има три комисии, които работят по въпроса,като се стремят да докажат факта на „конспирация“ около случая „Байдън“ и да започнат процеса на импийчмънт. \r\nСамият Тръмп нарича всички обвинения „фалшиви новини“ и обещава да публикува препис от телефонен разговор със Зеленски. Но в същото време той признава, че преговорите включваха корупция в Украйна и евентуалното участие на американците в нея. Разбирайте Бйдън младши и старши. \r\nДа кажем веднага: импийчмънтът е малко вероятен. При такива обстоятелства републиканците все още контролират Сената , те няма да предадат президента си. На свой ред демократите ще се опитат да увеличат максимално сложността на контактите между Тръмп и Зеленски, така че „сделката Байдън“ да не се осъществи. \r\nСамият Зеленски, след като падна между два огъня, ще се радва да избегне сделката, като спечели благоразположението на администрацията на Вашингтон по някакъв друг начин. Разбираемо е: е, хубаво ако Тръмп спечели изборите, но какво ще стане, ако Байдън ги спечели? Американските демократи, разбира се, няма да „изоставят“ Украйна - във всеки случай ще е полезно за конфронтация с Русия, но самият Зеленски може да се сблъска с големи проблеми. \r\nНовият външен министър на Украйна Вадим Пристайко вече заяви, че Украйна като \"независима държава\" има право на \"своите тайни\", включително във връзка със случая Байдън. В същото време той категорично отрича, че Тръмп е оказал натиск върху Зеленски. Тоест той се опитва да не се кара и с демократите, и с републиканците. \r\nНека се опитаме да предположим, че при настоящите обстоятелства Тръмп ще бъде принуден да действа с изключителна предпазливост, а Зеленски няма да приеме „съблазнителното му предложение” – ще се уплаши. Това би бил добър сценарий за Русия, макар само ако Тръмп спечели изборите. \r\nСлед приключването на „руското дело“ и отпадането на всички обвинения за „конспирация с Русия“, Тръмп започна да променя американския екип, работещ в Украйна, „в своя полза“ - преди това там работеха поддръжниците на предишната демократическа администрация. Той знае от какво се нуждае от Зеленски, но извън това не му трябва Украйна. Поне всички американски медии твърдят така. \r\n„Позицията на президента се състои главно във факта, че трябва да признаем, че Русия трябва да бъде наш приятел и кой изобщо се интересува от Украйна?“ - каза източникът на вестник The Washington Post, който уж многократно е обсъждал Украйна с Тръмп. Тръмп не потвърждава публично това, но той и не го опровергава. В същото време той се оплаква, че подкрепата за Киев струва твърде много на Вашингтон. \r\nВсичко това се вписва добре в бизнес стила на Тръмп, декларираните му приоритети във външната политика на САЩ и възгледите му за света. И стига до факта, че изравняването в четириъгълника на Руската федерация - САЩ - ЕС - Украйна ще се разиграе директно на президентските избори. Най-добрият вариант за Русия е да спечели Тръмп без сделка със Зеленски, тъй като в този случай киевското ръководство вече не може да разчита на благоволението на Вашингтон, а ситуацията в Донбас ще получи шанс да се развие в благоприятна за Москва посока. \r\nЗа американските върхове Украйна предвидимо се превръща в токсична среда и няма значение за кого, Тръмп или Байдън. Но те какво всъщност искаха? Страната е такава. \r\n*** \r\n \r\n Президентът на Украйна Владимир Зеленски лети за Ню Йорк за Общото събрание на ООН, където за първи път ще се срещне с американския лидер Доналд Тръмп. Във всеки случай украинските политици наистина се надяват на това. Срещата ще се проведе на фона на голям политически скандал, в центъра на който са двамата президенти, но според политическите коментатори американският президент не се интересува от Донбас, пише руският вестник  “Московский Комсомолец“  в материал, представен без редакторска намеса. \r\nОтношенията с Вашингтон за Украйна са приоритетни на този етап от нейната история. Затова Зеленски започна подготовка за посещение в САЩ почти веднага след като спечели изборите, но срещата на двамата лидери постоянно се отлагаше. Предполагаше се, че новият украински президент ще се срещне с американския си колега в началото на септември във Варшава по време на събития, посветени на 80-годишнината от избухването на Втората световна война. Въпреки това Тръмп отмени пътуването си в последния момент, позовавайки се на факта, че трябва да спаси Флорида от урагана “Дориан”. \r\nТогава Зеленски започна да се подготвя за среща в кулоарите на Общото събрание на ООН. Според външния министър Вадим Пристайко президентите ще проведат пълноценни преговори, които ще продължат около час, като един от основните въпроси ще бъде енергийната сигурност на Украйна. Всъщност, въпреки факта, че Зеленски вече е говорил два пъти с Тръмп по телефона, е много важно да се установи пряк контакт. \r\nНезависимо от това, в точната програма на работното посещение на Зеленски в САЩ разговорът с Тръмп не е посочен. Президентската администрация съобщава, че срещата ще се проведе на 25 септември от 16.00 часа. Този път в графика на украинския президент е разпределен \"за събития по отделна програма.\" Белият дом също потвърди, че Тръмп има насрочени срещи с Зеленски, британския премиер Борис Джонсън и полския президент Анджей Дуда. \r\nПървата среща на двамата президенти ще се проведе на фона на един от най-големите политически скандали. Става въпрос за телефонния разговор на Тръмп с Зеленски, по време на който се твърди , че американският президент е поискал от украинския лидер да започне разследване срещу сина на бившия вицепрезидент на САЩ Джо Байдън, Хънтър Байдън, който до 2019 г. беше в съвета на директорите на украинската частна газова компания „Бурисма“. Твърди се, че Тръмп се е връщал на тази тема осем пъти. И въпреки че президентът на САЩ уверява, че разговорът е бил \"абсолютно перфектен\" и дори обещава да предостави стенограма от преговорите, Конгресът на САЩ ще стартира процедура по импийчмънт, ако бъде доказан натискът му върху Зеленски. \r\n \r\nНиколай Капитоненко, експерт от Международния център за напреднали проучвания заяви:  \r\n„Най-вероятно Тръмп и Зеленски ще имат възможност да говорят само на Общото събрание на ООН, но това ще бъде много кратка среща, по време на която те няма да имат време да обсъдят нещо ясно. За Украйна обаче това ще бъде най-добрият вариант, тъй като има голям риск Тръмп да се опита да окаже натиск върху Зеленски да се присъедини към кампанията му срещу Байдън. \r\nКиев абсолютно няма нужда да се забърква във вътрешнополитическите разправии на САЩ. Най-вероятно президентът на Украйна ще се опита да се концентрира върху въпросите на двустранното сътрудничество, включително върху въпросите на енергетиката и регионалната сигурност, включително антируските санкции. \r\nМоже би Зеленски ще предложи на Тръмп да участва във „нормандския формат“ и като цяло по-активно да допринесе за уреждането на конфликта в Донбас. В същото време САЩ не искат толкова много да прекратят войната в източна Украйна, колкото европейците. Вашингтон приветства контактите на Зеленски с Путин, но смята, че всички отстъпки трябва да бъдат направени от Русия, а не от Украйна. Тръмп няма да убеди Зеленски да даде специален статут на Донецк и Луганск.\" \r\n \r\nКирил Молчанов, заместник-ръководител на украинския Институт за анализ и управление изрази друго мнение: \r\n„Срещата на Тръмп със Зеленски ще се проведе, но ще продължи максимум 20 минути. Освен това и двамата държавни глави ще се радват на това. От една страна, президентът няма какво да говори с Зеленски, освен за Байдън. Той трябва да докаже на демократите, че не оказва натиск върху Киев, за да организира преследването на основния си съперник на предстоящите избори. В същото време темата за Донбас или украинските реформи за Тръмп е напълно безинтересна. \r\nЗеленски също няма какво да каже в случая с Байдън и не иска да се намесва в техния конфликт. Президентът на Украйна се нуждае от среща за две неща: да се увери, че нищо не пречи да се отпуснат 400 милиона долара за военни разходи в Киев, и да получи морална подкрепа в навечерието на срещата във \"нормандски формат\". \r\nВ резултат на преговорите страните могат да декларират, че са сключили нов договор за доставка на въглища от Пенсилвания или американско ядрено гориво. В същото време Тръмп със сигурност ще откаже да се присъедини към „нормандския формат“ и няма да лобира за мироопазващата мисия в Донбас. Той смята, че Москва и Киев трябва да се споразумеят сами.\" \r\n*** \r\n \r\n Приднестровието е пред хуманитарна катастрофа заради блокирани сметки от молдовските власти, пише руският вестник  “Независимая газета“ \r\nВ отговор на закриването от Кишинев на сметките на приднестровските фирми, Тираспол задължава износителите на електроенергия задължително да продават 95% от приходите си в приднестровския валутен резерв, изключително в щатски долари. Лидерът на Социалдемократическата партия на Молдова Виктор Шелин заяви пред вестника,  че по този начин Тираспол изпраща сигнал до Москва, която счита за замесена в молдовската банкова блокада на непризнатата република. \r\nВ Приднестровието според молдовския политик Виктор Шелин няма валута - това е следствие от закриването на сметките на приднестровските предприятия от молдовските банки. Приднестровските власти според Шелин скоро няма да могат да плащат на армията си, да купуват храна и като цяло да плащат сметките. В рамките на преговорния формат 5 + 2 (Молдова и Приднестровието - страни, Руската федерация, Украйна, ОССЕ - посредници, ЕС и САЩ - наблюдатели) е време да се обсъди въпросът за хуманитарна катастрофа, заплашваща Приднестровието, смята Виктор Шелин. Той отбелязва, че \"молдовската политическа общност е изненадана, че по време на неотдавнашно посещение в Кишинев, вицепремиерът Дмитрий Козак и съпредседател на междуправителствената комисия Дмитрий Патрушев, не беше казана и дума за закриването на приднестровските сметки от молдовските банки\". „Молдовските политици са склонни да вярват, че това действие може да бъде съгласувано с Москва. Целта на операцията е да направи Приднестровието по-отстъпчиво в политическите преговори за обединението на региона с Молдова, към което се стреми молдовският президент Игор Додон“, заяви ръководителят на молдовските социалдемократи. В същото време той вярва, че натискът върху Приднестровието от страна на молдовските банки е договорен със САЩ. Шелин е сигурен, че Република Молдова (РМ) не е в сферата на влияние на ЕС или Русия, а на САЩ, това се потвърждава от постоянните срещи на Додон с американския посланик в РМ Дерек Хоган, както и проамериканската ориентация на премиера на Република Молдова Мая Санду. \r\nФактът, че президентът на Приднестровието пое инициативата „във връзка с ограничаване на достъпа на приднестровските банки до валутния пазар на Молдова“ и призова Върховния съвет да го проучи „в режим на законодателна спешност до 26 септември“, показва, че това е сигнал за Москва. Факт е, че на 26 септември Красноселски ще се срещне с Дмитрий Козак в руската столица. Банковата война между Молдова и Приднестровието не е в дневния ред на срещата, но съдейки по факта, че Върховният съвет на непризнатата република обсъжда този въпрос, той няма да бъде заобиколен и в Москва. \r\nНаскоро Красноселски предложи да се измени „законът за допълнителни държавни мерки, насочени към минимизиране на отрицателното въздействие на външноикономическите фактори“, така че износителите на електроенергия „да се принудят да продават 95% от своите валутни приходи във валутния резерв на ПМР (непризната Приднестровска Молдовска република) изключително в щатски долари независимо от валутата, в която са получени постъпленията. \" В същото време се предвижда да се увеличи срокът за издаване на заповед за задължителна продажба на доход в чуждестранна валута от два на седем работни дни. \r\n \r\nМеждувременно единственият износител на електроенергия в региона е Молдовската държавна областна централа, собственост на руската компания „Интер РАО“. \r\n \r\nТака Красноселски реагира на \"мащабната блокада от молдовските банки на сметките на приднестровските предприятия\" - акция, която Тираспол нарича \"политически натиск върху Приднестровието\". Въпреки това властите на Кишинев и Националната банка на републиката твърдят, че са блокирани само две сметки на приднестровски стопански субекти. \r\nКакто каза Красноселски пред вестника, Кишинев „закри сметките на редица приднестровски предприятия, включително Молдавския металургичен завод и не позволява отварянето на нови“. Приднестровският лидер не изключи, че в резултат на това някои предприятия могат да бъдат спрени. Вадим Красноселски предава писма с искане да повлияе на молдовските власти до посланика на САЩ в Република Молдова, както и до дипломатическите представители на страните-членки на ЕС. Според него поръчителите и наблюдателите на формат „5 + 2“ са солидарни с приднестровската позиция по този въпрос. \r\nПриднестровци говориха за ситуацията на заседание на молдовско-руската междуправителствена комисия, което се проведе наскоро в Кишинев. „Установихме набор от проблемни въпроси, пред които са изправени икономическите агенти, населението на Приднестровието, републиката като цяло“, каза вицепремиерът по икономическо развитие Сергей Оболоник. \r\nАко говорим за държавната електроцентрала на Молдова, която се оказа в центъра на спора между Кишинев и Тираспол, тя се интересува от доставка на електроенергия на европейския пазар, а също така иска да получи дългосрочен лиценз за работа на молдовския пазар. Това заяви заместник-министърът на енергетиката на Русия Андрей Черезов, който взе участие в срещата в Кишинев на междуправителствената комисия по икономическо сътрудничество между Република Молдова и Руската федерация. \r\nГоворейки за ситуацията около електроцентралата, един от основните доставчици на електроенергия в страната, разположен в Приднестровието и собственост на руската компания „Интер РАО”, заместник-министър на енергетиката на Руската федерация, обърна внимание на факта, че понастоящем Националната агенция за енергийно регулиране на Република Молдова издава лицензи на електроцентралата за период от само шест месеца. \r\n„Настоящият лиценз е валиден до януари 2020 г. За да осигурим дългосрочно планиране и организиране на непрекъснато снабдяване с електроенергия, считаме за необходимо молдовската страна да предостави на електроцентрала като равноправен участник на пазара на електроенергия еднакви лицензионни условия и средносрочни договори за доставка на електроенергия“, предложи Андрей Черезов. Според него въпросната електроцентрала също се интересува от доставката на електроенергия на европейския пазар. \r\nПо този начин, задължавайки централата да продава приходите си (в доларово изражение) на приднестровска банка, властите в Тираспол се опитват да привлекат вниманието на Москва към проблемите, които създава  Кишинев на Приднестровието. На фона на сближаването между Молдова и Русия, Приднестровието възприема натиска от молдовските банки като опит да повлияе на позицията на непризнатата република. Не случайно Вадим Красноселски припомни мирното споразумение от 1992 г., което отбелязва, че мироопазващата мисия ще продължи в региона, докато конфликтът в Приднестровието бъде напълно разрешен. Ръководителят на ПМР отбеляза, че пълното разрешаване на конфликта е \"признаване на независимостта на Приднестровието\".", "date": "2019.09.24", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/09/24/2701602/yasni-sa-kandidatite-za-obshtinski-savetnitsi-na-gerb-sds-i-bsp-za-mestniya-vot-v-stolitsata-obzor.html", "text": "Ясни са кандидатите за общински съветници на ГЕРБ-СДС и БСП за местния вот в столицата. Те станаха ясни след като двете основни партии регистрираха кандидатите си в Общинската избирателна комисия. Освен кандидат на ГЕРБ за кмет на София Йорданка Фандъкова ще бъде водач на листата за общински съветници. На второ място е Иво Петров, а на трето досегашният председател на Столичния общински съвет Елен Герджиков. ГЕРБ влиза в битката за София с 61 кандидати за общински съветници. Сред кандидатите за съветници са досегашните в лицето на Малина Едрева, Николай Асенов Стойнев, Лорита Радева и други. От управляващата партия представиха и своите кандидати за кметове за всички столични райони. БСП регистрира кандидатите за районни кметове, кметове на кметства и листата за общински съветници в София. Листата с кандидатите на Местна коалиция \"БСП за България\" за общински съветници води лидерът на столичните социалисти Калоян Паргов. Втора е досегашният заместник-председател на СОС Милка Христова. БСП също се явява с листа от 61 кандидати. В първата десетка попадат 6 от общо седемте досегашни общински съветници от групата на БСП. \r\nДеница КИТАНОВА", "date": "2019.09.24", "title": "Ясни са кандидатите за общински съветници на ГЕРБ-СДС и БСП за местния вот в столицата (ОБЗОР)"}
{"url": "http://www.focus-news.net/news/2019/09/24/2701604/pregled-na-osnovnite-temi-v-britanskiya-pechat-agentsiya-fokus.html", "text": "Решението на Лейбъристаката партия да не подкрепи на този етап кампания за оставане в ЕС на евентуален втори референдум за членството в ЕС, фалита на най-големия британски туроператор \"Томас Кук\" и предстощаите срещи на британския премиер в рамките на редовната годишна сесия на Общото събрание на ООН са сред темите на британския печат.  \r\n*** \r\n \r\n Годишната конференция на Лейбъристката партия гласува да отхвърли предложение за ангажиране на партията да води кампания за оставане в евентуален бъдещ референдум за членството в ЕС, пише британският вестник  The Independent . \r\nРезултатът затвърждава позицията на лидера Джерeми Корбин, чието предложение да обещае референдум, но да изчака след общите избори, за да се реши каква позиция ще вземе партията в зависимост с евентуална сделка, която едно бъдещо лейбъристко правителство може да сключи с Брюксел. \r\nТова означава неуспех на кампаниите срещу Брекзит, които се надяваха да осигурят подкрепа на лейбъристите за оставане  в ЕС. \r\nТова означава, че лейбъристите почти сигурно ще влязат в общите избори, които се очакват в рамките на следващите три месеца, без ясна позиция дали ще предприемат кампания за оставане в ЕС или за напускане, ако успеят да осигури референдум. \r\nМинистърът на кабинета в сянка Даян Абът приветства гласуването - което беше посрещнато от възгласи „Джеръми Корбин“ от конференцията, като демонстрация на единство зад лидера. Но първият министър на Шотландия Никола Стърджън го заклейми като \"отказ от отговорност\", докато председателят на консерваторите Джеймс Кливърли заяви, че това показва, че лейбъристите предлагат само \"повече разговори, по-голяма нерешителност и по-безсмислено забавяне\". \r\nСлед решаващия вот, който се проведе на фона на хаотични сцени по време на конференцията в Брайтън, се появи гняв, тъй като възникнаха спорове дали гласуването чрез показване на ръце е валидно или не. \r\nПредставителката на Националния изпълнителен комитет Уенди Николс, която председателстваше сесията, призна, че първоначално е смятала, че вотът е в полза на оставане, но от генералния секретар Джени Формби е разбрал, че делегатите всъщност са гласували против. Тя се противопостави на гневните искания за вот с карти. \r\nСъгласно промените в правилата, договорени миналата година и осъществени на тази конференция, делегатите вече нямат право да изискват гласуване с карти, което вместо това е по преценка на председателя. \r\n*** \r\n \r\n Най-старата туристическа компания в света се срина, пише британското списание  The Economist .   \r\n“Томас Кук”, британска туристическа агенция, започнала живота си през юли 1841 г., предлагайки еднодневни екскурзии на възрастни хора между Лестър и Лафбъроу. В разцвета си  Марк Твен, Ръдиард Киплинг и Уинстън Чърчил са сред нейните клиенти, преди да се превърне във водеща модерна пакетна ваканционна фирма. Но историята й завърши безславно, след като нейни клиенти бяха затворени в тунизийски хотел от охранителите с искане да платят отново за стаите си, ако искат да се приберат у дома. \r\nНай-старата ваканционна компания в света се разпадна на 23 септември след десетилетие на финансови проблеми. Тя оставя след себе си само един напълно интегриран туроператор в Европа, който все още е собственик на магазини, самолети и хотели: TUI от Германия. \r\nДоскоро изглеждаше, че компанията ще избегне фалита, като се съгласи на спасителна сделка едва миналия месец. „Фосун“, китайски конгломерат, желаещ да внедри марката „Тоамс Кук“ в Азия и заемодателите на фирмата, щяха да внесат в компанията 900 млн. британски лири (1,1 млрд. долара). Освен това имаше желание да разпродаде Condor, своята печеливша чартърна авиокомпания в Германия, която все още работи. Но на 20 септември основните банки на фирмата заплашиха да оттеглят подкрепата си, ако групата не успее да намери допълнителни 200 млн. британски лири финансиране, които според тях ще трябва да я поддържат през по-слабите зимни месеци. Никой от другите бенефициенти – „Фосун“, банките, облигационери или хедж фондове - не бяха подготвени за това. Призивът в последната минута за правителствено спасяване не получи подкрепа. \r\nКакво се обърка? „Томас Кук“ печели по-голямата част от богатството си през 90-те години, продавайки пакетни ваканции, които включват някаква комбинация от полети, настаняване и храна в една цена. Оттогава индустрията често се представя като в упадък, отчасти заради неволите на „Томас Кук“. „Монех Еърлайнс“, компания, специализирана в пакетни ваканции, се разпадна преди две години. Новите уебсайтове за резервации, като Expedia и Skyscanner, дават възможност на пътниците да резервират свои собствени полети и настаняване. А възходът на нискотарифните авиокомпании, много от които отказват да продават билетите си чрез туристически агенти, примами техните  клиенти далеч. „Томас Кук“ по-рано тази година също обвини несигурността около Брекзит за спада на резервации. Свързаният спад на лирата заради Брекзит също не помага. \r\nИ все пак неволите на „Томас Кук“ не са знак, че ваканционните пакети са в упадък; ако не нещо друго, индустрията се радва на възраждане. Половината пътувания на британци в чужбина все още са част от пакетите, според Асоциацията на британските туристически агенти, броят на британците, които отиват в чужбина на „пакетни почивки“, се е увеличил от 14,3 милиона през 2010 г. до 18,2 милиона през 2018 г. Все още е по-евтино да закупите семейна почивка като пакет, отколкото да резервирате компонентите поотделно. Анализаторите казват, че отчасти това е така, защото TUI и “Tomas Kuk” са в състояние да използват своя мащаб за договаряне на по-ниски цени при резервиране на хотелски стаи и места в полетите. Броят на по-младите почиващи на пакети расте особено бързо. Много туристически агенти приписват това на популярността на риалити предавания. \r\nПоради това за краха са виновни главно лошите бизнес решения на „Томас Кук“. Фирмата наследи планина от дългове, когато се обедини с MyTravel Group, конкурентна фирма за ваканционни пакети, през 2007 г. След това към нея се добави голяма поредица от поглъщания. Компанията никога не може да се отърси от този дълг, който достигна 1.9 млрд. лири до март. Неговите 550 клона по британските високи улици също набъбнаха с режийните си разходи и бяха скъпо задължение за плащане. \r\nНови онлайн туристически агенти, като On the Beach и We Love Holidays, сега четвърти и пети по големина пакетни ваканционни оператори на Великобритания, лесно подбиват „Томас Кук“ по цена. Големият залог за Тунис като дестинация малко преди серия от терористични атаки, които затвориха индустрията на страната, и забавяне на резервациите за ваканции през миналата година поради хубаво време у дома, не помогна. Последната тухла беше загубата в размер на 1,5 милиарда британски лири, която компанията направи през шестте месеца до март, което нанесе щети на баланса на компанията. \r\nГолемите губещи са 600-те хиляди летовници, които в момента пътуват с „Томас Кук“. Британската администрация за гражданска авиация планира да върне най-малко 150 000 от летовниците, които сега се намират в чужбина в най-голямата евакуация на британците след Втората световна война. Германските власти организират още по-голяма операция по прибирането на около 300 000 граждани. \r\nГолемият победител е TUI, най-големият туроператор във Великобритания, който вижда, че най-близкият му конкурент е изваден от пазара. Но дори TUI трудно би би могъл да се пребори с следващата вълна на конкуренция от нискотарифните превозвачи. С маржовете за полети, притиснати от конкуренцията, те се надяват да освободят печалбите си, превръщайки уебсайтовете си в мощни ваканционни магазини. Кени Джейкъбс, главен маркетинг директор на „Райънер“, иска уебсайтът му да се превърне в „Амазон за пътуване“, като продава хотелски стаи, коли под наем и дори самолетни билети за своите съперници. Акциите на TUI  вече са спаднали с 40% през последната година - знак, че перспективите й са станали много по-малко слънчеви. \r\n*** \r\n \r\n  Великобританският премиер Борис Джонсън отрече спекулациите, че страната може да се доближи до сделка с Брюксел за Брекзит по време на разговорите с европейски лидери на срещата от високо равнище на ООН, като заяви, че „пробив в Ню Йорк“ е малко вероятен, пише  The Guardian . \r\nПремиера, който ще се срещне с председателя на Европейската комисия Доналд Туск и други лидери от страните членки на Европейския съюз в кулоарите на заседанията на Общото събрание, заяви позицията си, че сделка е малко вероятна. \r\nПред репортери на самолета за Ню Йорк, след като беше загатнато, че ще бъде постигнат възможен компромис за клаузата за ирландската граница, Джонсън заяви, че „все още има дупки, все още има трудности“ за това как да бъде решен казуса. \r\n„Бих ви посъветвал да не си мислите, че това ще е момента“, заяви той. \r\n„Не искам да въздигам ненужно вярването, че ще има пробив в Ню Йорк. Не съм песимистичен, ще бутаме напред, но има още работа за вършене“, добави той. \r\nПроблемът пред Брюксел и Лондон все още остават исканията на двете страни за предпазната клауза за ирландската граница. \r\nЕС настоява, че не може да позволи сделка, която да доведе до установяването на митнически проверки между Северна Ирландия и републиката, което потенциално може да е в разрез със споразуменията от 1998 г., докато Великобритания се зарече да премахне клаузата, която осигурява свободно придвижване през границата, в случай че не бъде постигнато друго споразумение с Брюксел. \r\nВеликобритания също предложи да отвори границата за храна и агрикултурна продукция и други стоки, когато приключи транзитният период след Брекзит в края на 2020 г. \r\nДжонсън изглежда отхвърли идеята към тези стоки да се прибавят и промишлените стоки. \r\nТой все пак настоя, че е бил постигнат сериозен прогрес с европейските лидери откакто той е начело на Великобритания, като заяви, че „не е задължително те вече да имат привързаност“ към клаузата. \r\n„Обаче има все още дупки, все още има трудности.“, добави той, като уточни, че пътя към споразумението минава през взаимно уважение към принципите на единния пазар. \r\n„То (споразумението) ще отвори границата на Северна Ирландия, ще уважи принципите на мирния процес там, но и ще позволи на Великобритания да излезе от ЕС“, каза още премиера. \r\n„И има начин да постигнем това. Смятам, че колегите около масата в Брюксел могат да видят как можем да направим това. Това, което ще се иска е политическата воля да стигнем до споразумение“.  \r\nКакто и Туск, Джонсън ще се срещне идните дни с президента на Франция Еманюел Макрон и канцлера на Германия Ангела Меркел в кулоарите на Общото събрание на ООН. Той ще проведе разговор и с ирландския премиер Лео Варадкар и с ръководителите на правителствата в Холандия и Белгия, Марк Рюте и Шарл Мишел. \r\n***", "date": "2019.09.24", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/09/24/2701914/rumen-petkov-abv-sadiite-pusnali-polfriyman-da-izlyazat-na-svobodna-praktika.html", "text": "Съдиите, пуснали Полфрийман, да излязат на свободна практика. Това заяви лидерът на АБВ Румен Петков в ефира на „Плюс-минус. Коментарът след новините” по  Нова тв . \"Решението на съда, да пусне предсрочно убиецът Пофрийман, е вулгарно и цинично. Маса адвокати заеха позиция, че има неспазване на практиките. Очевидно Хелзинкският комитет гледа на съдия Калпакчиев и на Пофрийман като на хора с еднакви заслуги пред обществото. Калин Калпакчиев два пъти е получавал наградата на БХК „Човек на годината”. За високото отличие беше номиниран и Пофрийман. ВСС много внимателно трябва прецени ролята и на тримата съдии. Нашата държава трябва да се намеси, защото иначе един изверг, който е извършил жестоко убийство и е направил опит за второ такова, ще бъде освободен”, каза той. Петков допълни, че вероятно става въпрос за конфликт на интереси от страна на тримата магистрати от Софийския апалетивен съд, решили да освободят предсрочно Пофрийман. „В мотивите на САС относно решението им никъде не е посочено кой е доклатчикът.  Не вярвам съдиите да имат срам. Едва ли това е причината да не е посочен доклатчикът”, поясни Петков. По думите му ВСС трябва да ги остави да си вадят хляба на свободна практика, а не да им гарантира имунитет. Той допълни, че политизирането на случая е грозно. Според него трябва да се сложи край на намаляването на присъдата при добро поведение. \r\nВ предаването той коментира и платформата на Манолова. „Вчера Мая Манолова направи силно представяне на платформата си. Пожелавам й успех\", заяви лидерът на АБВ по повод предстоящата битка за кмет на София.", "date": "2019.09.24", "title": "Румен Петков, АБВ: Съдиите, пуснали Полфрийман, да излязат на свободна практика"}
{"url": "http://www.focus-news.net/news/2019/09/24/2701909/afp-prezidentat-na-frantsiya-se-nadyava-na-progres-s-iran-do-chasove.html", "text": "Френският президент Еманюел Макрон заяви, че се надява на напредък по отношение на Иран \"в следващите часове\" във вторник след продължителна среща с иранския му колега Хасан Роухани, предава  AFP . \r\n\"Надявам се, че можем да постигнем напредък в следващите часове\", каза Макрон пред репортери, докато се опитва да организира среща на върха между лидерите на САЩ и Иран в кулоарите на Общото събрание на Организацията на обединените нации. \r\n \r\n  Юлиян Марков", "date": "2019.09.24", "title": "AFP: Президентът на Франция се надява на прогрес с Иран „до часове“"}
{"url": "http://www.focus-news.net/news/2019/09/24/2701605/tass-antonio-guterish-se-nadyava-che-rastat-na-temperaturata-na-zemyata-vse-oshte-mozhe-da-bade-ogranichen-do-15-gradusa.html", "text": "Световната общност все още може съвместно да попречи на средната температура на планетата да се повиши с над 1,5 градуса по Целзий до 2100 г. в сравнение с прединдустриалната ера, но има по-малко време за това. Това обяви в понеделник генералният секретар на ООН Антонио Гутериш на срещата на върха по въпросите на климата, цитиран от  TACC . \r\n\"Според Междуправителствения панел по изменението на климата, най-надеждните проучвания показват, че повишаване на температурата  с повече от 1,5 градуса по Целзии ще причини сериозни и непоправими вреди на екосистемите, които ни подкрепят\", заяви  ръководителят на световната организация. „Въпреки това научните доказателства също така показват, че не е късно“. \r\n\"Все още е възможно да се ограничи повишаването на температурата до 1,5 градуса по Целзий,\" подчертава Гутериш. \"Но  това ще изисква фундаментални промени във всички аспекти на обществото: начинът, по който в земеделието използваме земята, горивото за транспортните средства и осигуряването на енергия за икономиката.\" „Трябва да свържем изменението на климата с нов модел на развитие - справедлива глобализация, при която ще има по-малко страдания, повече легитимност и повече хармония между човечеството и планетата“, добави той. \r\nГенералният секретар припомни, че научната общност многократно заявява необходимостта от намаляване на емисиите на парникови газове с 45% до 2030 г., намаляване на емисиите на въглероден диоксид до нула до 2050 г., а също и ограничаване на повишаването на температурата до 1,5 градуса до края на века. „Трябва да увеличим финансовата подкрепа“, добави той. Както Гутериш подчерта, „жизненоважно е да се попълни фондът на ООН за зелен климат“, а също „да се изпълнят задълженията на развитите страни да събират 100 милиарда долара годишно до 2020 г., за да помогнат на развиващите се страни да се адаптират“ към изменението на климата. \r\n\"Според научните данни, ако продължим да следваме сегашния курс, тогава чакаме повишаване на температурата от 3 градуса по Целзий до края на века\", каза Гутериш. Той заяви, че в този случай бъдещето на идните поколения ще бъде застрашено. \"Времето изтича, но не е късно\", заключи генералният секретар на ООН. \r\n \r\n  Юлиян Марков", "date": "2019.09.24", "title": "ТАСС: Антонио Гутериш се надява, че ръстът на температурата на Земята все още може да бъде ограничен до 1,5 градуса"}
{"url": "http://www.focus-news.net/news/2019/09/24/2701606/reuters-evropol-proveryava-frenski-vinoproizvoditeli-zaradi-balgari-zhertva-na-savremenno-robstvo.html", "text": "Разкрити са повече от 165 заподозрени жертви на съвременно робство от България, работещи за френски винопроизводители след разбиване на престъпна мрежа , съобщи Европол в понеделник, цитиран от  Reuters . \r\nФренските полицейски служители арестуваха четирима заподозрени - трима от България, един от Франция - миналата седмица, след като идентифицираха около 167 потенциални роби, наети от четири лозаро-винарски компании в близост до източния град Лион, според европейската полицейска агенция. \r\nТрафикът на труд се увеличава на континента и е изпреварил сексуалната експлоатация като основна форма на робство в много европейски държави, съобщи Съветът на Европа миналата година. \r\n„Българските членове на групата отговарят за наемането на персонал в България, докато френският член организира логистика, включително организиране на настаняване на работниците“, заяви говорител на Европол, който подкрепи разследването. \r\nЕвропол не отговори на искане за предоставяне на допълнителни подробности до крайния срок, докато френската и българската полиция не бяха открити от агенцията за коментар \r\nРаботниците бяха наети от законна агенция по заетостта в България, казаха, че ще получават 60 евро (66 долара) на ден и ще им бъдат покрити транспортните и жилищните разходи, съобщи Европол. \r\nТе обаче са били принудени да живеят в къмпинг, като са им били приспаднати пари от заплатите им за храна и са им отказани пълните суми, които им бяха обещани, когато договорите им са приключили - оставяйки мнозина да не могат да си позволят връщането в България , добави агенцията \r\nПрестъпната мрежа перяла приходите чрез имоти във Франция, според Европол, който свързва най-малко 1000 правоприлагащи агенции от около 40 държави. \r\nПрез юли Европол стартира работна група за разкриване на престъпни групи, участващи в трафик на хора и контрабанда на мигранти, като предупреди, че бандите използват все по-необичайни тактики като използването на джетове и яхти за придвижване на хората. \r\nСпоред оценката на агенцията по труда на ООН около 25 милиона души в световен мащаб са държани да полагат принудителен труд - от ферми и фабрики до риболовни кораби. \r\n \r\n  Юлиян Марков", "date": "2019.09.24", "title": "Reuters: Европол проверява френски винопроизводители заради българи, жертва на „съвременно робство“"}
{"url": "http://www.focus-news.net/news/2019/09/24/2701610/aktualna-patna-obstanovka.html", "text": "Информация за състоянието на републиканските пътища и въведени ограничения, предоставена от  Агенция „Пътна инфраструктура“ (АПИ) .  \r\n Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път на София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n Състояние на автомагистралите:  \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента. Скоростта е ограничена до 70 км/ч. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n Състояние на републиканската пътна мрежа:  \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 27.09.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 30.09.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n Състояние на републиканската пътна мрежа:    \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; \r\nПът III-5002: Движението по път III-5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 25.09.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 11.10.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът III-843: Движението по път III-843 Велинград – Каратепе от км 14+000 до км 20+000 се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Движението са контролира с пътни знаци. Срок до 27.09.2019 г. \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът ІІ-11: Движението по път II-11 Оряхово – Гулянци  в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 26.09.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 27.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-37: Движението по път II-37 Етрополе – Джурово от км 17+340 до км 17+710 се осъществява с повишено внимание поради изграждане на пътна връзка към лявото платно /посока Джурово/. Скоростта на движение е ограничена до 30 км/ч. Срок до 01.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-663: Движението по път III-663 Димитровград – Симеоновград от км 40+600 до км 47+900 е ограничено за всички МПС поради изпълнението на строително – ремонтни дейности. \r\nОбходен маршрут за движение на МПС-та е както следва: \r\n-\tЗа направлението гр. Димитровград – гр. Симеоновград: гр. Димитровград – с. Черногорово – с. Воден – с. Александрово – с. Константиново – гр. Симеоновград \r\n-\tЗа направлението гр.Симеоновград – гр. Димитровград: гр. Симеоновград – с. Константиново – с. Александрово – с. Воден – с. Черногорово – гр. Димитровград \r\nСрок до 17:00 часа на 24.09.2019 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.24", "title": "Актуална пътна обстановка"}
{"url": "http://www.focus-news.net/news/2019/09/24/2701608/pregled-na-mezhdunarodnite-novini-do-600-chasa-agentsiya-fokus.html", "text": "В Гърция, където са настанени над 50 хиляди клиенти на Томас Кук, първите полети за репатриране на пътници, почиващи на островите Закинтос, Корфу и Кос са в ход, пише британският вестник  The Guardian . \r\nМинистърът на туризма в страната Харис Теохарис, който създаде оперативен център за координиране на усилията за репатриране, казва, че очаква 22 000 пътници да бъдат върнати у дома през следващите три дни. Министерството работи в тясно сътрудничество с британското посолство в Атина във връзка с репатрирането, за което се смята, че е под надзора на Британската администрация за гражданска авиация. \r\nОпитвайки се да намали страховете в страна, чиято икономика е почти изцяло зависима от туризма, министърът заяви, че разходите за хотели и други свързани с това разходи са били покрити за клиентите на Thomas Cook. Гръцкото министерство на туризма работи в тясно сътрудничество с националното министерство на икономиката и други органи в подкрепа на огромния брой гръцки компании, засегнати от банкрута на британския туроператор. \r\nГолямото мнозинство от засегнатите почиващи в Гърция се намират на остров Крит. Но в цялата страна, особено в Спорадите, където 75% от настоящите гости на хотела са британци, туристическите служители говорят за фалита на компанията като за катастрофа за вече и без това силно засегнатите от икономическите проблеми в страната гръцки компании. \r\nАлекос Еустатиу, който ръководи Съюза на хотелиерите на Скиатос в Спорадите и представлява Томас Кук, заяви: \r\n„Това е огромен икономически удар върху туризма ... изчислено е, че на нашите острови има около 1800 до 2000 британци. В момента икономическите щети са невъзможни за оценка.\" \r\n*** \r\n \r\n За понеделник вечерта (19:00) в гръцкото финансово министерство е насрочена спешна среща, която да координира действията и мерките за смекчаване на последиците от фалита на британската туристическа фирма Томас Кук, пише гръцкият вестник  Kathimerini . \r\nВ срещата, ръководена от министъра на финансите Христос Стайкурас, ще бъдат включени министърът на труда Джанис Вруцис, министърът на туризма Харис Теохарис, четирима заместник-министри и ръководителят на гръцката агенция за събиране на данъци Йоргос Пицилис. \r\nМинистрите и служителите ще обсъдят последиците от фалита на компанията, решаването на проблемите на туристите, останали в Гърция и подпомагането на професионалистите в туристическия сектор (бизнес и служители). \r\n*** \r\n \r\n Поредният кръг от преговори по закона за прокуратурата между правителството и опозицията приключи без напредък, информира македонският телевизионен  “Канал 5“ .  \r\nПоловин час след началото на срещата екипите на правителството и ВМРО-ДПМНЕ прекратиха преговорите. Последните предложения за закона дори не са обсъждани. Причината, според тях, е, че съществуват съществени различия в тълкуването на заключенията от лидерската среща, които изискват вътрешни консултации. \r\nОчакванията за сделка бяха малки днес още преди началото на срещата. Министърът на правосъдието Рената Десковска заяви в началото, че не е оптимист,  имайки предвид с кого преговаря и че ключовите различия по отношение на разследванията на Специализираната прокуратура (СП) остават нерешени. \r\nПреговарящият от ВМРО-ДПМНЕ Антонио Милошовски заяви, че отговорността за провала е на правителството. Споразумение е възможно, казва Милошовски, само ако опозицията получи роля при избора на персонал за ръководни длъжности в прокуратурата. \r\n*** \r\n \r\n Иран заяви в понеделник, че шведския петролен танкер, плаващ  под флага на Великобритания е \"свободен\" да напусне пристанището повече от два месеца след като е бил задържан в Персийския залив, предава  AFP . \r\n\"Съдебния процес приключи и въз основа на това, че условията за освобождаване на петролния танкер са били изпълнени той може да потегли\", заяви говорителят на правителството Али Рабией на пресконференция. \r\nТой не уточни кога на шведския кораб ще бъде разрешено да замине. \r\nИслямският революционен гвардейски корпус обкръжи кораба „Стена Имперо“ и го задържа в Ормузкия пролив на 19 юли. \r\nКорабът бе арестуван в иранското пристанище Бандар Абас, тъй като се твърдеше, че не е отговорил на обажданията за бедствие и е изключил транспондера си, след като е ударил рибарска лодка. \r\n*** \r\n \r\n Британският премиер Борис Джонсън смята, че е време да се сключи нова ядрена сделка с Техеран, която ще замени Съвместния всеобхватен план за действие (СВПД). Такова мнение изрази британският премиер, който пристигна в Ню Йорк в понеделник, за да участва в Общото събрание на ООН, в интервю за Sky News, цитиран от  TACC . \r\n\"Каквито и да са вашите възражения срещу старата сделка с Иран, сега е време да продължите и да сключите нова сделка,\" каза той. \"Заедно с нашите европейски и американски приятели ще работим за напредък на тази гледна точка.\" Според Джонсън, Великобритания в момента се опитва да постигне споразумение между членоветe на международната общност и да намали напрежението в отношенията с Техеран. \r\nНапрежението около Иран рязко се повиши след едностранното оттегляне на САЩ от СВПД на 8 май 2018 г. и след въвеждането на американски икономически санкции в областта на износа на петрол срещу Иран. Според иранската страна другите страни по сделката, предимно европейците, не се придържат изцяло към задълженията си в икономическата част на споразумението, така че сделката в сегашната си форма няма смисъл. На 8 май 2019 г. иранският президент Хасан Роухани обяви, че Техеран спира да спазва част от задълженията си по ядрената сделка. Към днешна дата иранските власти вече преминаха към третата фаза на намаляване на задълженията по СВПД. \r\n*** \r\n \r\n Разкрити са повече от 165 заподозрени жертви на съвременно робство от България, работещи за френски винопроизводители след разбиване на престъпна мрежа , съобщи Европол в понеделник, цитиран от  Reuters . \r\nФренските полицейски служители арестуваха четирима заподозрени - трима от България, един от Франция - миналата седмица, след като идентифицираха около 167 потенциални роби, наети от четири лозаро-винарски компании в близост до източния град Лион, според европейската полицейска агенция. \r\nТрафикът на труд се увеличава на континента и е изпреварил сексуалната експлоатация като основна форма на робство в много европейски държави, съобщи Съветът на Европа миналата година. \r\n„Българските членове на групата отговарят за наемането на персонал в България, докато френският член организира логистика, включително организиране на настаняване на работниците“, заяви говорител на Европол, който подкрепи разследването. \r\nЕвропол не отговори на искане за предоставяне на допълнителни подробности до крайния срок, докато френската и българската полиция не бяха открити от агенцията за коментар \r\nРаботниците бяха наети от законна агенция по заетостта в България, казаха, че ще получават 60 евро (66 долара) на ден и ще им бъдат покрити транспортните и жилищните разходи, съобщи Европол. \r\nТе обаче са били принудени да живеят в къмпинг, като са им били приспаднати пари от заплатите им за храна и са им отказани пълните суми, които им бяха обещани, когато договорите им са приключили - оставяйки мнозина да не могат да си позволят връщането в България , добави агенцията \r\nПрестъпната мрежа перяла приходите чрез имоти във Франция, според Европол, който свързва най-малко 1000 правоприлагащи агенции от около 40 държави. \r\nПрез юли Европол стартира работна група за разкриване на престъпни групи, участващи в трафик на хора и контрабанда на мигранти, като предупреди, че бандите използват все по-необичайни тактики като използването на джетове и яхти за придвижване на хората. \r\nСпоред оценката на агенцията по труда на ООН около 25 милиона души в световен мащаб са държани да полагат принудителен труд - от ферми и фабрики до риболовни кораби. \r\n*** \r\n \r\n Президенти на Полша и САЩ Анджей Дуда и Доналд Тръмп се срещнаха  в Ню Йорк, където започва общия политически дебат в Общото събрание на ООН и подписаха съвместна декларация за разширяване на сътрудничеството в областта на отбраната, предава  TACC . \r\n\"Подписваме съвместна декларация за разширяване на сътрудничеството в областта на отбраната.", "date": "2019.09.24", "title": "Преглед на международните новини до 6:00 часа (Агенция \"Фокус\")"}
{"url": "http://www.focus-news.net/news/2019/09/24/2701609/predstoyashti-mezhdunarodni-sabitiya-za-24-septemvri-agentsiya-fokus.html", "text": "*** \r\n  Продължава 74-тата сесия на Общото събрание на ООН. Очакват се изказванията на водещите световни лидери \r\n \r\n*** \r\n  Върховният съд на Великобритания ще се произнесе за спирането на работата на парламента \r\n \r\n*** \r\n  Пощенската агенция на ООН ще се събере в опит да се избегне оттеглянето на САЩ \r\n \r\n*** \r\n  Пресконференция преди предстоящото изстрелване на пилотиран космически кораб \r\n \r\n*** \r\n  Среща на борда на директорите на МВФ с Кристалина Георгиева \r\n \r\n*** \r\n  Учение на пристанищните и граничните власти за трафика след Брекзит", "date": "2019.09.24", "title": "Предстоящи международни събития за 24 септември  (Агенция \"Фокус\")"}
{"url": "http://www.focus-news.net/news/2019/09/24/2701601/the-daily-mail-prezidentat-na-iran-hasan-rouhani-na-pat-kam-obshtoto-sabranie-na-oon-v-opit-da-specheli-podkrepa-za-iran-sreshtu-sasht.html", "text": "Президентът на Иран Хасан Роухани пое от Техеран към Ню Йорк, за да присъства на Общото събрание на ООН в опит да спечели подкрепа за Техеран срещу „жестокото“ напрежение от страна на Вашингтон, пише британското издание  The Daily Mail . \r\nПред репортери преди да се качи на самолета, той заяви, че неговата делегация се отправя към събранието на ООН въпреки нежеланието на президента на САЩ Доналд Тръмп да им предостави визи, макар такива те все пак да получиха. \r\nТехеран и Вашингтон са в сериозен конфликт от май миналата година, когато Тръмп оттегли САЩ от ядрената сделка от 2015 г. и започна да налага нови санкции на Иран в своята кампания за „максимален натиск“ над тях. \r\n„Когато американците не искат (Иран да присъства на срещата), тогава трябва да настояваме да пътуваме натам“, заяви Роухани. \r\n„Жизнено важно е за нас да вземем участие в Общото събрание на ООН и да разговаряме“, заяви още президента на пресконференция в Техеран. \r\n„Жестоките действия, които бяха предприети срещу иранската нация и също така трудните и сложни проблеми, пред които е изправен регионът ни трябва да бъдат обяснени на хората и на страните по света“, подчерта Роухани. \r\nТой добави, че ще представи иранския план за мир в Персийския залив на Общото събрание. \r\n \r\n Ормузкия мирен план \r\n \r\nГоворейки за мирния план на Иран, той заяви, че „всички държави в Персийския залив са поканени да се присъединят към нашата коалиция, за да осигурим и поддържаме регионалната сигурност“. \r\nНапрежението в региона нарасна, след като от май тази година Иран все повече пренебрегва клаузите от ядрените споразумения от 2015 г., а САЩ от своя страна разположиха нови военни сили в Близкия изток. \r\nНапрежението се покачи допълнително след атаките върху петролните рафинерии на Саудитска Арабия на 14 септември, за което Рияд и Вашингтон до голяма степен обвиняват именно Техеран. \r\nБританският премиер Борис Джонсън заяви, че „Великобритания насочва отговорността, до голяма степен, на Иран“ за нападенията. \r\nТой също е на път за Ню Йорк, където се очаква да проведе среща с Роухани. \r\nОткакто САЩ се оттеглиха от ядреното споразумение от 2015 г., те налагат вълни от санкции на Иран, които са насочени срещу въоръжените сили на страната, финансовия сектор и висшите държавни служители, включително външния министър Джавад Зариф.  \r\nИран отговори като започна да нарушава задълженията си по сделката, която трябваше да отпусне санкциите срещу Техеран в замяна на ограничаване на ядрената програма на страната. \r\nСАЩ заявиха, че ще се произнесат по случая на срещата на Общото събрание на ООН. \r\nДържавният секретар, Майк Помпео заяви, че страната му иска да даде на дипломацията „всеки шанс да успее“ след атаките, които причиниха срив в износа на петрол на Саудитска Арабия. \r\n„Нашата администрация приема това много сериозно и работим неуморно да осигурим дипломатически изход“, заяви той по-рано пред репортери. \r\n„Но не се лъжете, ако не успеем в това начинание и Иран продължава да се държи така, сигурен съм, че президентът Доналд Тръмп ще вземе нужните решения за да постигнем нашите цели“, добави още Помпео. \r\n \r\n Превод и редакция:  Теодор Пенев", "date": "2019.09.24", "title": "The Daily Mail: Президентът на Иран Хасан Роухани на път към Общото събрание на ООН в опит да спечели подкрепа за Иран срещу САЩ"}
{"url": "http://www.focus-news.net/news/2019/09/24/2701611/predstoyashti-sabitiya-v-stranata-za-24-septemvri-agentsiya-fokus.html", "text": "*** \r\n   \r\nПрезидентът Румен Радев е на работно посещение в Ню Йорк и  ще участва в тържественото откриване на общия дебат на 74-тата сесия на Общото събрание на ООН. Външният министър Екатерина Захариева също ще бъде част от откриването. \r\n \r\n*** \r\n \r\nМинистър-председателят Бойко Борисов ще бъде на официално посещение в Република Корея. \r\n \r\n*** \r\n \r\nОт 10.00 часа на „Дондуков 2“ вицепрезидентът Илияна Йотова ще се срещне с председателя на Военния комитет на НАТО  главен маршал от авиацията сър Стюарт Пийч. \r\n \r\n*** \r\n \r\nОт 15.00 часа в Министерството на отбраната ще се състои пресконференция. В нея ще участват началникът на отбраната генерал Андрей Боцев, председателят на Военния комитет на НАТО главен маршал от авиацията сър Стюарт Пийч и заместник-министърът на отбраната Атанас Запрянов. \r\n \r\n*** \r\n \r\nОт 11.00 часа пред Съдебната палата ПП „Атака“ организира протест заради предсрочното освобождаване на Полфрийман. \r\n \r\n*** \r\n \r\nОт 9.00 часа 4-ти състав на Специализирания наказателен съд ще гледа делото срещу Ю. Т., Хр. С., Н. М. и Г. А., обвинени за образуване и ръководене на организирана престъпна група. \r\n \r\n*** \r\n \r\nОт 9.15 часа 14-и състав на Специализирания наказателен съд ще гледа делото срещу А. В., обвинен в участие в организирана престъпна група. \r\n \r\n*** \r\n \r\nОт 9.30 часа 5-и състав на Специализирания наказателен съд ще гледа делото срещу Х. М., П. Т., М. М., П. М., Д. М., А. С., Д. К., М. В., О. К., Л. Р., Ст. Г., П. Г., Д. А., И. И., Б. С., Т. Т., К. П. и Йо. П., обвинени в образуване и ръководене на организирана престъпна група. \r\n \r\n*** \r\n \r\nОт 9.30 часа 6-и състав на Специализирания наказателен съд ще гледа делото срещу К. К., Б. Д., С. А., Н. М., П. Г., Г. К., Г. Т. и Д. Ю., обвинени в образуване и ръководене на организирана престъпна група. \r\n \r\n*** \r\n \r\nОт 9.30 часа 14-и състав на Специализирания наказателен съд ще гледа делото срещу К. К., обвинен в престъпление по служба. \r\n \r\n*** \r\n \r\nОт 10.00 часа в Техническия университет ректорът чл.-кор. проф. дтн. инж. Георги Михов тържествено ще откриe академичната 2019/2020 година.  \r\n \r\n*** \r\n \r\nОт 10.00 часа 3-ти състав на Специализирания наказателен съд ще гледа делото срещу М. Ф. и Х. Х. Х, обвинени в тероризъм. \r\n \r\n*** \r\n \r\nОт 10.30 часа 20-и състав на Специализирания наказателен съд ще гледа делото срещу Н. Б., Е. Б. и М. Б., обвинени в образуване и ръководене на организирана престъпна група. \r\n \r\n*** \r\n \r\nОт 11.00 часа 10-и състав на Специализирания наказателен съд ще гледа делото срещу М. Г., М. Д. и И. Л., обвинени в образуване и ръководене на организирана престъпна група. \r\n \r\n*** \r\n \r\nОт 11.00 часа в Кино Култура на ул. „Сан Стефано“ 22 ще се проведе пресконференция за представяне на социологическо проучване на агенция ЕСТАТ на тема „Злокачествените заболявания на кръвта – разпространение, нагласи и информираност на населението“. \r\n \r\n*** \r\n \r\nОт 13.00 часа 9-и състав на Специализирания наказателен съд ще гледа делото срещу Ж. М., обвинен в изнудване. \r\n \r\n*** \r\n \r\nОт 13.00 часа ще се проведе дискусионен форум на тема „Гласът на осиновеното дете“. \r\n \r\n*** \r\n \r\nОт 13.30 часа 9-и състав на Специализирания наказателен съд ще гледа делото срещу Йо. С., И. С., Д. Г., П. Т., Д. Б., Ф. М., Р. Т., Б. Я., В. Д., Б. Н., Г. М., Ж. У., Т. П. и Р. Д., обвинени в образуване и ръководене на организирана престъпна група. \r\n \r\n*** \r\n \r\nОт 13.30 часа 18-и състав на Специализирания наказателен съд ще гледа делото срещу Д. А., Вл. Ч. и М. П., обвинени в образуване и ръководене на организирана престъпна група. \r\n \r\n*** \r\n \r\nОт 18.00 часа в салона на Софийската св. митрополия ще бъде представена книгата „Духовно израстване в Христа“ на архимандрит Вартоломей, игумен на манастира Есфигмен - Света гора. \r\n \r\n*** \r\n \r\nОт 18.00 часа в Галерия „Арте“ ще бъде представена изложба живопис на Марина Маринова. \r\n \r\n*** \r\n \r\nОт 18.30 часа в Литературния клуб на Столична библиотека ще бъде представена новата стихосбирка от Здравка Шейретова „Ден за обичане“. \r\n \r\n*** \r\n \r\nОт 18.30 часа в галерия „Mishel Art Gallery” на ул. Св. Св. Кирил и Методий“ 24 ще бъде открита изложбата „Цветосъзнание” на Мишел Вълчева. \r\n \r\n*** \r\n \r\nОт 10.30 часа в зала 2 на Районен съд – Асеновград ще се проведе заседание по делото срещу мъж, обвинен в хулиганство. \r\n \r\n*** \r\n \r\nОт 16.00 часа на площад „Николай Хайтов“ ще започне информационната борса за набиране на войници и матроси за Българската армия. Инициативата е част от информационната кампания на Министерството на отбраната за популяризиране на военната професия „Бъди войник“. Ще бъде даден брифинг от генерал Николай Караиванов, началник на щаба на Сухопътните войски. От 18.00 часа на откритата сцена на Асеновград ще се проведе концерт на Представителния духов оркестър на Военновъздушните сили и Представителния ансамбъл на Въоръжените сили. \r\n \r\n*** \r\n \r\nОт 11.00 часа в Областна администрация – Благоевград ще се проведе Областна епизоотична комисия.   \r\n \r\n*** \r\n \r\nОт 11.00 ч. кметът на Благоевград д-р Атанас Камбитов ще направи първа копка на подлез при кв. „Грамада“.  \r\n \r\n*** \r\n \r\nОт 11.45 ч. кметът на Благоевград д-р Атанас Камбитов ще направи инспекция на новия светофар на входа на кв. „Струмско“. \r\n \r\n*** \r\n \r\nОт 12.30 ч. кметът на Благоевград д-р Атанас Камбитов ще направи първа копка за подмяна на ВиК на ул. „Стара планина“ (при № 13). \r\n \r\n*** \r\n \r\nОт 13.15 ч. кметът на Благоевград д-р Атанас Камбитов ще открие детска площадка в село Рилци (при Кметството). \r\n \r\n*** \r\n \r\nОт 14.00 ч. кметът на Благоевград д-р Атанас Камбитов ще открие детска площадка при ж.к „Ален мак“ № 38 („Бялата висота“) \r\n \r\n*** \r\n \r\nОт 14.45 ч. кметът на Благоевград д-р Атанас Камбитов ще открие детска площадка при ж.к.“Орлова чука“ (при бл. 216) \r\n \r\n*** \r\n \r\nОт 17.00 ч. кметът на Благоевград д-р Атанас Камбитов ще представи  Система за видеонаблюдение – зала №5 на Община Благоевград – Център за видеонаблюдение в Община Благоевград – Център за видеонаблюдение в ОД МВР. \r\n \r\n \r\n*** \r\n \r\nВ 9.00 часа в Културен център „Морско казино“ ще се проведе редовно заседание на Общински съвет – Бургас. \r\n \r\n*** \r\n \r\nВ 17.00 часа в Културен център \"Морско Казино\" Елена Хаджистоянова ще предаде на кмета Димитър Николов като дарение пианото на големия български композитор Тончо Русев. \r\n \r\n*** \r\n \r\nОт 18.30 часа в Културен център „Морско казино“ ще бъде прожектиран филмът „Формулата на Тео“ на Николай Василев. Прожекцията ще открие инициативата „Кино в казино“ – мини фестивал за документално-художествено кино. \r\n \r\n*** \r\n \r\nОт 18.00 часа в Пленарна зала на Общината ще се състои представяне на книгата „Глобалната сексуална революция” от Габриеле Куби – Пламен Сивов директор на фондация „Покров Богородичен”. Ще се проведе и представяне на книгата „Св. Марк Ефески и Флорентийската уния” от ахимандрит Амвросий (Погодин)” – професор Георги Каприев. \r\n \r\n*** \r\n \r\nОт 11.00 ч. в Нова зала на Общинския съвет ще се проведе пресконференция за Кампания „Движи се и победи – есен 2019“, организирана съвместно от Община Велико Търново, РЗИ-Велико Търново, Туристическо дружество „Трапезица-1902“ и Младежки дом- Велико Търново. \r\n \r\n*** \r\n \r\nОт 11.00 часа ще бъде открита обновената и модернизирана ДГ „Първи юни“.  \r\n \r\n*** \r\n \r\nОт 9.30 часа в Държавен куклен театър „Дора Габе“ ще бъде представен спектакълът „Вълкът и седемте козлета“ на Държавен куклен театър „Дора Габе“. \r\n \r\n*** \r\n \r\nОт 10.15 часа в Интерактивната зала на Регионална библиотека „Дора Габе“ ще се състои Празнично литературно утро, посветено на 25 септември – Ден на град Добрич. \r\n \r\n*** \r\n \r\nОт 10.30 часа в Детска градина №23 ще бъде представен спектакълът „Лека нощ, съкровище“ на Държавен куклен театър „Дора Габе“. \r\n \r\n*** \r\n \r\nОт 12.00 часа от пешеходната зона при бул. „Добруджа“ и бул. „25-ти Септември“ ще започне кампания за набиране на предложения за младежки дейности. \r\n \r\n*** \r\n \r\nОт 13.00 часа в Огледална зала „Нели Божкова“ ще се състои премиера на книгата „100 години футбол в Добрич“ от Илия Кишишев и Петър Петров. \r\n \r\n*** \r\n \r\nОт 17.00 часа на стадион „Дружба“ ще се проведе награждаване на ветерани, заслужили деятели и ръководители на ФК „Добруджа”. В 17.30 часа ще се състои и демонстративен футболен мач между ветерани на „Добруджа“ и звезди на българския футбол по повод 100 години футбол в Добрич. \r\n \r\n*** \r\n \r\nОт 18.30 часа на пл. „Свобода“ ще се проведе Зумба маратон с Клуб „Алегрия“ с ръководител Стоян Стоянов. \r\n \r\n*** \r\n \r\nОт 18.30 часа в огледална зала „Нели Божкова“ ще се състои концерт на Български камерен оркестър – Добрич. \r\n \r\n*** \r\n \r\nОт 19.00 часа в Драматичен театър „Йордан Йовков“ ще се състои премиера на спектакъла „Боряна“ от Йордан Йовков на Драматичен театър „Йордан Йовков“. \r\n \r\n*** \r\n \r\nОт 17.00 часа в града ще бъде представена традиционната изложба „Археологическо лято  2019“. \r\n \r\n*** \r\n \r\nОт 16.30 часа в Центъра за обществена подкрепа на ул. „Алекси Нейчев” 14 ще се проведе среща с хора, които желаят да станат осиновители. На събитието ще бъде дадена подробна информация по всички аспекти на осиновяването на дете в България. \r\n \r\n*** \r\n \r\nОт 10.30 часа в кв. „Студен кладенец” ще се състои церемонията по официалното откриване на Детска градина „Мир“.  \r\n \r\n*** \r\n \r\nОт 9.00 часа в Заседателната зала на Общината кметът Вяра Церовска ще направи отчет за работата на Община Перник за мандат 2015 - 2019 г. От 10.30 часа ще се проведе обществено обсъждане на проект за Програма за качеството на атмосферния въздух на Община Перник 2017-2021 г. \r\n \r\n*** \r\n \r\nОт 9.00 часа в Гигински манастир „Св. св. Козма и Дамян“ ще бъде отслужена Архиерейска света Литургия, оглавена от Негово преосвещенство Белоградчишкия епископ Поликарп.  \r\n \r\n*** \r\n \r\nОт 9.00 часа в зала 1 на Окръжен съд – Пловдив ще се проведе заседание по делото срещу мъж, обвинен за причиняване по непредпазливост на смъртта на пешеходка при катастрофа. \r\n \r\n*** \r\n \r\nОт 9.15 часа в зала 2 на Районен съд – Пловдив ще се проведе заседание по делото срещу мъж, обвинен за присвояване на пари като управител в кризисен център за деца. \r\n \r\n*** \r\n \r\nОт 10.00 часа в зала 5 на Окръжен съд – Пловдив ще се проведе заседание по делото срещу жена, обвинена за причиняване по непредпазливост на смъртта на човек при катастрофа, като е шофирала след употреба на наркотици. \r\n \r\n*** \r\n \r\nОт 10.30 часа в Голяма зала на Дом на културата ще се състои пресконференция по повод проведения фестивала OPERA OPEN. \r\n \r\n*** \r\n \r\nОт 10.30 часа в зала 10 на Районен съд – Пловдив ще се проведе заседание по делото срещу А. К., Б. П. и Р. М., обвинени за кражба в големи размери. \r\n \r\n*** \r\n \r\nОт 13.00 часа в зала 1 на Апелативен съд – Пловдив ще се гледа жалба срещу присъдата на мъж, осъден за взривяване на банкомати. \r\n \r\n*** \r\n \r\nОт 13.30 часа в зала 1 на Апелативен съд – Пловдив ще се гледа жалба срещу присъдата на мъж, осъден за отвличане. \r\n \r\n*** \r\n \r\nОт 13.30 часа в зала 1 на Окръжен съд – Пловдив ще се проведе заседание по делото срещу мъж, обвинен за причиняване по непредпазливост на смъртта на велосипедист при катастрофа. \r\n \r\n*** \r\n \r\nОт 17.30 часа на Младежки център - Пловдив (Гребната база) ще се проведат демонстративни тренировки по футбол, народни и модерни танци. Ще се проведат и уроци и занимания по английски език и арт работилница. \r\n \r\n*** \r\n \r\nОт 14.00 часа в зала „Княз Александър I“ на Историческия музей ще се проведе кръгла маса, посветена на 130 години от смъртта на Захари Стоянов. \r\n \r\n*** \r\n \r\nОт 19.00 часа в зала „Сливен“ ще бъде представена постановката „2 билета за Париж“. \r\n \r\n*** \r\n \r\nОт 13.30 часа в общинската зала „П. Р. Славейков“ експерти от Министерството на културата ще проведат информационна среща по програма за финансиране на артистични и творчески събития.  \r\n \r\n*** \r\n \r\nОт 17.00 часа на алея „Стара Загора“ в парк „Пети октомври“ ще бъде представена фотодокументалната изложба „Град, възкръснал от руините“, посветена на 140 години от възстановяването на Стара Загора. \r\n \r\n*** \r\n \r\nОт 18.00 часа в Оперния театър ще бъде открит Международният куклено-театрален фестивал за възрастни „Пиеро“ 2019.  \r\n \r\n*** \r\n \r\nОт 19.00 часа в Оперния театър ще бъде представен балетът „ГЕТО“ на Държавна опера - Стара Загора по музика Клезмер и Горан Брегович.", "date": "2019.09.24", "title": "Предстоящи събития в страната за 24 септември (Агенция „Фокус“)"}
{"url": "http://www.focus-news.net/news/2019/09/24/2701613/nimh-dnes-nad-stranata-shte-bade-predimno-oblachno-i-s-prevalyavaniya-ot-dazhd.html", "text": "Днес над страната ще бъде предимно облачно и с превалявания от дъжд. Значителни и на повече места ще са валежите в следобедните часове в Западна България. Почти без валежи ще се задържи в югоизточните райони от страната. Ще духа слаб, в Източна България - до умерен вятър от изток-североизток.  Максималните температури ще са по-ниски - предимно между 19° и 24°. Това съобщи за Агенция „Фокус” дежурният синоптик Виктория Клещанова от Националния институт по метеорология и хидрология (НИМХ). По Черноморието облачността ще е значителна, но само на отделни места слабо ще превали. Ще духа до умерен вятър от изток-североизток. Максималните температури ще са 19° и 21°, температурата на морската вода е 21-22°. Вълнението на морето ще бъде 1-2 бала. В планините ще бъде предимно облачно и с валежи от дъжд, значителни и на повече места - след обяд в масивите от Западна България. Ще духа умерен вятър от юг-югоизток. Максималната температура на височина 1200 метра ще е около 15°, на 2000 метра – около   \r\n9°.", "date": "2019.09.24", "title": "НИМХ: Днес над страната ще бъде предимно облачно и с превалявания от дъжд"}
{"url": "http://www.focus-news.net/news/2019/09/24/2701616/gd-granichna-politsiya-trafikat-e-izklyuchitelno-intenziven-na-gkpp-kapitan-andreevo-i-gkpp-lesovo-na-izhod-za-tovarni-avtomobili.html", "text": "На границата с Република Турция на ГКПП \"Капитан Андреево\" и ГКПП \"Лесово\" трафикът е изключително интензивен на изход за товарни автомобили. Това съобщиха от  ГД „Гранична полиция“ . Във връзка с извършване на ремонтно строителни дейности на ГКПП \"Златарево\" за времето от 09.09.2019г. до 14.10.2019г. движението през ГКПП \"Златарево\" ще бъде затруднено. На границата с Република Сърбия трафикът е нормален на всички гранични контролно-пропускателни пунктове. На границата с Република Северна Македония трафикът е нормален на всички гранични контролно-пропускателни пунктове. На границата с Република Гърция трафикът е нормален на всички гранични контролно-пропускателни пунктове. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. На границата с Румъния трафикът е нормален на всички гранични контролно-пропускателни пунктове.", "date": "2019.09.24", "title": "ГД „Гранична полиция“: Трафикът е изключително интензивен на ГКПП „Капитан Андреево“ и ГКПП „Лесово“ на изход за товарни автомобили"}
{"url": "http://www.focus-news.net/news/2019/09/24/2701612/donald-tramp-sreshta-s-prezidenta-na-iran-ne-e-nasrochena-kam-nastoyashtiya-moment.html", "text": "Държавният глава на САЩ Доналд Тръмп не изключи възможността за провеждане на среща с иранския си колега Хасан Роухани, но подчерта, че „настоящия момент“ такава не е планирана, предава  AFP . \r\n„Никога не изключвам нищо\", подчерта Тръмп пред репортери, но добави, че „към този момент няма нищо планирано\". \r\nВъпреки това спекулациите по темата не стихват с оглед факта, че и двамата лидери са в Ню Йорк за Общото събрание на ООН.Шансовете за среща на пръв поглед са минимални с оглед атаката срещу петролни съоръжения в Саудитска Арабия, за които Вашингтон обвини Техеран. Иран отрича да е замесен. \r\nФренският президент Еманюел Макрон се стреми да събере двамата лидери заедно, но Тръмп отговори на усилията му в понеделник, заявявайки, че „не ни трябва посредник\". \r\n \r\n Тереза Герова", "date": "2019.09.24", "title": "Доналд Тръмп: Среща с президента на Иран не е насрочена към настоящия момент"}
{"url": "http://www.focus-news.net/news/2019/09/24/2701615/prezidentat-rumen-radev-shte-uchastva-v-otkrivaneto-na-obshtiya-debat-na-74-tata-sesiya-na-obshtoto-sabranie-na-oon-v-nyu-york.html", "text": "До 26 септември президентът Румен Радев е на работно посещение в Ню Йорк, САЩ. Това съобщиха от  прессекретариата на държавния глава . Радев ще ръководи българската делегация и ще представи страната ни в рамките на 74-тата редовна сесия на Общото събрание на ООН. \r\nНа 24 септември българският държавен глава ще участва в тържественото откриване на общия дебат на 74-тата сесия на Общото събрание, а по-късно и в откриването на Политическия форум на високо равнище по устойчивото развитие под егидата на Общото събрание на ООН. Румен Радев ще направи изказване във форума, който се организира на всеки четири години и в него участват ръководителите на чуждестранните делегации. \r\nНа 25 септември Румен Радев ще направи изказване в рамките на панела на високо равнище, организиран от ЮНЕСКО и посветен на темата за бъдещето на образованието. Българският президент ще участва в Глобалния бизнес форум на Майкъл Блумбърг. \r\nНа 26 септември държавният глава Румен Радев ще направи изказване пред Общото събрание на ООН (около 18.15 часа българско време). В рамките на деня президентът ще проведе работна среща с представители на американски компании, организирана от Бизнес съвета за международно разбирателство. Предвидена е и среща с американски еврейски организации. \r\nВ рамките на работното си посещение в САЩ българският държавен глава ще проведе и редица срещи със свои колеги, които представляват страните си на 74-тата сесия на Общото събрание на ООН. \r\nВ делегацията, ръководена от българския държавен глава, е и заместник министър-председателят по правосъдната реформа и министър на външните работи Екатерина Захариева.", "date": "2019.09.24", "title": "Президентът Румен Радев ще участва в откриването на общия дебат на 74-тата сесия на Общото събрание на ООН в Ню Йорк"}
{"url": "http://www.focus-news.net/news/2019/09/24/2701607/stranata-ni-pravi-vsichko-vazmozhno-da-zashtiti-pazara-na-balgariya-sled-falita-na-tomas-kuk-obzor.html", "text": "Страната ни прави всичко възможно да защити пазара на България след фалита на туроператорска фирма \"Томас Кук\". Министърът на туризма Николина Ангелкова свиква спешна среща с всички хотелиери и туроператори, КЗП, британското посолство и други заинтересовани, за да се направи прогноза за последиците от фалита на британската туроператорска фирма „Томас Кук“. Това стана ясно по време на брифинг по случая. Тя посочи, че следят ситуацията непрекъснато, за да защитят пазара на България. По думите ѝ в 4.00 ч. българско време е бил обявен фалитът на компанията. Ангелкова уточни, че са в непрекъсната координация и контакт с британското посолство. Министърът на туризма заяви, че между 350 и 450 хиляди средно за летния сезон са туристите, които са пристигнали в България чрез фирмата „Томас Кук“, като предстои да се изясни колко е точният брой за всяко едно лято. Поискала е и информация колко от туристите, които пътуват в чужбина с туристически пакет резервирали почивката си през „Томас Кук“, за да може да им се окаже съдействие. Ангелкова прогнозира, че този фалит ще доведе до сериозни затруднения по отношение на планирането на туристическия сезон през 2020 г. \r\n „Фокус“  припомня, че компанията беше на пазара за 178 години и имаше нужда от около 250 млрд. долара за да продължи да функционира и до последно правеше опити да си ги набави чрез частни инвеститори. \r\nЗорница КОСТАДИНОВА", "date": "2019.09.24", "title": "Страната ни прави всичко възможно да защити пазара на България след фалита на \"Томас Кук\" (ОБЗОР)"}
{"url": "http://www.focus-news.net/news/2019/09/24/2701618/vitseprezidentat-iliyana-yotova-shte-se-sreshtne-s-predsedatelya-na-voenniya-komitet-na-nato-glaven-marshal-ot-aviatsiyata-sar-styuart-piych.html", "text": "Вицепрезидентът Илияна Йотова ще проведе среща с председателя на Военния комитет на НАТО главен маршал от авиацията сър Стюарт Пийч. Това съобщиха от  прессекретариата на държавния глава . Срещата ще започне в 10.00 часа на „Дондуков 2“.", "date": "2019.09.24", "title": "Вицепрезидентът Илияна Йотова ще се срещне с председателя на Военния комитет на НАТО  главен маршал от авиацията сър Стюарт Пийч"}
{"url": "http://www.focus-news.net/news/2019/09/24/2701617/sport-iaaf-udalzhi-sanktsiyata-na-ruskata-federatsiya-po-leka-atletika.html", "text": "Международната федерация по лека атлетика (ИААФ) продължи санкцията на Руската федерация (ВФЛА), която остава отстранена от структурата на организацията. Решението беше взето днес на заседание на Съвета на ИААФ. \r\nТака на Световното първенство в Доха, което започва на 27 септември, 30-те руски състезатели ще участват със статут на неутрални спортисти. \r\nЧленството на ВФЛА във федерацията беше замразено през ноември 2015 заради допинг скандала с манипулирани проби от Московската лаборатория. За новото решение на международната федерация повлияха и последните съмнения за нови фалшификации в базата данни на Руската антидопингова агенция на спортисти в периода 2012-2015 година.", "date": "2019.09.24", "title": "Спорт: ИААФ удължи санкцията на Руската федерация по лека атлетика"}
{"url": "http://www.focus-news.net/news/2019/09/24/2701614/kathimerini-sreshtata-mitsotakis-tramp-v-nyu-york-e-nasrochena-za-sledobednite-chasove-na-denya.html", "text": "Министър-председателят на Гърция Кириакос Мицотакис ще бъде приет за разговор от президента на САЩ Доналд Тръмп в кулоарите на срещата на върха на ООН, посветена на изменението на климата. Очаква се двамата лидери да се срещнат в Ню Йорк в следобедните часове на деня (18:30 часа местно време, 1:30 часа българско време в сряда), съобщава електронното издание на атинския ежедневник  Kathimerini . \r\nВ първата си среща с американския лидер Мицотакис ще получи възможност да обсъди следващата фаза на Стратегическия диалог между САЩ и Гърция (предвиден да продължи с посещението на държавния секретар на САЩ Майк Помпео в Атина на 6-7 октомври). \r\nВ реч на конференцията на ООН се очаква той да подчертае рисковете, произтичащи от изменението на климата за световното културно наследство - включително ерозията на древни паметници - както и стъпките, предприети от Гърция с подкрепата на ЮНЕСКО и Световната метеорологична организация за противодействие на заплахата. \r\nОчаква се също Мицотакис да проведе разговори с повече от 10 лидери, включително турския президент Реджеп Тайип Ердоган. \r\nНа среща с албанския си колега Еди Рама по-рано двамата обсъдиха двустранните отношения и пътя на Албания към членство с Общността оглед насрочения за октомври Европейския съвет. \r\nМицотакис наблегна на въпроса за етническото гръцко малцинство в страната и неговите права на собственост в Албания. Според източници на гръцкото правителство, Рама е изразил готовност да работи с Гърция по въпроси от особен интерес за Атина. \r\n \r\n Тереза Герова", "date": "2019.09.24", "title": "Kathimerini: Срещата Мицотакис-Тръмп в Ню Йорк е насрочена за следобедните часове на деня"}
{"url": "http://www.focus-news.net/news/2019/09/24/2701622/ministar-ekaterina-zaharieva-e-na-poseshtenie-v-nyu-york-za-uchastie-v-74-tata-sesiya-na-obshtoto-sabranie-na-oon.html", "text": "Вицепремиерът и министър на външните работи Екатерина Захариева е на посещение в Ню Йорк, където от 23 до 26 септември 2019 г. ще участва в 74-тата редовна сесия на Общото събрание на ООН. Това съобщиха от пресцентъра на  Министерството на външните работи .   \r\nОсновните въпроси в дневния ред на тазгодишната сесия на ОС на ООН включват мир и сигурност, изкореняване на бедността, качественото образование, борба с климатичните промени и приобщаване.   \r\nВицепремиерът Екатерина Захариева  участва на 23 септември в Среща на върха по климата, чиято цел е да се засили изпълняването на ангажиментите, поети по силата на Парижкото споразумение по климата. \r\nНа 24 септември външният ни министър ще бъде на откриването на Общия дебат на 74-тата сесия на ОС на ООН, ще представлява България в Среща на високо равнище по ситуацията в Сирия, организирана от ЕС. На 25 септември Екатерина Захариева ще участва в Конференция по чл. 14 за ускоряване на влизането в сила на Договора за всеобхватна забрана на ядрените опити (ДВЗЯО).   \r\nЕкатерина Захариева ще проведе и редица двустранни и многостранни срещи, сред които четиристранна среща между външните министри на България, Гърция, Румъния и Хърватия (т.нар. формат Б4), неформална среща на министрите на външните работи от страните участнички в Процеса за сътрудничество в Югоизточна Европа (ПСЮИЕ), неформална среща на Съвета на министрите на външните работи на държавите-членки на Организацията за черноморско икономическо сътрудничество (ЧИС).    \r\nНа 25 септември Екатерина Захариева е поканена на Трансатлантическа вечеря на министрите на външните работи, чийто домакин е държавният секретар на САЩ Майк Помпео. В същия ден външният ни министър ще открие и съпътстващо сесията на ОС на ООН събитие, посветено на деинституционализацията и под надслов „Преобразуване на грижите за деца: Изпълнение на ангажимента на Дневния ред на развитието 2030 никой да не бъде изоставян“.  \r\nНа 26 септември външният ни министър ще се срещне с изпълнителния директор на УНИЦЕФ Хенриета Фор, ще участва и в събитие, посветено на „Алианс на мултилатерализма“. Тази инициативата, подкрепена от министър Захариева, е  лансирана от министрите на външните работи на Германия и Франция Хайко Маас и Жан-Ив Льо Дриан.", "date": "2019.09.24", "title": "Министър Екатерина Захариева е на посещение в Ню Йорк за участие в 74-тата сесия на Общото събрание на ООН"}
{"url": "http://www.focus-news.net/news/2019/09/24/2701623/vremenno-dvizhenieto-pri-km-25-na-am-struma-v-posoka-sofiya-se-osashtestvyava-v-edna-lenta.html", "text": "Временно движението при км 25 на АМ \"Струма\" в посока София се осъществява в една лента поради ПТП. Движението се регулира от \"Пътна полиция\". Това съобщиха от  Агенция „Пътна инфраструктура“ . Шофьорите е необходимо да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието  на тел. 0700 130 20 в АПИ.", "date": "2019.09.24", "title": "Временно движението при км 25 на АМ \"Струма\" в посока София се осъществява в една лента"}
{"url": "http://www.focus-news.net/news/2019/09/24/2701619/premierat-boyko-borisov-shte-bade-na-ofitsialno-poseshtenie-v-republika-koreya.html", "text": "Министър председателят Бойко Борисов ще бъде на официално посещение в Република Корея от 24 до 27 септември. Това съобщиха от  правителствена информационна служба . Визитата на българския министър-председател Борисов се провежда в навечерието на 30-тата годишнина от установяването на дипломатически отношения между двете страни през 2020 г. Това е първото посещение на български министър-председател в Република Корея.  \r\nЦелта на посещението на министър-председателя Бойко Борисов е разширяване на сътрудничеството между България и Република Корея в политическия, икономическия и културния диалог между двете страни. В рамките на визитата българският премиер Борисов ще проведе срещи с премиера на Република Корея Ли Нак-йон и с президента на Република Корея Мун Дже-ин. Министър-председателят Борисов ще посети Центъра за научноизследователска и развойна дейност на компанията „Hyundai Motor Group“ в гр. Хуасонг, както и Университета за чужди езици „Ханкук“ в Сеул. \r\nВ официалната делегация, ръководена от министър-председателя Бойко Борисов в Република Корея, са заместник министър-председателят по обществения ред и сигурността и министър на отбраната Красимир Каракачанов, министърът на финансите Владислав Горанов, министърът на транспорта, информационните технологии и съобщения Росен Желязков и министърът на икономиката Емил Караниколов.", "date": "2019.09.24", "title": "Премиерът Бойко Борисов ще бъде на официално посещение в Република Корея"}
{"url": "http://www.focus-news.net/news/2019/09/24/2701603/the-independent-nay-strannite-sluchki-po-vreme-na-obshtite-sabraniya-na-oon.html", "text": "Годишното заседание на Общото събрание на ООН в Ню Йорк започва като най-голямото дипломатически събитие в света, като стотици делегати ще се съберат в Манхатан, където често са се случвали любопитни събития, пише британския вестник  The Independent . \r\nСъбранието ще обърне внимание на много важни въпроси, за които света трябва да вземе съвместно решение. Но трябва да се случи нещо много необичайно за да засенчи някои от най-гневните, изненадващи или чисто и просто чудновати епизоди на събранията на ООН от основаването й през 1945г. \r\nЕдно от най-любопитните събития е гнева на Хрушчов от 1960 г. Хрушчов, който не е известен с това, че обича да бъде критикуван публично, отговори на критиките на делегатите от Филипините за съветските политики в Източна Европа като започна шумно да удря с юмруци по масата. Когато това не накара делегатите от азиатската страна да млъкнат, той си свали демонстративно обувката и започна да  удря масата с нея. В друг случай бившият президент на Венецуела Уго Чавес оприличи тогавашния си американски колега Джордж Буш на Сатаната. \r\n„Дяволът дойде тук вчера.“, заяви той преди драматично да направи жест на молитва и да посочи подиума. \r\n„Ето тук. Още мирише на сяра. Вчера президента на САЩ, към когото аз се обръщам като към Сатаната, дойде да говори тук сякаш владее света“.  \r\nВ друг случай е замесен Доналд Тръмп. Когато миналата година той говореше пред съвета, той описваше как според него администрацията му е „почти най-успешната“ в историята на САЩ, коментар, който предизвика подсмихвания и открит смях в залата. Тръмп спря за секунда с изненада и отметна, че не е очаквал такава реакция. По-късно той се измъкна като заяви, че „хората се смяха с мен, не на мен“ и че „са се забавлявали“. \r\n \r\n Превод и редакция:  Теодор Пенев", "date": "2019.09.24", "title": "The Independent: Най-странните случки по време на Общите събрания на ООН"}
{"url": "http://www.focus-news.net/news/2019/09/24/2701630/denyat-24-septemvri-v-svetovnata-istoriya.html", "text": "През 1398 г. войската на Тимур (Тамерлан) форсира река Инд и навлиза в Индия. На същата дата през 1801 г. Източна Грузия е присъединена към Русия. \r\nПрез 1852 г. в Париж френският инженер Анри Жифар извършва първия полет с конструирания от него дирижабъл, движен от парна машина. \r\nПо време на Втората световна война през 1941 г. Хитлер утвърждава плана “Тайфун”, за завземането на Москва. \r\n1970 г. - успешно се завръща съветската сонда “Луна-16” - първият космически съд, влязъл в орбита и обиколил спътника на Земята. Сондата-робот взема проба от Луната и успява да я върне на Земята. Това е първата такава мисия на Съветския съюз и третата в историята на космическите сонди. Предшествениците на Луна 16 са мисиите Аполо 11 и Аполо 12.  \r\n испанският филмов режисьор Педро Алмодовар, американският писател Франсис Скот Фицджералд, генералът от руската пехота Александър Михайлович Дондуков-Корсаков и др.  \r\n  византийският император Мануил I Комнин, френската писателка Франсоаз Сеган и др. \r\n \r\n \r\n 2017 г.    \r\nПровеждат се парламентарни избори в Германия.  \r\n \r\n \r\n 2015 г.  \r\nНад 717 души от различни националности загиват и 805 са ранени при блъсканица в долината Мина до саудитския град Мека по време на ритуално годишно поклонение. \r\n \r\n \r\n 2014 г.  \r\nИндийската междупланетна станция Mangalyaan успешно влиза в орбита около Марс. \r\n \r\n \r\n 2013 г.  \r\nПарламентът на Камбоджа продължава мандата на министър-председателя на страната Хун Сен. \r\n \r\n \r\n 2012 г.  \r\nНовият министър-председател на Казахстан е докторът на икономическите науки Серик Ахметов. \r\n \r\n \r\n 2005 г.  \r\nУраганът Рита връхлита САЩ скоро след разрушителното преминаване на урагана Катрина, който опустошава Ню Орлиънс. Въпреки че е по-слаб от Катрина, Рита причинява сериозни щети близо до границата между щатите Тексас и Луизиана. \r\n \r\n \r\n 2003 г.  \r\nПри тежка катастрофа край Сяр, Гърция, умира езиковедът проф. д-р Благой Шклифов (1935 – 2003). Роден е в с. Черешница (на гръцки Поликерасос), Костурско. По време на Гражданската война в Гърция е евакуиран в Унгария, където завършва средното и висшето си образование – руска и българска филология. През 1964 г. се мести в София, от 1971 г. е на работа в Института за български език при БАН. Езиков консултант е на филма „Мера според Мера”. Проф. Шклифов умира внезапно при съмнителни обстоятелства, след тежка катастрофа по време на научна експедиция в Егейска Македония, Гърция. Автор е на „На кол вода пиехме” – Записки за Христовите мъки на българите в Егейска Македония през ХХ век. \r\n \r\n \r\n 2000 г.  \r\nСлободан Милошевич губи президентските избори в Югославия от кандидата на „Демократичната опозиция на Сърбия” Воислав Кощуница и така не успява да спечели втори мандат. \r\n \r\n \r\n 1999 г.  \r\nНа ул. Бейкър стрийт в Лондон е открит паметник на Шерлок Холмс. \r\n \r\n \r\n 1998 г.  \r\nВ Лион (Франция) за пръв път е направена трансплантация на ръка. \r\nТрансплантацията е извършена по молба на новозеландеца Клинт Халам, който загубил дясната си ръка при злополука с машина за рязане на дърва 17 години по-рано. \r\n \r\n \r\n 1996 г.  \r\nСАЩ, Китай, Франция, Русия и Англия стават първите страни, подписали Международния договор за забрана на ядрените опити. Договорът се подписва в Ню Йорк от 71 държави, а към настоящия момент е подписан от 176 и ратифициран от 135 държави. Договорът не е подписан от Индия, Пакистан и Корея. Според него се забранява на подписалите държави да произвеждат каквито и да е експериментални ядрени експлозии на територията си. За целите на договора работи Международна мониторингова система – тя включва сателитна мрежа за проследяване на ядрени експлозии и международен информационен център. \r\n \r\n \r\n 1990 г.  \r\nИзточна Германия напуска Варшавския пакт. \r\nВаршавският пакт е военнополитически съюз, създаден с договор, подписан на 14 май 1955 г. във Варшава от България, ГДР, Полша, Румъния, СССР, Унгария, Чехословакия и Албания (която през 1968 г. излиза от Варшавския пакт). Държавите участнички във Варшавският пакт се задължават в съответствие с Устава на ООН да се въздържат в международните си отношения от заплаха със сила или използването й и да разрешават всички спорове с мирни средства, като се консултират помежду си по всички важни международни въпроси. В случай на въоръжено нападение над някоя от държавите участнички, подписалите Варшавския договор са задължени да й окажат незабавна помощ с всички средства, включително въоръжена сила. Висш орган на Организацията на Варшавския договор е Политическият консултативен комитет. Създадено е Обединено командване на въоръжените сили, което заедно с Военния съвет и щаб ръководи дейността на Обединените въоръжени сили. Варшавският договор е прекратен на 1 юли 1991 г. \r\n \r\n \r\n 1975 г.  \r\nДъгъл Хастън и Дъф Скот стават първите британци покорили Еверест. \r\n33 дни след установяването на базовия си лагер, двамата достигат върха на планината от югозападната й страна, която преди това никога не е успешно изкачвана. Екипът успява да премине труден директен маршрут, на който се провалят 5 други екипа преди това. Трудността на изкачването на югозападния склон се дължи на мощните ветрове там. Хастън и Скот поставят и рекорд за най-бързо изкачване на Еверест. \r\n \r\n \r\n 1970 г.  \r\nУспешно се завръща съветската сонда “Луна-16” - първият космически съд, влязъл в орбита и обиколил спътника на Земята. Сондата-робот взема проба от Луната и успява да я върне на Земята. Това е първата такава мисия на Съветския съюз и третата в историята на космическите сонди. Предшествениците на Луна 16 са мисиите Аполо 11 и Аполо 12. \r\nЛуна 16 е изстреляна към Луната и навлиза в нейната орбита на 17 септември 1970 г. На 20 септември съдът се приземява на земния спътник. Космическата сонда е оборудвана с разгъваема ръка-робот, с чиято помощ е взета лунната проба. Престоят на “Луна 16” на повърхността на земния спътник е 26 часа и 25 минути. “Луна 16” се приземява на територията на СССР на 24 септември 1970 г. Част от сондата остава на лунната повърхност, откъдето предава информация за температурата и радиацията. \r\n \r\n \r\n 1941 г.  \r\nПо време на Втората световна война (1939-1945 г.) Хитлер утвърждава план “Тайфун”, за завземането на Москва. \r\nПланът за настъпление към Москва е разработен още в хода на сражениятa при Киев. Получава кодовото име “Тайфун”, а за провеждането му е отговорна Група армии “Център”. В началото на операцията тя се състои от три полеви армии - 2-ра, 4-та и 9-та и три танкови групи - 2-ра, 3-та и 4-та. В състава на групата влизат 77 дивизии, в това число 14 танкови и 8 моторизирани. Това съставлява около 33% от пехотните и 64% от танковите и моторизирани дивизии на немската армия, действащи на съветско-германския фронт. Крайната цел на командването на Вермахта е да се превземе Москва и да се излезе на линията Архангелск - Астрахан. \r\nНастъплението на немските войски срещу Москва, съгласно плана “Тайфун” започва на две направления: Брянско (30 септември 1941 г.) и Вяземско (2 октомври 1941 г.). Въпреки ожесточената съпротива на съветските войски, немците пробиват отбраната им и с цената на големи загуби в края на ноември и началото на декември 1941 г. успяват да излязат на рубежа Волга – Москва, да форсират р. Нара и да достигнат пред гр. Кашира на юг. По нататъшните опити на немците да настъпят срещу Москва са осуетени. Вермахтът е изтласкан на разстояние около 350 километра от Москва. Това сражение е първият по-сериозен неуспех на немската армия. \r\n \r\n \r\n 1937 г.  \r\nЗапочват „Големите царски маневри\" в района на гр. Попово. Това са първите оперативни учения на българската войска след края на Първата световна война. \r\n \r\n \r\n 1925 г.  \r\nБългарското правителство депозира молба в ОН за отпускане на бежански заем от 3 000 000 английски лири. \r\n \r\n \r\n 1895 г.  \r\nПо инициатива на Димитър Ризов в гр. София е организирано тържествено честване на 25-годишна творческа дейност на Иван Вазов. \r\nДимитър Ризов е роден през 1862 г. в гр. Битоля. Той е обществен деец, дипломат, публицист и журналист. Развива активна публицистична и журналистическа дейност. Редактор е на в. \"Самозащита\", \"Македонский глас\", \"Независимост\". Публикува материали във вестник \"Независима България\", \"Марица\", \"Балкан\" и др. Автор е на спомени и брошури: \"Княз Батенберг и Съединението\", \"Разлагающа се и възрождающа се България\", \"Етнография на Македония\" и др. Димитър Христов Ризов умира през 1918 г. \r\n \r\n \r\n 1852 г.  \r\nВ Париж френският инженер Анри Жифар извършва първия полет с конструирания от него дирижабъл, движен от парна машина. \r\n \r\n \r\n 1801 г.  \r\nИзточна Грузия е присъединена към Русия. \r\n \r\n \r\n 1398 г.  \r\nВойската на Тамерлан форсира река Инд и навлиза в Индия. \r\nТамерлан е монголски пълководец и завоевател. През 1370 г. налага властта си над Маверанахър (територията между Амударя и Сърдаря) и се обявява за велик емир. От 1372 г. до 1405 г. извършва над 20 големи похода, като завладява и подчинява обширни земи в Централна Азия, Туркестан, Афганистан, Персия, Русия (до Москва), Индия (до устието на р. Ганг), Месопотамия, Мала Азия, Сирия и др. Създава огромна империя със столица Самарканд. През 1402 г. разбива и пленява султан Баязид I при Анкара. Предприема (1404 г.) поход в Китай, по време на който умира. Могъществото на държавата на Тамерлан се опира на военната мощ, терора и ислямския шериат. Превръща Самарканд в цветущ културен и религиозен център, в който творят значителен брой писатели, учени, художници и майстори. \r\n \r\n \r\n На тази дата са родени:  \r\n 1949 г.  \r\nРоден е Педро Алмодовар – испански филмов режисьор. \r\nНа 18-годишна възраст се мести от провинцията в Мадрид. Рисува комикси и пише статии за авангардни вестници, участва в алтернативни театрални трупи и започва да снима късометражни филми. Първия си пълнометражен филм “Pepi, Luci, Bom y otras chicas del montón” създава през 1980 г. Следват “Лабиринт от страсти” (1982 г.), “Тъмни навици” (1983 г.) и “Какво направих, за да заслужа това?” (1985 г.), в който участва Кармен Маура. Филмът му “Жени на границата на нервен срив” през 1989 г. е номиниран за Оскар. Алмодовар печели Оскар с “Всичко за майка ми” през март 2000 г. Следват филмите “Говори с нея” и “Лошо възпитание”. \r\n \r\n \r\n 1911 г.  \r\nРоден е Константин Устинович Черненко - руски партиен и държавен деец, комунист. Завършва Висшето училище за партийни организатори към ЦК на КПСС (1945 г.) и Кишиневския педагогически институт (1953 г.). През 1960-1965 г. е началник на Секретариата на президиума на ВС на СССР. От 1976 г. Черненко е секретар на ЦК на КПСС. Депутат е във Върховния съвет на СССР на VII и IХ конгрес. След смъртта на Л. И. Брежнев и краткотрайното управление на Ю. Андропов, Черненко заема неговото място. Черненко е ръководител на партията и държавата за кратко. След смъртта му на власт идва радикалният реформатор М. С. Горбачов. Константин Устинович Черненко умира през 1985 г. \r\n \r\n \r\n 1898 г.  \r\nРоден е Хауард Уолтър Флори – английски патолог, член на Лондонското Кралско дружество от 1941 г., а през 1960 г. е избран за негов президент. Завършва университета в Аделаида през 1921 г. В периода 1921-1924 г. следва в Оксфордския университет. През 1925-1926 г. работи в различни американски лаборатории, а през 1927 г. е преподавател в Кеймбридж. Професор е по патология в Шефилдския, а от 1931 г. и в Оксфордския университет. Ректор е на Кралския колеж в Оксфорд от 1962 г. до 1968 г. Флори е автор на научни разработки по патология на капилярните кръвообращения, изследвания на възпалителните процеси, функциите на лимфоцитите и антибиотиците с микробен произход. Ръководи експериментите по синтезиране на пеницилин в чист вид (заедно с Е. Чейн). През 1940 г. за първи път използва успешно пеницилина за лечение при човека и животните. Флори е носител на Нобелова награда за физиология и медицина през 1945 г., заедно с А. Флеминг и Е. Чейн. \r\nХауард Уолтър Флори умира на 21 февруари 1968 г. \r\n \r\n \r\n 1896 г.  \r\nРоден е Франсис Скот Фицджералд – американски писател, представител на \"Изгубеното поколение\". Автор е на “Великият Гетсби”, “Отсам рая”, “Красивите и прокълнатите”, \"Нежна е нощта\". Първата му публикация е разказът \"Загадката на ипотеката на Реймънд\" (1909 г.). Френсис Скот Фицджералд умира през 1940 г. \r\n \r\n \r\n 1884 г.  \r\nРоден е Исмет Иньоню – генерал, турски политик и държавник. Завършва военно училище и служи в армията като офицер. Участва в Първата световна война (1914-1918 г.). Иньоню се включва в кемалисткото движение (1920 г.) и става най-близкия съратник на Мустафа Кемал Паша (Ататюрк). В периода 1920-1922 г. е началник на Генералния щаб и командващ Западния фронт. През януари-март 1921 г. разбива гръцките войски при с. Иньоню. (Когато се въвеждат фамилиите в Турция (1934 г.), той получава името Иньоню в чест на тези събития). След Муданийското примирие (1922 г.) е назначен за министър на външните работи и ръководител на турската делегация на Лозанската конференция (1922-1923 г.). Исмет Иньоню е министър-председател на Турция в периода 30.10.1923 - 20.11.1924 г., 3.03.1925 - 1.11.1937 г.). След смъртта на Ататюрк (10.11.1938 г.) е избран за председател на управляващата Народно-републиканска партия. В годините 1938-1950 г. е президент на Турция, 1950-1960 г. лидер на опозицията в Меджлиса, а през октомври 1961 - февруари 1965 г. е отново министър-председател. Исмет Иньоню се оттегля от политиката на 8 май 1972 г. Умира на 25 декември 1973 г. \r\n \r\n \r\n 1820 г.  \r\nРоден е Александър Михайлович Дондуков-Корсаков – генерал от руската пехота. Завършва юридическия факултет в Москва и се посвещава на военна служба. Участва в Кримската война (1855-1856 г.) и в Руско-турската война (1877–1878 г.). След смъртта на Вл. А. Черкаски (19 февруари 1878 г.) е назначен за руски императорски комисар в България (16 април 1878 г.) и възглавява Съвета на управлението. Подкрепя активно всенародното движение на българския народ против несправедливите решения на Берлинския конгрес от 1878 г. и съдейства за изграждането на гимнастическите дружества в Източна Румелия. Напуска България след прекратяване срока на временното руско управление в страната и пристигането на избрания за български княз Александър I Батенберг. След завръщането си в Русия е генерал-губернатор на Одеса, после – на Харков (1880 г.). В края на живота си е член на Държавния съвет. \r\n \r\n \r\n На тази дата умират: \r\n 2004 г.  \r\nУмира Франсоаз Сеган – френска писателка, драматург и филмов сценарист. Първият й роман “Здравей, тъга” е публикуван през 1954 г., когато Сеган е на 18 години. Псевдонимът на писателката е името на персонаж от “В търсене на изгубеното време” от Марсел Пруст. Сеган пише множество романи до 1996 г., голяма част от които са екранизирани. \r\n \r\n \r\n 1945 г.  \r\nУмира Ханс Гайгер – немски физик. Той е роден през 1882 г. Учи в Ерлангенския, Мюнхенския и Манчестърския университет. Преподавател е в Манчестърския университет от 1907 г. до 1912 г. Професор е в Килския (1925-1929 г.), в Тюбингенския (1929-1936 г.) и в Берлинския университет (от 1936 г.). Ханс Гайгер определя заряда на електрона през 1908 г. Заедно с Ръдърфорд създава устройство, което позволява да се броят отделно заредени микрочастици (1908 г.). По-късно устройството е усъвършенствано от Гайгер и В. Мюлер и се нарича Гайгер-Мюлеров брояч. Заедно с В. Боте потвърждава валидността на закона за запазване на енергията и количеството движение за единичните стълкновения на елементарни частици, а с английския физик Марсден изследва разсейването на алфа частици в тънки метални пластинки, потвърждава формулата на Ръдърфорд. \r\n \r\n \r\n 1904 г.  \r\nУмира Нилс Риберг Финсен – датски лекар и учен. През 1903 г. става първият датски нобелов лауреат. Награден е с Нобелова награда за медицина и психология заради приноса си за лечението на болести с концентрирано лъчение. През 1882 г. започва да следва медицина в Копенхагенския университет, който завършва през 1890 г. След завършването си продължава да работи към университета в областта на анатомията през следващите три години, след което напуска, за да се занимава по-задълбочено с изследователска дейност. През 1898 г. Финсен става професор, а през 1899 г. става Рицар на Данеброгския Орден. Институтът Финсен е основан през 1896 г., а Нилс Финсен е негов директор. По-късно институтът се слива с Копенхагенската университетска болница, като в момента служи за лаборатория, откриваща ракови заболявания. Откритието на Финсен, че специфични светлинни вълни могат да лекуват успешно някои видове варицела и туберкулоза, бива изместено от появата на антибиотиците, но служи за основа на съвременната лъчева терапия на раковите заболявания. \r\n \r\n \r\n 1180 г.  \r\nУмира Мануил I Комнин - византийски император от династията на Комнините. Той е най-малкият син на Йоан II, когото наследява през 1143 г. Мануил I Комнин съдейства за укрепването на едрото и средно земевладелие и на военното съсловие, като привлича на служба и т. нар. “западни хора” (негови сродници - майката на императора е унгарка, първата му съпруга е германка, втората е норманка, военни наемници и търговци). В писма до папата лансира идеята за възобновяване на единството на старата Римска империя. При Мануил I Комнин Константинопол става център на дипломатическа активност. Поддържа приятелски отношения с германския император Конрад III, сключва съюз с Генуа през 1169 г., а с Пиза през 1170 г. срещу Венеция. Воюва успешно с маджарите и сърбите, опитва се да възстанови византийското господство в Италия и Египет. На 17 септември 1176 г. войските му са разгромени от селджукските турци в битката при Мириокефалон. \r\n \r\n \r\n За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.09.24", "title": "Денят 24 септември в световната история"}
{"url": "http://www.focus-news.net/news/2019/09/24/2701625/denyat-24-septemvri-v-balgarskata-istoriya.html", "text": "На тази дата през 1767 г. братството на Хилендарския манастир взема решение съхраняваната в Хилендар част от Христовия кръст да бъде разделена на две - едната половина да остане завинаги в манастира, а частици от другата “да бъдат разнасяни за манастирските нужди от определени монаси по света. По време на Руско-турската война през 1877 г.  се провежда съвещание, под ръководството на император Александър II, което отхвърля предложението за изтегляне на руската армия на север от река Дунав. \r\nНа същата дата през 1916 г. войските на 11-а армия получават задача да не допускат противников пробив на фронта от Охридското езеро до Кавадарци (Македония). А през 1937 г.  започват „Големите царски маневри\" в района на гр. Попово. Това са първите оперативни учения на българската войска след края на Първата световна война. \r\n общественикът, политик и публицист Янко Сакъзов, генерал-лейтенант Радко Димитриев, състезателят по вдигане на тежести Атанас Киров и др. \r\n писателят и драматург Иван Остриков, лекарят, книжовник и обществен деец Васил Хаджистоянов Берон и др.  \r\n \r\n \r\n 2008 г.  \r\nПрезидентът на Република България присъжда орден „Стара планина“ втора степен на Кирил Сандов, „за изключително големите му заслуги за развитието на българската икономика и по повод 75 години от рождението му.“. \r\n \r\n \r\n 1992 г.  \r\nСтефан Савов подава оставка като председател на 36-то НС. \r\n \r\n \r\n 1992 г.  \r\nСтартира първото частно радио FM+. \r\nРадио FM+ е първото частно радио в България, първата електронна медия член на Българския форум на бизнес лидерите, основан от принц Чарлс. Радиото получава лицензия на 24 септември и започва излъчване в 17:16 часа на 15 октомври 1992 г. с песента „Радио Га га” на Queen. През 1994 г. стратегически партньор на Радио FM+ става британската радио групировка GWR и се поставя началото на радиомрежата FM+ Group, която днес включва 12 радиостанции в България. От 15 октомври 2005 г. Радио FM+ има нов партньор - американската компания Еммис Комюникейшънс Корпорейшън. Председател на Борда на директорите е Петър Пунчев. \r\n \r\n \r\n 1937 г.  \r\nЗапочват „Големите царски маневри\" в района на гр. Попово. Това са първите оперативни учения на българската войска след края на Първата световна война. \r\n \r\n \r\n 1925 г.  \r\nБългарското правителство депозира молба в ОН за отпускане на бежански заем от 3 000 000 английски лири. \r\n \r\n \r\n 1918 г.  \r\nГермания, Австро-Унгария и Турция предават кондоминиума на Северна Добруджа на България. Те целят по този начин да подтикнат българската съпротива срещу Антантата, но България не успява да поеме управлението. \r\n \r\n \r\n 1916 г.  \r\nВойските на 11-а армия (бившата Първа българска армия) получават задача да не допускат противников пробив на фронта от Охридското езеро до Кавадарци (Македония). \r\n \r\n \r\n 1915 г.  \r\nПо време на Първата световна война (1914-1918 г.) военният министър генерал-майор Никола Жеков е назначен за главнокомандващ на Действащата армия. \r\nНикола Тодоров Жеков е роден на 25 декември 1864 г. в гр. Сливен. Той е военен и държавен деец, генерал от пехотата. През 1887 г. завършва Военното училище в гр. София, след което продължава образованието си във Военната академия в Торино (Италия). Никола Жеков участва като доброволец в Сръбско-българската война (1885 г.). По време на Балканската война (1912-1913 г.) е началник-щаб на Втора армия. От 5 август до 1 октомври 1915 г. е военен министър. След въвличането на България в Първата световна война (1914-1918 г.) е назначен за главнокомандващ на българската армия. Краят на войната го заварва на лечение във Виена. Въпреки че е уверен, че ще бъде съден като един от виновниците за втората национална катастрофа, се завръща обратно в страната. Уволнен е от армията и е съден заедно с останалите министри от кабинета на д-р В. Радославов. Между двете войни той се изявява като общественик и публицист. Негови съчинения: са \"Българското войнство\" (1878-1928 г.), \"Войната като обществено явление\" (1931 г.) и др. След идването на Хитлер на власт Жеков е един от пропагандаторите на идеята за тясно политическо и военно сътрудничество с Третия райх. Никола Жеков умира на 1 ноември 1948 г. \r\n \r\n \r\n 1895 г.  \r\nПо инициатива на Димитър Ризов в гр. София е организирано тържествено честване на 25-годишна творческа дейност на Иван Вазов. \r\nДимитър Ризов е роден през 1862 г. в гр. Битоля. Той е обществен деец, дипломат, публицист и журналист. Развива активна публицистична и журналистическа дейност. Редактор е на в. \"Самозащита\", \"Македонский глас\", \"Независимост\". Публикува материали във вестник \"Независима България\", \"Марица\", \"Балкан\" и др. Автор е на спомени и брошури: \"Княз Батенберг и Съединението\", \"Разлагающа се и възрождающа се България\", \"Етнография на Македония\" и др. Димитър Христов Ризов умира през 1918 г. \r\n \r\n \r\n 1877 г.  \r\nПо време на Руско-турската война (1877-1878 г.) се провежда съвещание, под ръководството на император Александър II, което отхвърля предложението за изтегляне на руската армия на север от река Дунав. \r\nАлександър II е руски император от 1855 г. до 1881 г. Той е от Романовската династия, син на Николай I. На 19 февруари 1861 г. Александър II отменя крепостното право. Той се стреми да разшири руското влияние над Балканите. След Априлското въстание (1876 г.) на 12 април 1877 г., под натиска на широкото обществено движение в защита на българския народ, императорът подписва в Кишинев Манифест за обявяване на Руско-турската война. \r\n \r\n \r\n 1872 г.  \r\nВ българския храм в Цариград се прочита разпространеното из цяла България послание на Антим I срещу схизмата. Отправени са послания и до всички православни църкви. \r\nСхизмата е наложена след като на 11 май 1872 г. при тържествена служба в храм “Св. Стефан” в Цариград Българската църква е провъзгласена за самостойна. В Цариград е свикан събор и на 16 септември 1872 г. Вселенската патриаршия обявява новосъздадената Българска екзархия за схизматична (отцепила се от нея). На 22 февруари 1945 г. Вселенската патриаршия официално признава БПЦ за пълноправен член на православното семейство. \r\n \r\n \r\n 1767 г.  \r\nБратството на Хилендарския манастир взема решение съхраняваната в Хилендар част от Христовия кръст да бъде разделена на две - едната половина да остане завинаги в манастира, а частици от другата “да бъдат разнасяни за манастирските нужди от определени монаси по света”. Решението е подписано и от Паисий Хилендарски. \r\nПаисий Хилендарски е роден през 1722 г. През 1745 г. става монах в Хилендарския манастир, където брат му Лаврентий е игумен. През 1761 г. започва да пише \"История славянобългарска\", а година по-късно завършва труда си в Зографския манастир. От историята на Паисий Хилендарски са известни около 40 преписа и поправки. Оригиналният ръкопис на историята (пазен в Зографския манастир) е издаден от Й. Иванов през 1914 г. По-важни преписи са: Котленският, направен по оригинала от поп Стойко Владиславов (Софроний Врачански) през 1765 г. (пазен в Народната библиотека) и Самоковският препис - от 1771 г. (пазен в библиотеката на Св. Синод - София). \r\n \r\n \r\n 1689 г.  \r\nБългарски доброволци се включват в австрийската атака на Ниш (по време на Австро-турската война 1683-1699 г.), командвана от маркграф Лудвиг Вилхелм фон Баден, командир на австрийските контингенти на Балканите. Градът е превзет същия ден. В сражението като редовни части на австрийска войска са включени два български отряда, командвани от Георги Пеячевич и Богдан Маринов. \r\n \r\n \r\n На тази дата са родени: \r\n 1946 г.  \r\nРоден е Атанас Киров – български състезател по вдигане на тежести. Той е световен шампион 3 пъти (1973 г., 1974 г., 1975 г.) и вицешампион през 1969 г. в категория 56 кг. Киров е четирикратен европейски първенец през 1969 г., 1973 г., 1974 г., 1975 г., 2 пъти е световен рекордьор. \r\n1927 г. \r\nРоден е Ранко Стефанов Дюлгеров – български оперен певец (бас). Дюлгеров следва право в СУ (1946-1948 г.). Учи пеене при С. Събев (1948-1950 г.) и във вокалната студия на Хр. Бръмбаров (1958 г.). От 1948 г. работи във Варненската опера. \r\nПо-известни роли: Дон Базилио (\"Севилският бръснар\" от Дж. Росини), Дон Алфонсо (\"Така правят всички\" от В. А. Моцарт), Мефистофел (\"Фауст\" от Гуно), Мелничарят (\"Русалка\" от А. С. Даргомижки), Княз Игор (\"Княз Игор\" от А. Бородин), Борис Годунов (\"Борис Годунов\" от М. Мусоргски), Мендоза (\"Годеж в манастира\" от С. Прокофиев), Куцар (\"Албена\" от П. Хаджиев) и др. \r\n \r\n \r\n 1879 г.  \r\nРоден е Атанас Михов (А. М. Марков) – български художник. Завършва живопис в Държавното рисувателно училище в София (днес Художествена академия) при Ярослав Вешин (1905 г.). Работи като учител в Силистра, Разград, Русе, София. Рисува пейзажи: “Край Силистра” (1909 г.), “Утро в Рила” (1937 г.), “Пред Пирин” (1942 г.), “Мальовица” (1946 г.), “Рилски езера” (1950 г.), “Баташката църква” (около 1906 г.). От 1905 г. до 1909 г. Михов разработва битови сюжети, а по време на Първата световна война - картини на военни теми. Атанас Михов умира през 1975 г. \r\n \r\n \r\n 1860 г.  \r\nРоден е Янко Иванов Сакъзов – български общественик, политик, публицист, един от лидерите на БРСП (об.) - партията на т. нар. широки социалисти. Учи в Русия (1878-1881 г), в Германия (1881-1883 г.), в Лондон (1883 г.) и в Париж (1884 г.). Известно време Янко Сакъзов е учител по естествени науки и история в Шумен, където работи заедно с Димитър Благоев. С група земеделци се противопоставя на изменението на член 17 от Конституцията. През 1912 г. Сакъзов протестира в Камарата срещу изключително военния характер на Балканския съюз, като предупреждава, че личния режим ще доведе до сблъсъци между съюзниците. През Първата световна война се застъпва за пълен неутралитет на България. Лидерът на БРДСП (о), до края на живота си е член на нейния централен комитет и представя партията в международните социалистически организации. Янко Сакъзов е министър на търговията, промишлеността и труда в правителството на Т. Теодоров (19.10.1918 г. - 6.10.1919 г.) и прокарва 8-часовия работен ден. Той изпълнява различни дипломатически мисии в чужбина. Сакъзов е един от първите депутати социалисти в НС. Народен представител е в VII (1893-1894 г.), VIII (1894-1896 г.), ХII (1902-1903 г.), ХV-ХIХ (1911-1923 г.), ХХI-ХХIII (1923-1934 г.) ОНС. След Деветнадесетомайския преврат 1934 г. Янко Сакъзов е в легалната опозиция. Автор е на книгите “Цезаризъм или демокрация” (1903 г.), “Българите в своята история” (1917 г.) и др. Съчинения: “Поглед върху новата история на България и мястото на българските социалисти” (1906 г.), “Против монархията - в защита на републиката” (1946 г.). Янко Иванов Сакъзов умира на 2 февруари 1941 г. в София. \r\n \r\n \r\n 1859 г.  \r\nРоден е генерал-лейтенант Радко Димитриев – началник щаб на армията (1904 – 1907 г.), командващ 3-та армия (1912- 1913 г.), помощник-главнокомандващ (1913 г.). Завършва военното училище в гр. София и военна академия в Русия. Той е един от главните инициатори за свалянето на княз Александър I, след което емигрира в Русия, служи в Кавказ. След завръщането си в България (1898 г.) е началник-щаб на армията, след това - началник на Трета военна област, а в Балканската война (1912 г.) поема командването на Трета армия. Под негово командване е спечелено сражението на позицията Люлебургас - Бунар Хисар (15-19 октомври); командва съединените Първа и Трета армия и при атаката на Чаталджанската позиция (4 ноември ст. ст.). В Междусъюзническата война замества ген. Михаил Савов на поста помощник-главнокомандващ. По време на Първата световна война постъпва в руската армия, където командва последователно 8-и и 2-и сибирски корпус, 3-а и 12-а армия в Галиция, на р. Сан, ок. Лвов и пр. През 1917 г. е натоварен с отбраната на фронта Рига - Двина, където са най-тежките боеве. След революцията в Русия, след като отказва заедно с други генерали да приеме длъжност в болшевишката армия, е разстрелян. Неговото име носи с. Радко Димитрово (Шуменска община). \r\n \r\n \r\n На тази дата умират: \r\n 2003 г.  \r\nПри тежка катастрофа край Сяр, Гърция, умира езиковедът проф. д-р Благой Шклифов (1935 – 2003). Роден е в с. Черешница (на гръцки Поликерасос), Костурско. По време на Гражданската война в Гърция е евакуиран в Унгария, където завършва средното и висшето си образование – руска и българска филология. През 1964 г. се мести в София, от 1971 г. е на работа в Института за български език при БАН. Езиков консултант е на филма „Мера според Мера”. Проф. Шклифов умира внезапно при съмнителни обстоятелства, след тежка катастрофа по време на научна експедиция в Егейска Македония, Гърция. Автор е на „На кол вода пиехме” – Записки за Христовите мъки на българите в Егейска Македония през ХХ век. \r\n \r\n \r\n 1979 г.  \r\nУмира Иван Остриков – български писател и драматург. Той е роден през 1929 г. Завършва право през 1952 г. и икономика през 1953 г. в София. Остриков работи като икономист и адвокат. В периода 1963-1971 г. е редактор в списание \"Септември\". \r\nАвтор е на книгите: \"На разсъмване\" (пиеса, 1958 г.), \"Грижата за ангелите\" (пиеса, 1962 г.), \"Денят започва от среднощ\" (разкази, 1962 г.), \"Барикади от чували\" (разкази, 1964 г.), \"Приятелите на Методи\" (пиеса, 1965 г.), \"Цветовете на пламъка\" (разкази, 1965 г.), \"Любовта на Катерина\" (повест, 1967 г.), \"Така изгарят диамантите\" (разкази, 1968 г.), \"Път през ада\" (пиеса, 1969 г.), \"Честност под наем\" (новели, 1970 г.), \"Ширината на океана\" (пиеса, 1971 г.), \"Обща кръв\" (разкази, 1974 г.), \"Голямата любов на голямата ми сестра. Роман\" (1978 г.), \"Границите на любовта\" (1979 г.), \"Моливчета. Роман\" (1981 г.), \"Следователят и брилянтите\" (1981 г.), \"Стоманена игла. Новели\" (1981 г.) и др. \r\n \r\n \r\n 1909 г.  \r\nУмира Васил Хаджистоянов Берон – български лекар, книжовник и обществен деец. Той е редовен член на БКД от 1884 г. В периода 1847-1852 г. Берон следва медицина в Мюнхен и Вюрцбург. След Освобождението на България работи в Търново. Основател е на Археологическото дружество в града през 1884 г. Берон е народен представител в Учредителното НС (1879 г.). Автор е на някои от първите български учебници и статии във връзка с просветата и църковния въпрос. \r\n \r\n За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.09.24", "title": "Денят 24 септември в българската история"}
{"url": "http://www.focus-news.net/news/2019/09/24/2701624/tass-gartsiya-shte-zabrani-izpolzvaneto-na-plastmasovi-izdeliya-za-ednokratna-upotreba-ot-2021-godina.html", "text": "Гръцкото правителство ще приеме нова национална политика в областта на енергетиката и климата до края на тази година, която ще включва пълна забрана за използване на пластмасови изделия за еднократна употреба в цялата страна, считано от 2021 г., затварянето на електроцентралите за въглища до 2028 г. и увеличаване на дела на производството на електроенергия от възобновяеми енергийни източници до 35% до 2030г. Това обяви министър-председателят на южната ни съседка Кириакос Мицотакис, изказвайки се на срещата на върха за климата в централата на ООН, предава  TACC . \r\nСъгласно думите на Мицотакис, Гърция вече е „изпълнила целите си да намали емисиите на парникови газове до 2020 г.\" „Ние произвеждаме 20% от електроенергията си от възобновяеми източници и планираме да постигнем дял от 35% до 2030 г.“, подчерта гръцкият премиер. След това той добави, че правителството в Атина планира да приеме „нова амбициозна национална стратегия в областта на енергетиката и климата преди края на годината\". „Нашата цел е да затворим всички електроцентрали за лигнитни въглища до 2028 г. И планираме да забраним използването на пластмасови изделия за еднократна употреба в цялата страна от 2021 г.“, поясни министър-председателят на Гърция. \r\nМицотакис заяви, че изменението на климата засяга не само настоящето, но и бъдещето на страната. „Той също се отразява на миналото ни, може да причини сериозни щети на обекти от културно и природно наследство, както и да наруши традиционния начин на живот. Гърция е дълбоко загрижена от потенциалното въздействие на изменението на климата върху нашето културно и природно наследство\", заяви премиерът на Гърция, припомняйки, че през юни в Атина се проведе конференция, изводите от която бяха включени в предложенията на срещата на върха на ООН по въпросите на климата. „Моята страна възнамерява да свика среща на високо равнище през следващата година в Атина с цел да се приеме декларация за защита на културното и природното наследство от последиците от изменението на климата“, допълни Мицотакис. \r\n \r\n Тереза Герова", "date": "2019.09.24", "title": "ТАСС: Гърция ще забрани използването на пластмасови изделия за еднократна употреба от 2021 година"}
{"url": "http://www.focus-news.net/news/2019/09/24/2701621/amerikanski-diplomat-srabskiyat-prezident-e-gotov-da-razgovarya-no-ne-podpisva-sporazumenie-s-kosovo.html", "text": "Бившият посланик на САЩ в Белград Камерън Мънтър отбеляза, че сръбският президент Александър Вучич е готов да сключи споразумение за нормализиране на отношенията с Косово, но „не подписва писма“, съобщава електронното издание на прищинския ежедневник  Gazeta Express . \r\n„Мисля, че това е положително, защото и в Косово има хора, които са готови да говорят. Само да ви напомня, че Вучич е готов да говори, тъй като много добре знае, че бъдещето на Сърбия е изключително много свързано с бъдещето на Косово“, заяви Мънтър в интервю за белградския вестник  Danas , цитирано от прищинския вестник.  \r\nБившият ръководител на американската мисия в Белград, който доскоро беше председател на Института „Изток-Запад“, заяви, че по време на среща със сръбския президент Вучич миналата седмица двамата са обсъдили „плановете и перспективата на диалога между Косово и Сърбия и какъв трябва да бъде той през декември“. \r\n„Все още не знам кой ще участва от косовската страна ще бъде, но знам, че Вучич се интересува. Също така искаме да уверим, че американците и европейците ще бъдат включени“, подчерта Мънтър.  \r\n \r\n Тереза Герова", "date": "2019.09.24", "title": "Американски дипломат: Сръбският президент е готов да разговаря, но не подписва споразумение с Косово"}
{"url": "http://www.focus-news.net/news/2019/09/24/2701626/obshtonatsionalna-stachka-v-gartsiya-e-obyavena-za-dnes.html", "text": "Общонационална стачка на служителите от обществения транспорт и екипажите на морския транспорт в Гърция, както и в други сектори, е обявена за днес.  \r\nЗа 24 часа работа спират кораби, фериботи, градски транспорт, включително метро.  Ще стачкуват и медицински персонал, преподаватели, частично - банкови служители и медии. \r\nПрепоръчваме на българските граждани, пребиваващи или пътуващи до Гърция, да се информират предварително за разписанията на обществения  и  морския транспорт. \r\nСъгражданите ни могат да се информират за предстоящи и настоящи стачни действия и на сайта: http://apergia.gr, който е наличен само на гръцки език. \r\nПри необходимост от съдействие българските граждани могат да се свържат с Посолството ни в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107 или с Генералното ни консулство в Солун на телефони: +30 2310 829 210; +30 2310 869 520.", "date": "2019.09.24", "title": "Общонационална стачка в Гърция е обявена за днес"}
{"url": "http://www.focus-news.net/news/2019/09/24/2701633/dni-na-kulturno-istoricheskoto-nasledstvo-zapochvat-v-isperih.html", "text": "Дни на културно-историческото наследство започват в Исперих. Това съобщиха от  Историческия музей  в града. От 17.00 часа ще бъде представена традиционната изложба „Археологическо лято 2019“. Детска работилница „Царевични фантазии“ ще работи в Етнографската къща от днес до 27 септември. Тя ще завърши с изложба, в която ще бъдат представени всички проекти на участниците, на 30 септември от 17:00 часа. На 2 октомври в Историческия музей ще бъдат организирани традиционни детски царевични игри. На 4 октомври ще се проведе конкурс за карнавален костюм, изработен от царевични елементи. На 5 октомври ще се състои фолклорен концерт -надиграване с участието на любителски състави, ще бъде организирана кулинарна изложба, варене и дегустация на качамак.", "date": "2019.09.24", "title": "Дни на културно-историческото наследство започват в Исперих"}
{"url": "http://www.focus-news.net/news/2019/09/24/2701629/vavezhda-se-organizatsiya-na-dvizhenieto-vav-vrazka-s-ofitsialnoto-poseshtenie-na-voenna-delegatsiya-vodena-ot-predsedatelya-na-voenniya-komitet-na-nato.html", "text": "Организация на движението във връзка с официалното посещение на военна делегация, водена от Председателя на Военния комитет на НАТО главен маршал от авиацията Сър Стюарт Пийч. Това съобщиха от пресцентъра на  Столична община . От 07.00 до 09.15 часа  се забраняват престоят и паркирането на пътни превозни средства, с изключение на автомобилите на участниците в мероприятието на северозападната дъга на пл. „Св. Александър Невски“ между ул. „Оборище“ и ул. „11-ти август“ и по ул. „Оборище“ между ул. „Г.С.Раковски“ и пл. „Св. Александър Невски“. От 07.30 до 09.15 часа на 24.09.2019 г. да се забрани влизането на пътни превозни средства по ул. „Оборище“ между ул. „Г.С.Раковски“ и ул. „11-ти август“.", "date": "2019.09.24", "title": "Въвежда се организация на движението във връзка с официалното посещение на военна делегация, водена от Председателя на Военния комитет на НАТО"}
{"url": "http://www.focus-news.net/news/2019/09/24/2701632/kmetat-na-blagoevgrad-d-r-atanas-kambitov-shte-napravi-parva-kopka-na-obekti-i-shte-otkrie-ofitsialno-veche-gotovi-takiva.html", "text": "Кметът на Благоевград д-р Атанас Камбитов ще направи първа копка на обекти и ще открие официално вече готови такива. Това съобщиха от  Общината . Първото събитие ще е от 11:00 часа. Тогава кметът ще направи първа копка на подлез при кв. „Грамада“ (при бившия магазин „Аско Деница“). Следващата част от програмата ще включва: инспекция на новия светофар на входа на кв.  „Струмско“, която ще се проведе в 11.45 часа; първа копка за подмяна на  ВиК на ул. „Стара планина“ (при № 13), която ще бъде в 12.30 часа; откриване на детска площадка  в село Рилци (при Кметството), която ще се състой в 13.15 часа; откриване на детска площадка при  ж.к „Ален мак“ № 38 („Бялата висота“) ще бъде в 14.00 часа; откриване на детска площадка  при ж.к.“Орлова чука“ (при бл. 216)което ще се проведе 14.45 часа; представяне  на Система за видеонаблюдение – зала №5 на Община Благоевград – Център за видеонаблюдение в Община Благоевград – Център за видеонаблюдение в  ОД МВР ще бъде в 17.00 часа.", "date": "2019.09.24", "title": "Кметът на Благоевград д-р Атанас Камбитов ще направи първа копка на обекти и ще открие официално вече готови такива"}
{"url": "http://www.focus-news.net/news/2019/09/24/2701635/pianoto-na-golemiya-balgarski-kompozitor-toncho-rusev-shte-bade-dareno-v-kulturen-tsentar-morsko-kazino.html", "text": "Пианото на големия български композитор Тончо Русев вече ще звучи в Културен център „Морско Казино“. Волята на семейството е любимият му музикален инструмент да остане в родния град на Маестрото и да се ползва от младите таланти на Бургас. Дарението ще приеме кметът на града Димитър Николов от 17.00 часа в зала „Георги Баев“ от внучката на именития музикант и бургазлия – Елена Хаджистоянова. Това съобщиха от пресцентъра на  община Бургас . Музикалният инструмент, на който са създадени едни от най-известните и любими български популярни песни като „Телефонна любов“, „Нощ над града“, „А дали е така“, „Огън от любов“, „Зимна ваканция“ и много други, е на именит немски производител на пиана. Над 40 години Тончо Русев композира и аранжира на него едни от вечните хитове на българската музика. На клавирния инструмент са написани и всички песни по стихове на поетесата Петя Дубарова. Освен пианото, дарението включва още партитурите на едни от популярните песни, сред които „За теб, Българийо“ и „След години“, както и моливите, с които ги е написал. В продължение на повече от четири десетилетия неговите песни са изпълнявани от най-известните български певци и певици – Лили Иванова, Васил Найденов, Силвия Кацарова, Йорданка Христова, Ваня Костова, Христо Кидиков, Катя Филипова, дует „Ритон“, „Щурците“, „Сигнал“ и др. Повечето от песните му са създадени по текстове на български поети като Елисавета Багряна, Ваньо Вълчев, Дамян Дамянов, Христо Фотев, Петя Дубарова, Павел Матев, Евтим Евтимов и др. Тончо Русев е роден на 20 април 1932 година в Бургас. Започва кариерата си като тромпетист и свири в симфоничните оркестри на родния град, а после в Софийската опера, в Биг бенда на БНР и оркестъра на „Балкантон“. Като композитор печели десетки национални и чуждестранни награди. За заслуги в областта на културата, Тончо Русев е удостоен със званието почетен гражданин на Бургас, а на 6 декември 2017 г. става първият носител и кавалер на отличието с най-висок ранг на Общината – „Сребърен кръст на свети Николай“.", "date": "2019.09.24", "title": "Пианото на големия български композитор Тончо Русев ще бъде дарено в Културен център „Морско казино“"}
{"url": "http://www.focus-news.net/news/2019/09/24/2701634/protothema-gartsiya-sluzhitelite-v-obshtestveniya-transport-v-gartsiya-izlizat-na-24-chasova-stachka.html", "text": "Служителите в обществения транспорт в Гърция ще се присъединят към 24-часова стачка в знак на протест срещу законопроект за растеж, предложен от правителството в Атина, съобщава електронното издание на вестник  Protothema . \r\nСтачните действия ще доведат до прекъсване на услугите публичния транспорт. Служителите на атинското метро ще изпълняват ограничена услуга от 9:00 до 21:00 часа местно време (съвпада с българското), а ватманите – от 8:00 до 10:00 часа.  \r\nФериботите ще останат на котва в пристанищата в цялата страна, считано от 6:00 часа във вторник до 6:00 часа в сряда, тъй като моряците също протестират срещу реформите, които според тях ще компрометират правата на работниците. \r\nОсвен това служителите на железопътния транспорт ще проведат денонощна стачка от полунощ в четвъртък до полунощ в петък, което ще доведе до отмяна на предлаганите от тях услуги.  \r\nСлужителите в сектора на обществения транспорт изискват незабавно оттегляне на разпоредбите, включени в новия законопроект за растеж. Те призовават работниците да участват в централния митинг, който ще се проведе от 11:00 часа на площад „Клафтмонос“. \r\n \r\n Тереза Герова", "date": "2019.09.24", "title": "Protothema (Гърция): Служителите в обществения транспорт в Гърция излизат на 24-часова стачка"}
{"url": "http://www.focus-news.net/news/2019/09/24/2701627/faz-obshtoto-sabranie-na-oon-merkel-razgovarya-s-erdogan-za-sporazumenieto-za-bezhantsite.html", "text": "Канцлерът на ФРГ Ангела Меркел използва кулоарите на Общото събрание на ООН, за да проведе преговори с държавния глава на Турция Реджеп Тайип Ердоган по повод по-нататъшното прилагане на споразумението за бежанците, подписано между Брюксел и Анкара през март 2016 г., съобщава германският национален ежедневник  Die Frankfurter Allgemeine Zeitung . \r\nВ рамките на двустранна дискусия лидерите на двете страни обсъдиха също развитието на конфликта в Сирия, както и политическите и икономическите аспекти на германско-турските отношения, заяви говорител на правителството в Берлин. Преговорите между двамата са проведени на фона на информацията, че притокът на бежанци от Турция към Гърция продължава да се увеличава, припомнят от редакцията. \r\n \r\n Тереза Герова", "date": "2019.09.24", "title": "FAZ: Общото събрание на ООН: Меркел разговаря с Ердоган за споразумението за бежанците"}
{"url": "http://www.focus-news.net/news/2019/09/24/2701636/kmetat-vyara-tserovska-shte-napravi-otchet-za-rabotata-na-obshtina-pernik.html", "text": "Кметът Вяра Церовска ще направи отчет за работата на Община Перник за мандат 2015 - 2019 г. от 09.00 часа. Това съобщиха от пресцентъра на  Общината . Пресконференцията ще се проведе в Заседателната зала на Община Перник.  \r\nПо-късно, от 10.30 часа, в залата ще се проведе обществено обсъждане на проект за Програма за качеството на атмосферния въздух на Община Перник 2017-2021 г.", "date": "2019.09.24", "title": "Кметът Вяра Церовска ще направи отчет за работата на Община Перник"}
{"url": "http://www.focus-news.net/news/2019/09/24/2701637/obshtina-grad-dobrich-i-futbolen-klub-dobrudzha-shte-otbelezhat-tarzhestveno-100-godishninata-na-otbora.html", "text": "Община град Добрич и ФК „Добруджа“ организират празнично честване на 100-годишнината от създаването на отбора. Това съобщиха от пресцентъра на  Общината . Тържественото отбелязване на годишнината ще започне с представяне на книгата „100 години футбол в Добрич” с автори краеведът, журналист, публицист и спортен деятел Илия Кишишев и Петър Петров – главен редактор на Медийна група „Добруджа”. Събитието е с начален час 13.00 ч. на 24 септември (вторник) и ще се проведе в Огледална зала „Нели Божкова“. Празникът ще продължи от 17.00 ч. на стадион „Дружба“, където ще бъдат наградени ветерани, заслужили деятели и ръководители на ФК „Добруджа”. Заключителната и най-атрактивна част от тържествата ще бъде изиграването на демонстративен футболен мач между ветерани на „Добруджа” и звезди на българския футбол, който ще започне в 17.30 ч.  \r\nОбщина град Добрич кани всички свои жители и гости заедно да отбележим тържествата по случай 100-годишнината на отбора и по този начин да го подкрепим по пътя му към нови спортни успехи!", "date": "2019.09.24", "title": "Община град Добрич и Футболен клуб „Добруджа“ ще отбележат тържествено 100-годишнината на отбора"}
{"url": "http://www.focus-news.net/news/2019/09/24/2701628/pp-ataka-organizira-protest-pred-sadebnata-palata-zaradi-predsrochnoto-osvobozhdavane-na-polfriyman.html", "text": "Партия „Атака“ излиза на протест от 11.00 часа пред Съдебната палата с искане за оставката на съдия Калпакчиев и поправки в закона, които не позволяват подобни гаври с националното достойнство. Това съобщиха от пресцентъра на  партията . \r\n„Съдия Калпакчиев пусна предсрочно от затвора убиеца Джок Полфрийман, който излежа 12 от наложените му 20 години затвор за убийството на студента Андрей Монов. Престъплението бе извършено на пл. „Света Неделя“ в столицата в нощта на 28 декември 2007 г.“, посочват от партията. \r\nПартия „Атака“ призовава всички, които са против скандалното решение на съда, да се присъединят към протеста. На него ще присъстват лидерът на „Атака“ Волен Сидеров и народните представители от партията.", "date": "2019.09.24", "title": "ПП „Атака“ организира протест пред Съдебната палата заради предсрочното освобождаване на Полфрийман"}
{"url": "http://www.focus-news.net/news/2019/09/24/2701638/remonti-ogranichavat-dvizhenieto-po-nyakolko-patni-otsechki-v-oblast-pazardzhik.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Велинград – Каратепе от 14 км до 20 км се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение.  Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\n \r\nАлбена ЖИЛЕКОВА", "date": "2019.09.24", "title": "Ремонти ограничават движението по няколко пътни отсечки в област Пазарджик"}
{"url": "http://www.focus-news.net/news/2019/09/24/2701639/dvizhenieto-po-pat-iii-908-varovnik-valchanovo-hanche-ot-km-22-do-39-e-ogranicheno-za-motorni-prevozni-sredstva-nad-10-tona.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Няма затворени пътни участъци, проходите са отворени за движение на всички моторни превозни средства. До 21 декември движението по път III-908 Варовник – Вълчаново ханче от км 22+400 до 39+300 е ограничено за моторни превозни средства над 10 тона поради стесняване на пътното платно. Същото ограничение важи за движението по път ІІІ-7306 Черница – Сунгурларе – Чубра. \r\nИнтензивен е трафикът на територията на град Бургас. Струпване на автомобили се наблюдава по входно-изходните пътни артерии на областния център – по някои участъци от бул. „Тодор Александров“ в посока центъра на града, по пътната отсечка кв. „Банево“ – Бургас, както и по пътя кв. „Сарафово“ – Бургас. В централната градска част движението е натоварено в района на жп гарата, в района на Новата поща, както и по бул. „Стефан Стамболов“ в района на УМБАЛ – Бургас. \r\nМария ПОПЧЕВА", "date": "2019.09.24", "title": "Движението по път III-908 Варовник – Вълчаново ханче от км 22 до 39 е ограничено за моторни превозни средства над 10 тона"}
{"url": "http://www.focus-news.net/news/2019/09/24/2701631/el-pais-ispaniya-madrid-shte-otneme-pravata-za-britanskite-zhiteli-sled-brekzit-ako-obedinenoto-kralstvo-ne-otgovori-s-retsiprochni-merki-za-ispantsite-v-stranata.html", "text": "Правителството в Мадрид прие постановление, което регулира почти всички области от ежедневието за над 300 000 британци, официално регистрирани като пребиваващи или живущи на територитията на Испания, съобщава националният ежедневник  El Pais .  \r\nИспания изисква реципрочност от Обединеното кралство в един от най-чувствителните аспекти на Брекзит: третирането на мигрантите. Правителството прие законодателство, за да защити правата на 365 967 британци, които официално пребивават в страната, но предстои тепърва да се обсъждат подобни механизми за испанците, живущи в Обединеното кралство. Изпълняващият длъжността министър на външните работи на Испания Жозеп Борел вече предаде загрижеността на Мадрид на британското правителство на премиера Борис Джонсън и предупреди, че ако няма еквивалентен ход от Великобритания, когато страната напусне Европейския съюз, правата на гражданите на Обединеното кралство в страната ще бъдат премахнати. \r\nБъдещето на повече от половин милион души - 365 967 британци, които официално живеят в Испания, и 180 000 испанци, които пребивават в Обединеното кралство, ще зависи от начина, по който ще се осъществи „разводът“ между Лондон и Брюксел. Както правителствата на премиера на Испания Педро Санчес, така и на Борис Джонсън заявиха, че искат да запазят правата на тази група хора, но формулите, използвани за това, се различават. Обединеното кралство въведе обща схема за всички граждани на Европейския съюз, в които влизат и испанците.  Механизмът се състои от две категории: „установен статут“ с широк спектър права и т.нар. „предварително установен статут“ с ограничени ползи.  \r\nОфициалните данни от Обединеното кралство показват спад в дела на гражданите, които попадат във втората категория. През април тази година, когато системата официално стартира, 66% от кандидатите получиха „установен статут“. Към настоящия момент процентът е паднал до 57%. \r\nИспания избра различен маршрут. През март правителството одобри закон, който урежда ситуацията в случай на „твърд“ Брекзит, т.е. излизането на Великобритания от структурите на Общността без споразумение. Това законодателство обхваща почти всички аспекти на ежедневието на гражданите, включително признаването на висше образование и шофьорски книжки, както и здравното осигуряване  и разрешителните за работа. Освен това гарантира, с някои ограничения, продължаването на дейността на британските компании, които оперират в Испания. \r\nНастоящият министър по въпросите на Brexit във Великобритания Стив Барклай се срещна миналата седмица в Мадрид с Борел. Правата на гражданите, един от най-символичните елементи на Брекзит, бяха ключова част от дебата, припомня изданието.  \r\n \r\n Тереза Герова", "date": "2019.09.24", "title": "El Pais (Испания): Мадрид ще отнеме правата за британските жители след Брекзит, ако Обединеното кралство не отговори с реципрочни мерки за испанците в страната"}
{"url": "http://www.focus-news.net/news/2019/09/24/2701644/postanovkata-2-bileta-za-parizh-shte-bade-predstavena-v-zala-sliven.html", "text": "Постановката „2 билета за Париж“ ще бъде представена в зала „Сливен“ от 19.00 часа. Това съобщиха от пресцентъра на  Община Сливен . \r\nРежисьор е Робин Кафалиев, постановка – Тодор Мадолев, сценограф – Теодор Даскалов. Участват Робин Кафалиев, Таня Кожухарова, Атанас Бончев-Наката, Мариела Топалова, Марияна Бранкованова, Цветана Благоева, Николай Сяров, Йоана Иванова, Яцек Янков. \r\nБилети - на касата на зала „Сливен“, или резервация на телефон: 0895 300 370.", "date": "2019.09.24", "title": "Постановката „2 билета за Париж“ ще бъде представена в зала „Сливен“"}
{"url": "http://www.focus-news.net/news/2019/09/24/2701642/sofiyska-voda-vremenno-shte-prekasne-vodosnabdyavaneto-v-chast-ot-kv-krastova-vada.html", "text": "„Софийска вода” временно ще прекъсне водоснабдяването в част от кв. „Кръстова вада\". Това съобщиха от пресцентъра на  дружеството . \r\nВъв връзка с подмяня на спирателен кран на ул. „Никола Крушкин-Чолака“ в кв. „Кръстова вада“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: ул. „Асен Найденов“, ул. „Никола Крушкин – Чолака“, ул. „Манфред Вьорнер“, ул. „Мичман Тодор Саев“ и ул. „Данаил Етрополски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Мичман Тодор Саев“ на ъгъла с ул. „Никола Крушкин - Чолака“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.24", "title": "„Софийска вода” временно ще прекъсне водоснабдяването в част от кв. „Кръстова вада“"}
{"url": "http://www.focus-news.net/news/2019/09/24/2701643/intenziven-e-trafikat-po-osnovnite-napravleniya-v-oblast-plovdiv.html", "text": "Интензивен е трафикът по основните направления в Пловдивска област, съобщиха за  Радио „Фокус“ – Пловдив  от Областното пътно управление. Най-засилено е автомобилното движение по пловдивския участък на АМ „Тракия“, също по направленията Пловдив-Асеновград-Смолян, Пловдив-Карлово и Пловдив-Пазарджик. Пътните настилки на територията на областта са сухи и нормално проходими. Продължават ремонтните дейности по някои ключови пътни участъци в областта. До 11 октомври движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Движението по пътя Кричим-Михалково-Девин, от км 88 до км 103 се осъществява с повишено внимание поради обрушване на скална маса. Алтернативният маршрут за водачите е по пътя Асеновград-Смолян. Срокът на дейностите е до 30 ноември. Остава забранено движението на тежкотоварни камиони над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Опасност от падащи камъни има по направленията Кричим-Стамболийски, Бачково-Нареченски бани, Троян-Кърнаре и Юговско ханче-Югово-Лъки-Здравец, също в района на проходите Козница и Стражата. \r\nНатоварено е движението и на територията на град Пловдив към този час. Колони от автомобили се образуват по булевардите „Пещерско шосе“, „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“ и „Санкт Петербург“. Призовават се водачите да шофират с повишено внимание и съобразена скорост, както и да спазват необходимата дистанция, за да не се създават предпоставки за възникването на пътни инциденти. Пътищата в града също са сухи и нормално проходими. \r\nТони МИХАЙЛОВ", "date": "2019.09.24", "title": "Интензивен е трафикът по основните направления в област Пловдив"}
{"url": "http://www.focus-news.net/news/2019/09/24/2701641/pravoslavnata-tsarkva-proslavya-prepodobni-siluan-atonski.html", "text": "На 24 септември Православната църква прославя преподобни Силуан Атонски. На този ден Църногорският (Гигински) манастир „Св. св. Козма и Дамян“ празнува храмов празник на най-новия си параклис, посветен на преподобни Силуан Атонски, предаде репортер на  Агенция „Фокус“ . По този повод от 09.00 часа ще бъде отслужена Архиерейска света Литургия, оглавена от Негово преосвещенство Белоградчишкия епископ Поликарп - викарий на Софийския митрополит. Богослуженията ще бъдат огласени от православните песнопения на псалти от Света гора, София, Солун, Белград и Сандански. От 18.00 часа в салона на Софийската св. митрополия ще бъде представена книгата „Духовно израстване в Христа“ на архимандрит Вартоломей, игумен на манастира Есфигмен - Света гора. Прославата на св. Силуан Атонски в манастира става с благословението на Негово Светейшество Българския Патриарх и Софийски митрополит Неофит и при домакинството на манастирското братство, ръководено от Негово високопреподие архиманрит Никанор - игумен на светата обител.  \r\nНикола ПЕТКОВ", "date": "2019.09.24", "title": "Православната църква прославя преподобни Силуан Атонски"}
{"url": "http://www.focus-news.net/news/2019/09/24/2701647/informatsionna-sreshta-po-programa-za-finansirane-na-artistichni-i-tvorcheski-sabitiya-shte-se-sastoi-v-stara-zagora.html", "text": "Информационна среща по програма за финансиране на артистични и творчески събития организира Министерството на културата в Стара Загора. Това съобщиха от пресцентъра на  Община Стара Загора . Вече е обявена първа покана за набиране на проектни предложения по Резултат 2 „Подобрен достъп до култура и изкуства“ по Програма „Културно предприемачество, наследство и сътрудничество“, финансирана по Финансовия механизъм на Европейското икономическо пространство 2014-2021 г. Стартира и информационна кампания, чиято цел е Поканата да достигне до най-широк кръг потенциални кандидати и заинтересованите страни да бъдат запознати с възможностите за финансиране по Програмата. Проектни предложения могат да се подават от 02 септември 2019 г. до 03 декември 2019 г. От 13.30 часа в общинската зала „П. Р. Славейков“ експерти от Министерството организират информационна среща, на която са поканени представители на културни институти и организации, които могат да кандидатстват с предложения. Програма PA 14 „Културно предприемачество, наследство и сътрудничество“ се фокусира върху ролята на културата и културното наследство като ресурси за местно и регионално развитие. Резултат 2 „Подобрен достъп до култура и изкуства“ ще подкрепи проекти, позволяващи организирането на разнообразни артистични и творчески събития, фестивали, пърформанси, изложби и инициативи, които ще съживят периферните пространства, ще вдъхнат нов живот в по-малки градове и села и не на последно място – ще привлекат и ангажират нови публики. Финансовият механизъм на Европейското икономическо пространство 2014-2021 г. предоставя средства, осигурени от Кралство Норвегия, Република Исландия и Княжество Лихтенщайн. Целта е намаляване на икономическите и социалните различия в Европа и засилване на двустранните отношения между страните-донори и страните-бенефициенти чрез финансиране на няколко приоритетни сектора, сред които култура, гражданско общество, добро управление, основни права и свободи.", "date": "2019.09.24", "title": "Информационна среща по програма за финансиране на артистични и творчески събития ще се състои в Стара Загора"}
{"url": "http://www.focus-news.net/news/2019/09/24/2701645/sport-volfsburg-i-hofenhaym-zavarshiha-11.html", "text": "Отборите на Волфсбург и Хофенхайм завършиха 1:1 последния мач от петия кръг на Бундеслигата.  \r\nВолфсбург записа трети пореден равен резултат и вече има девет точки, като остана едва  третият отбор от Бундеслигата без загуба. Хофенхайм е 11-ти във временното класиране с актив от пет точки.  \r\nНачело в класирането е РБ (Лайпциг) с 13 точки, следван от Байерн (Мюнхен) с 11 и Борусия (Дортмунд) с 10.", "date": "2019.09.24", "title": "Спорт: Волфсбург и Хофенхайм завършиха 1:1"}
{"url": "http://www.focus-news.net/news/2019/09/24/2701649/mokri-i-hlazgavi-sa-patishtata-v-oblast-shumen.html", "text": "Мокри и хлъзгави са пътищата в област Шумен, предаде репортер на  Радио „Фокус“- Шумен . Времето е облачно, с краткотрайни превалявания от дъжд, температурата на въздуха е около 14 градуса. Натоварен е трафикът в централната градска зона. Светофарните уредби функционират без промяна. Интензивен е трафикът по автомагистрала „Хемус“ в посока Варна. С нормална интензивност е движението по главен път Шумен- Силистра. \r\n \r\nИвелина ИВАНОВА", "date": "2019.09.24", "title": "Мокри и хлъзгави са пътищата в област Шумен"}
{"url": "http://www.focus-news.net/news/2019/09/24/2701646/vazstanoveno-e-dvizhenieto-pri-km-25-na-am-struma-v-posoka-sofiya.html", "text": "Възстановено е движението при км 25 на АМ \"Струма в посока София. Това съобщиха от  пресцентъра на Агенция „Пътна инфраструктура“ . По-рано движението се осъществяваше в една лента поради ПТП.   \r\n \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието на тел. 0700 130 20 в АПИ.", "date": "2019.09.24", "title": "Възстановено е движението при км 25 на АМ \"Струма в посока София"}
{"url": "http://www.focus-news.net/news/2019/09/24/2701640/tass-sasht-mozhe-da-napravyat-na-turtsiya-novo-predlozhenie-za-dostavkata-na-peytriat-i-f-35.html", "text": "САЩ може да направят на Турция ново предложение за доставката на ракетните системи „Пейтриът“ и изтребителите от пето поколение F-35, предава  TACC , цитирайки доклад на турския телевизионен канал  Haber Turk , който се позовава на свои източници. \r\nСпоред разпространената информация Вашингтон и Анкара се готвят да подпишат споразумение за свободна търговия. Съгласно това споразумение на Турция ще бъде напрено ново предложение за доставката на системи за ПВО „Пейтриът“ и F-35, а митата за алуминий и стомана ще бъдат намалени. \r\nНяколко години подред Анкара се опитваше да води преговори с Вашингтон за доставката на „Пейтриът“, но САЩ отказаха сделката, което тласна Турция към покупката на зенитно-ракетните системи С-400 от Русия. \r\nПрез септември 2017 г. Руската федерация обяви сключването на договор с Турция за доставка на С-400 на стойност 2,5 милиарда долара. Анкара ще получи две дивизии. Договорът предполага частичен трансфер на производствени технологии на турската страна. Първите доставки започнаха на 12 юли. \r\nСАЩ и НАТО активно се противопоставят на придобиването на С-400 от Турция. На 17 юли говорител на Белия дом в писмено изявление подчерта, че решението на републиката да придобие руската система за прави невъзможно оставането на страната в програмата за американските изтребители F-35 от пето поколение. \r\n \r\n . \r\n \r\n Тереза Герова", "date": "2019.09.24", "title": "ТАСС: САЩ може да направят на Турция ново предложение за доставката на „Пейтриът“ и F-35"}
{"url": "http://www.focus-news.net/news/2019/09/24/2701651/kanal-5-obshto-167-balgari-sa-spaseni-ot-robstvo-vav-frantsiya.html", "text": "Общо 167 жертви на съвременното робство от България, работили за френски винопроизводители, са спасени в акция за превенция на организираната престъпност, предава скопската телевизия  „Канал 5“ , като се позовава на информация от Европейската полицейска служба (Европол). \r\nМиналата седмица френските власти са арестували четирима заподозрени - трима българи и един французин - след като са идентифицирали 167 възможни жертви на съвременното робство, наети в четири компании за производство на вино близо до Лион, съобщи полицейската агенция на ЕС. \r\n„Българските членове на групата отговарят за наемането на персонал в България, докато французинът е организирал логистиката, включително настаняването на работниците\", поясни говорител на Европол. \r\nРаботниците са били наети чрез законна агенция по заетостта в България и им е било казано, че ще заработват поо 60 евро на ден. Обещано им е също и поемането на всички разходи за транспорт и настаняване, допълниха от Европол. \r\nТе обаче са били настанени в лагери, без средства за храна и когато договорите им изтекли, не получили обещаната сума. Мнозина от жертвите не са разполагали със средства, за да се завърнат обратно в България.  \r\n \r\n Тереза Герова", "date": "2019.09.24", "title": "„Канал 5“: Общо 167 българи са спасени от робство във Франция"}
{"url": "http://www.focus-news.net/news/2019/09/24/2701652/babh-zapochva-proverki-v-detski-gradini-i-uchilishta.html", "text": "Агенцията по храните започва масирани проверки в училища, детски ясли и градини за безопасността и качеството на храните, които се предлагат на децата там. Проверките са по повод началото на учебната година и ще се проведат на територията на цялата страна. Това каза в интервю за предаването \"Преди всички\" на  БНР  Бистра Иванова от отдел „Контрол на храните“ в Областната дирекция на Агенцията по храните в София. „Основното, което се проверява, е по отношение на това дали храните съответстват на специфичните изисквания на наредбата за безопасността и качеството на храните, предлагани в този вид обекти. Също сградният фонд, съответствието му с действащото законодателство, системите за самоконтрол, които поддържат тези обекти, условията и сроковете на съхранение на храните, етикетиране и т.н.“. Най-често срещаните нарушения са по отношение на състава на храните, които се предлагат в тези обекти, каза Иванова в интервю за предаването „Преди всички“ и обясни: \r\n„Тези храни не бива да съдържат хидрогенирани и частично хидрогенирани растителни мазнини, което най-често установяваме като нарушение. Това е основна съставка в масово разпространените бисквити, солети и т.н.“. \r\nСанкциите при първо нарушение за физическо лице са от 500 до 1000 лв., а за юридическо – от 1000 до 2000 лв. Експертът подчерта, че проверките обхващат не само ученическите столове и кухни, а също и бюфетите. Към търговските обекти около училищата обаче няма никакви ограничения, добави тя.", "date": "2019.09.24", "title": "БАБХ започва проверки в детски градини и училища"}
{"url": "http://www.focus-news.net/news/2019/09/24/2701653/lek-avtomobil-se-e-obarnal-v-strani-ot-patya-v-uchastaka-mezhdu-selata-pastuh-i-skrino.html", "text": "Лек автомобил се е обърнал в страни от пътя в участъка между селата Пастух и Скрино. Това съобщиха за  Радио „Фокус” – Кюстендил  от пресцентъра на Областна дирекция на МВР – Кюстендил. По първоначална информация шофьорът е самокатастрофирал. Няма пострадали хора. Движението по път III-104 Четирци – Бобошево в участъка Пастух – Скрино не е спирано. \r\n \r\nВенцеслав ИЛЧЕВ", "date": "2019.09.24", "title": "Лек автомобил се е обърнал в страни от пътя в участъка между селата Пастух и Скрино"}
{"url": "http://www.focus-news.net/news/2019/09/24/2701654/vavedeni-sa-ogranicheniya-za-dvizhenieto-na-avtomobili-poradi-remont-po-ulitsa-stoyan-angelov-v-pazardzhik.html", "text": "Въведени са ограничения за движението на автомобили поради ремонт по улица „Стоян Ангелов“, от кръстовището с булевард „Георги Бенковски“ до кръстовището с улица „Осми март“ в Пазарджик, предаде репортер на  Радио „Фокус“ – Пазарджик . Движението се осъществява в едно платно поради ремонтни дейности на асфалтовата настилка. Трафикът се извършва при поетапно затваряне на движението. Ремонтът е част от второкласния път Панагюрище – Пазарджик – Пещера – Батак в пазарджишката част при 124 км  на улица „Стоян Ангелов“.", "date": "2019.09.24", "title": "Въведени са ограничения за движението на автомобили поради ремонт по улица „Стоян Ангелов“ в Пазарджик"}
{"url": "http://www.focus-news.net/news/2019/09/24/2701655/evangelos-karafotakis-ikonomist-gratskite-grazhdani-izrazyavat-protivorechivi-iskaniya-sega-i-predi-kogato-glasuvaha-za-mitsotakis.html", "text": "Гръцките граждани изразяват противоречиви искания сега и преди, когато гласуваха „за“ настоящия премиер Кириакос Мицотакис. Това каза за сутрешния блок  „Добро утро, България“  на  Радио „Фокус“  икономистът  Евангелос Карафотакис по повод общонационалната стачка в страната обявена за днес срещу законодателния пакет за икономическо развитие, подготвен от премиера на Гърция. Според Карафотакис се очаква задълбочаване на проблемите в южната ни съседка. Той припомни, че по време на изборите гражданите са избрали „Нова демокрация“. По думите му не за първи път хората не разбират за какво са гласували, което е несериозно. Икономистът обясни, че промяната на премиера е трудно осъществима, но не и невъзможна. Нейната цел е да мотивира работодателите, за да се развие дребната икономика, обясни Карафотакис. „Искат да премахнат гарантираната минимална заплата и гарантираните трудови договори. Според законопроекта трябва да се премахнат и начините, по които се гласува за стачки. Тези три проблема, за Националната конфедерация на работниците в Гърция и на останалите синдикати и партии, означават опасност относно заплати и осигуровки. Именно за това е и протестът“, обясни той. Евангелос Карафотакис каза още, че когато се премахне гарантираната работна заплата, работодателите ще могат да дават възнаграждение по лична преценка. Икономистът каза още, че Мицотакис е намалил данък печалба от 29% на 24%, а целта е да бъде намален до 20%. Карафотакис даде пример със същия данък у нас, като изтъкна, че в България той е едва 10%. \r\nЙоланда ПЕЛОВА", "date": "2019.09.24", "title": "Евангелос Карафотакис, икономист: Гръцките граждани изразяват противоречиви искания сега и преди, когато гласуваха „за“ Мицотакис"}
{"url": "http://www.focus-news.net/news/2019/09/24/2701657/akad-georgi-markov-geroi-sa-tezi-koito-se-biha-do-posledno-v-parvata-svetovna-voyna-a-ne-metezhnitsite-na-koito-e-izdignat-pametnik-kray-vladaya.html", "text": "Герои са тези, които се биха до последно в Първата световна война, а не метежниците, на които е издигнат паметник край Владая. Това каза историкът акад.  Георги Марков в интервю за  Агенция „Фокус“   във връзка с Войнишко въстание на 24 септември 1918 г. „Като минавам с колата си  през Владая, където е било така нареченото Владайско въстание,  има един паметник, земеделците го оставиха, си казвам, че всеки войник след 6 години на фронта е искал да се върне вкъщи, но какво е предателството на метежниците. На запад от Скопския меридиан по силата на Солунското примирие, три девизи, 90 хиляди души, командвани от Тодор  Кантарджиев, този храбър български герой, остават заложници, не пленници за изпълнението на примирието. Разхвърлят ги по островите на Бяло море, по Корсика, Северна Африка и въпреки примирието, дори и  след  подписването на  Ньойския диктат преди 100 г. на 27 ноември 1919 г. голяма част от тези пленници са използвани за робски труд. Те също са искали да се приберат у дома“, каза още Марков. Той посочи, че като историк е за запазване на паметниците. „Знам, че историята не се променя с бутане на паметници, но ме дразни, защото не е справедливо тези заложници да са преживели изпитанията на времето, изпитанията на робския труд, а други да са минали през София и да са си отишли в родния край и да ги посрещнат техните скъпи роднини“, допълни още акад. Марков.  \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.09.24", "title": "Акад. Георги Марков: Герои са тези, които се биха до последно в Първата световна война, а не метежниците, на които е издигнат паметник край Владая"}
{"url": "http://www.focus-news.net/news/2019/09/24/2701650/chastichno-mokri-sa-patnite-nastilki-vav-veliko-tarnovo.html", "text": "Частично мокри и хлъзгави са пътните настилки във Велико Търново, предаде репортер на  Радио „Фокус“ – Велико Търново . Времето е облачно, но без валежи. Трафикът в началото на работния ден е интензивен. Движението е натоварено по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“, част от път София – Варна. Колони от автомобили има в района на Кооперативния пазар, на светофара по бул. „България“/ при отбивката за стадион „Ивайло“/ и пред пощата. Такива са се образували и покрай по-големите училища и детски градини. Екипи на КАТ следят за правилното протичане на движението около образователните институции. Патрули има и на входовете и изходите на Велико Търново, както и в някои участъци от първокласната и второкласна пътна мрежа. Времето в останалата част от областта е облачно, като на места вали слаб дъжд. Настилките са предимно мокри и хлъзгави. Органите на реда призовават водачите да карат внимателно и със съобразена скорост. Нови въведени ограничения за изминалото денонощие няма. Отворен за движение е Прохода на Републиката, но там все още важи предупреждението за опасност от падащи камъни. Настилката там също е мокра. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. \r\nЛуиза ТРАНЧЕВА", "date": "2019.09.24", "title": "Частично мокри са пътните настилки във Велико Търново"}
{"url": "http://www.focus-news.net/news/2019/09/24/2701656/nova-detska-gradina-shte-bade-otkrita-v-kardzhali.html", "text": "Нова детска градина ще бъде открита в града, съобщиха от пресцентъра на Община Кърджали. От 10.30 часа, ще се състои церемонията по официалното откриване на Детска градина „Мир“. Детското заведение се намира в  кв. „Студен кладенец” и отвори врати на 16.09.2019 г., след повече от 20 години разруха. То е възстановено по проект „Обновяване и реконструкция на образователни обекти в град Кърджали. Общата стойност на инвестицията – за строително-монтажни работи, оборудване и обзавеждане,  е  над 1,6 млн. лв.", "date": "2019.09.24", "title": "Нова детска градина ще бъде открита в Кърджали"}
{"url": "http://www.focus-news.net/news/2019/09/24/2701658/goreli-sa-pokrivat-i-vtoriyat-etazh-ot-sgrada-na-lecheben-tsentar-v-grad-parvomay-nyama-postradali.html", "text": "Горели са покривът и вторият етаж от сграда на лечебен център в град Първомай. Това съобщиха за  Радио „Фокус“ – Пловдив  от Областната дирекция на МВР. Сигналът за възникнали пламъци е подаден около 01.40 часа снощи. По време на инцидента в сградата е нямало хора. Според първоначалните данни, пожарът е възникнал в микробус, паркиран до сградата. От него огънят се е прехвърлил на стрехата на сградата. Изгорели са дървеният покрив, както и вторият етаж. Площта е около 300 кв.м. Четири пожарни екипа са гасили пожара – два от пожарната в Първомай и два от Пловдив. Пожарът е локализиран за един час и загасен за около три часа. Причините за възникването му се изясняват. \r\nТони МИХАЙЛОВ", "date": "2019.09.24", "title": "Горели са покривът и вторият етаж от сграда на лечебен център в град Първомай, няма пострадали"}
{"url": "http://www.focus-news.net/news/2019/09/24/2701662/pregled-na-osnovnite-temi-vav-velikotarnovskiya-pechat.html", "text": "„Хиляди празнуваха Деня на Независимостта“ е заглавие на първа страница на областния всекидневник  „Янтра ДНЕС” . Хиляди великотърновци и гости от страната и чужбина се включиха в празника за 111-годишнината от обявяването на Независимостта на България. Историческата и духовна столица за поредна година отново бе център на националните чествания за 22 септември … Как преминаха проявите, какво включваше програмата и кои бяха най-атрактивните събития, прочетете във всекидневника. „С 15% се увеличават българските туристи“, пише още вестникът. С 15% са се увеличи нощувките на българите в страната в сравнение с предходната година, което компенсира отлива на чуждестранни туристи. Това заяви във В. Търново министърът на туризма Николина Ангелкова. Тя подчерта, че усилията на министерството са насочени към развитието на културно-историческия туризъм … Какво още каза тя при посещението си в старата столица разберете от страниците на вестника. „Весела Лечева официално се регистрира за кандидат-кмет на Велико Търново“ е друга новина от днес. „Полиция и Община в Павликени безсилни срещу шумни роми“ е заглавие от криминалната хроника. Страница пета ни разказва за красиви творения, много музика и огън, които „оживяха на Самоводската чаршия“. В ежедневника е поместен материал и за предстоящия концерт на Горан Брегович в Търново. „Етърки продължават с победите в „А“ група – 4:0 в Чепинци“ е новина от спортните страници. „14 фирми от IT сектора направиха първия клъстер във Велико Търново“  е заглавие от другия областен ежедневник  „Борба“ . Първият в региона и един от малкото в страната IT клъстери създадоха 14 фирми от Велико Търново, Горна Оряховица и Лясковец. Дружествата от триградието вече регистрираха официално „ИТ Къстер Велико Търново“ … Каква е целта им и как ще реализират целите си специалистите, разберете от първа страница на вестника. „Търновград стана център на честванията за Независимостта“ е друга новина от днес.  С празнична литургия в църквата „Св. 40 мъченции“ във Велико Търново започнаха националните чествания по случай 111 години от обявяването на българската Независимост … Повече за останалите събития и за това как преминаха те, прочетете във вестника. В днешното издание има материал и за стартиралото вече саниране на три блока в Горна Оряховица, финансирането, за което е осигурено по ОП „Региони в растеж“. „Либерализацията на енергийния пазар няма да доведе до повишаване цената на тока“ е друга новина от втора страница. В областния ежедневник ще намерите и материал за оркестъра на СУ „Емилиян Станев“, който „предизвика фурор в интернет“.", "date": "2019.09.24", "title": "Преглед на основните теми във великотърновския печат"}
{"url": "http://www.focus-news.net/news/2019/09/24/2701660/poradi-avariyno-vazstanovitelni-deynosti-dvizhenieto-v-uchastak-ot-patya-pastra-rilski-manastir-se-regulira-ot-svetofarna-uredba.html", "text": "Поради аварийно-възстановителни дейности движението в участък от пътя Пастра – Рилски манастир се регулира от светофарна уредба. Това съобщи за  Радио „Фокус” – Кюстендил  дежурният в Областно пътно управление – Кюстендил. В участък от 250 метра от пътя движението трябва да се извършва с повишено внимание и съобразена скорост поради аварийно-възстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срокът е до 30 септември. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата e при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\n \r\nВенцеслав ИЛЧЕВ", "date": "2019.09.24", "title": "Поради аварийно-възстановителни дейности движението в участък от пътя Пастра-Рилски манастир се регулира от светофарна уредба"}
{"url": "http://www.focus-news.net/news/2019/09/24/2701661/okrazhniyat-sad-v-pazardzhik-shte-provede-porednoto-zasedanie-po-deloto-za-vaorazhen-grabezh.html", "text": "Окръжният съд в Пазарджик ще проведе поредното заседание по делото за въоръжен грабеж, съобщиха от  пресцентъра на съда  в областния град. Делото е образувано по обвинителен акт на Окръжната прокуратура. Срещу трима подсъдими мъже са повдигнати обвинения за това, че на 21.12.2015 г. са извършили въоръжен грабеж и са откраднали злато и вещи на обща стойност  над 56 700лв. и са причинили на друго лице средни телесни повреди. Началото на съдебното заседание е в 09.30 часа, съдия-докладчик е Александър Александров.", "date": "2019.09.24", "title": "Окръжният съд в Пазарджик ще проведе поредното заседание по делото за въоръжен грабеж"}
{"url": "http://www.focus-news.net/news/2019/09/24/2701663/nezavisen-makedoniya-nasrocheno-e-novo-zasedanie-po-sluchaya-titanik.html", "text": "Основният съд в Скопие насрочи ново заседание по случая „Титаник“ на Специализираната прокуратура, който бе предаден за разглеждане на Прокуратурата на Република Северна Македония, съобщава електронното издание на вестник  „Независен“ . Освен по „Титаник“, ново заседание бе насрочено и по случая „Маджар Телеком“. \r\nПрокурор по двете дела е Лиле Стефанова, за която Съветът на прокурорите на 16 септември постанови уволнение от СП и връщането й в Прокуратурата. Държавният прокурор Любомир Йовески я упълномощи да остане отговорна за делата, които е разглеждала в СП- „Титаник“, „Траектория\" и „Маджар Телеком“. \r\nОсвен избягалия от страната бивш министър-председател Никола Груевски, по делото „Титаник“ са повдигнати обвинения срещу Кирил Божиновски, Миле Янайкиески, Гордана Янкулоска, Биляна Бришкоска-Босковска, Илия Димовски, Мунир Пепич, Едмонд Темелко, Леко Ристоски, Кирил Тодоровски, Катерина Веловска, Станко Коруновски, Драгче Драгчески, Мариан Накевски, Гоце Яневски, Джезми Ахмет, Роберт Давитков, Далибор Алешкович и Ленка Рашяковска. \r\nТе са заподозрени в престъпно сдружаване, нарушения на правото на глас, подкуп при избори и гласуване, унищожаване на предизборния материал и злоупотреба с финансирането на предизборната кампания. \r\n \r\n Тереза Герова", "date": "2019.09.24", "title": "„Независен“ (Македония): Насрочено е ново заседание по случая „Титаник“"}
{"url": "http://www.focus-news.net/news/2019/09/24/2701664/akad-georgi-markov-s-voynishkiya-metezh-aleksandar-stamboliyski-i-rayko-daskalov-zlepostaviha-balgarskata-vanshna-politika.html", "text": "С Войнишкия метеж Александър Стамболийски и Райко Даскалов злепоставиха българската външна политика, която търсеше начин да излезе от Първата световна война. Това каза историкът акад. Георги Марков в интервю за  Агенция „Фокус“   във връзка с Войнишко въстание на 24 септември 1918 г. „Райко Даскалов и Стамболийски са били освободени от затвора и са изпратени от цар Фердинанд, за да кажат на войниците, че  войната свършва. Вместо да усмири войниците, Райко Даскалов се обявява в Радомир за главнокомандващ на тази въстаническа армия и провъзгласява така наречената Радомирска република. Той обявява цар Фердинанд и правителството за  свалени. По това време Стамболийски е в Кюстендил, Даскалов му се обажда по телеграфа, Стамболийски одобрява и става председател на републиката. Това е държавен преврат. По тогавашната Конституция – Търновската, това е метеж“, коментира акад. Марков. Той допълни, че ако Райко Даскалов заедно със своята въстаническа армия бе успял да нападне столица, то тя би била разграбена и опожарена. \r\nБояна МАРКОВА", "date": "2019.09.24", "title": "Акад. Георги Марков: С Войнишкия метеж Александър Стамболийски и Райко Даскалов злепоставиха българската външна политика"}
{"url": "http://www.focus-news.net/news/2019/09/24/2701665/obshtinskiyat-savet-v-burgas-shte-provede-redovnoto-si-zasedanie.html", "text": "Общински съвет – Бургас ще проведе редовното си заседание от 10:00 часа, съобщиха от пресцентъра на  Общинския съвет . В дневният ред за разглеждане са предвидени 30 докладни записки и 4 питания от общински съветници. Най-много са внесените докладни записки от кмета на Община Бургас. Две от тях са относно удостояване със званието „Почетен гражданин на Община Бургас“ на актрисата Ивана Радкова Джеджева и на режисьора и поета Симеон Димитров. Друга докладна записка внесена от кмета Димитър Николов е относно поемане на дълг по реда на Закона за общинския дълг за осигуряване на финансиране чрез финансов инструмент “Фонд за градско развитие“, създаден по линия на ОПРР, за реализиране на проект: „Подкрепа за повишаване потенциала на Община Бургас като конкурентоспособна туристическа дестинация“. Димитър Николов е внесъл и докладна записка относно одобряване на Подробен устройствен план – План за регулация и застрояване (ПУП-ПРЗ) за ПИ с идентификатор 61145.80.9 по КККР на с. Равнец, Община Бургас и ПУП – Парцелни планове за утвърждаване на трасета за елементи на техническата инфраструктура. Общинският съветник Живко Табаков е отправил питане относно общ кредитен дълг на Община Бургас в периода 2015 г. – 2019 г.", "date": "2019.09.24", "title": "Общинският съвет в Бургас ще проведе редовното си заседание"}
{"url": "http://www.focus-news.net/news/2019/09/24/2701666/v-shumen-shte-zasedava-oblastnata-epizootichna-komisiya.html", "text": "От 10.00 ч. в зала 2 на Областна администрация ще се проведе редовното седмично заседание на Областната епизоотична комисия. Това съобщиха от пресцентъра на  областната администрация  в Шумен. Ще бъде обсъдена актуалната епизоотична обстановка в област Шумен и на територията на страната по отношение на болестта Африканска чума по свинете.", "date": "2019.09.24", "title": "В Шумен ще заседава областната епизоотична комисия"}
{"url": "http://www.focus-news.net/news/2019/09/24/2701667/natovaren-e-trafikat-po-pat-i-1-montana-vidin-v-posoka-za-gkpp-dunav-most-2.html", "text": "Натоварен е трафикът по път I-1 Монтана – Видин в посока за ГКПП „Дунав мост 2“, каза за  Радио „Фокус“ – Видин  дежурният служител в Областно пътно управление – Видин. Пътуват предимно тежкотоварни автомобили пътуват в посока за ГКПП „Дунав мост 2“. На места по път I-1  Монтана – Видин тежкотоварните автомобили пътуват в колони. Най-много автомобили се движат в участъка между Видин и Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. \r\n \r\nАнна ЛОЗАНОВА", "date": "2019.09.24", "title": "Натоварен е трафикът по път I-1  Монтана – Видин в посока за ГКПП „Дунав мост 2“"}
{"url": "http://www.focus-news.net/news/2019/09/24/2701668/mokri-i-hlazgavi-sa-patnite-nastilki-vav-varna.html", "text": "Слаб дъжд вали във Варна, пътните настилки са мокри, предаде репортер на  Радио „Фокус“ – Варна . Интензивен е трафикът към този час по основните пътни артерии в града. Задръствания се образуват по пътя за „Златни пясъци“, където в момента тече подмяна на мантинели, както и на обичайни точки – околовръстното шосе „Христо Смирненски“, на булевардите „Сливница“ и „Владислав Варненчик“ в районите на пресичане с новия булевард „Васил Левски“. Натоварено е движението и в района на кръстовището на булевардите „Христо Смирненски“ и „Цар Освободител“, както в посока към центъра на града, така и към кварталите. \r\n \r\nАвтобусите на градския транспорт се движат по разписание. \r\n \r\nДесислава ВАСИЛЕВА", "date": "2019.09.24", "title": "Мокри и хлъзгави са пътните настилки във Варна"}
{"url": "http://www.focus-news.net/news/2019/09/24/2701669/pss-loshi-sa-usloviyata-za-turizam-v-planinite.html", "text": "Лоши са условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Температурите са между 3 и 9 градуса. На места има превалявания от дъжд. Някъде има мъгла и вятър. Съоръженията в курортите не работят вече. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.09.24", "title": "ПСС: Лоши са условията за туризъм в планините"}
{"url": "http://www.focus-news.net/news/2019/09/24/2701670/normalen-e-trafikat-na-granichnite-punktove-mezhdu-balgariya-i-gartsiya-v-blagoevgradska-oblast.html", "text": "Нормално натоварен е трафикът на граничните пунктове между България и Гърция в Благоевградска област. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Кулата“ и „Илинден“ няма струпвания на леки и товарни автомобили. Във връзка с извършване на ремонтно строителни дейности на ГКПП „Златарево“ до 14 октомври движението през пункта ще бъде затруднено. На другия пункт между България и Р Северна Македония в Област Благоевград преминаването е нормално натоварено. \r\n \r\nЛивия НИНОВА", "date": "2019.09.24", "title": "Нормален е трафикът на граничните пунктове между България и Гърция в Благоевградска област"}
{"url": "http://www.focus-news.net/news/2019/09/24/2701671/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир. През изминалата нощ обстановката е била спокойна, съобщиха за   Радио „Фокус“ – Пирин  от Областно пътно управление – Благоевград. Предвид преваляванията от дъжд е необходимо шофьорите да карат с повишено внимание, за да бъдат избегнати инциденти. Към този час трафикът е по-натоварено по главен път Е-79 в платното в посока София. По автомагистрала „Струма“ и второкласен път – 19 Симитли – Гоце Делчев преминаването се осъществява с нормално темпове за делничен ден. Няма регистрирани тежки катастрофи до този час. В Благоевградска област няма въведение ограничения, не се извършват и ремонтни дейности по първокласната, второкласната и третокласната пътна мрежа. \r\n \r\nЛивия НИНОВА", "date": "2019.09.24", "title": "Повишена е опасността от падащи камъни в Кресненското дефиле и в района на проходите Предел и Папаз Чаир"}
{"url": "http://www.focus-news.net/news/2019/09/24/2701673/pregled-na-osnovnite-temi-vav-varnenskiya-pechat.html", "text": "Всяко четвърто дете е жертва на онлайн тормоз, четем на първа страница в днешния брой на в.  „Черно море“ . Ръст на случаите на тормоз над деца в интернет отчита ГДБОП. От началото на годината са разкрити 45 случая, свързани с педофилско посегателство – повече от същия период през миналата година. Расте и онлайн насилието между връстници. Почти всяко четвърто дете става жертва на онлайн тормоз от свои връстници. Сред най-новите рискове за учениците в интернет е т.нар. секстинг – разпространение на снимки или клипчета с еротично съдържание с цел отмъщение или злепоставяне. Близо 6300 сигнала, свързани с незаконно съдържание или поведение в интернет, са подадени на горещата линия за онлайн безопасност през миналата година. А за тази броят им расте. Най-често оплакванията са свързани с детска порнография, еротично съдържание или подмамване на дете. Обикновено педофилите се представят за връстници на жертвите си, прикрити зад фалшиви профили. \r\n \r\nБлогъри и влогъри ще рекламират България като туристическа дестинация, съобщи във Варна ресорният министър Николина Ангелкова, пише още в. „Черно море“. По думите й предстои среща с популярни български и чуждестранни личности, които се занимават с такава дейност, като фокусът на разговорите ще бъдат възможностите за културно-исторически туризъм у нас. През настоящата година средствата за национална реклама са 11 млн. лв., като искаме сумата да остане същата и за 2020 г., допълни Ангелкова. По думите й още 15 млн. лв. обаче ще бъдат осигурени за реализация на механизма за насърчаване на организирания туризъм. Министърът допълни, че до 10 дни ще бъдат представени детайлите на механизма, като подчерта, че не става дума за субсидиране на чартърни полети. Мерките за насърчаване на организирания туризъм ще бъдат представени и пред представителите на големите туроператори, с които министърът предстои да разговаря. \r\n \r\nТри нови случая на морбили регистрираха здравните власти във Варна. От РЗИ отчитат, че заболелите от морбили лица (2 деца и един възрастен) са епидемично свързани и са членове на едно семейство. Същите са без данни за проведена имунизация против морбили, паротит и рубеола. След проведена изолация и лечение в Инфекциозната клиника на УМБАЛ „Св. Марина“ са изписани клинично здрави.", "date": "2019.09.24", "title": "Преглед на основните теми във варненския печат"}
{"url": "http://www.focus-news.net/news/2019/09/24/2701672/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-septemvri.html", "text": "На 25 септември 2019 г. (сряда), във връзка с изграждане на уличен водопровод на пл. „Родина“ жк. „Сухата река“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Екатерина Симитчийска“, бул. „Владимир Вазов“, ул. „Черковна“ и  ул. Петрохан“. Това съобщиха от пресцентъра на  „Софийска вода” . \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Подуенска“ – пред читалището. \r\nНа 25 септември 2019 г. (сряда), във връзка с реконструкция на уличен водопровод на ул. „Керамична“ с. Яна, се налага спиране на водоподаването от 09:00 до 21:00 часа на клиентите на „Софийска вода”, живеещи в: \r\nкарето между ул. „Керамична“, ул. „Буховско шосе“, ул. „Заводска“, ул. „Старо Буховско шосе“  \r\nул. „Христо Ботев“ от ул. „Мургаш“ до ул. „Ботевградско шосе“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Христо Ботев“ и ул. „Буховско шосе“. \r\nСлед възстановяване на водоснабдяването е възможно временно повишаване мътността на водата. \r\n\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.09.24", "title": "„Софийска вода” временно ще прекъсне водоснабдяването в някои части на столицата на 25 септември"}
{"url": "http://www.focus-news.net/news/2019/09/24/2701674/milko-panov-bsp-shte-nastoyavam-da-ima-opredelen-byudzhet-za-kraygradskite-rayoni.html", "text": "Ще настоявам пред новия Общински съвет да има определен бюджет за крайградските райони. Това каза за предаването „Софийска трибуна“ по  Радио „Фокус“  Милко Панов, кандидат на БСП за кмет на Нови Искър. „Несериозно е да се говори за липса на средства и недостиг на пари. Бюджетът на Столична община е около 1 000 700 000 лева. Ако се определи бюджет за крайградските райони, новоизбраните кметове ще могат да изготвят план на средствата, с които ще разполагат и ще започнат отстраняването на проблемите. А проблемите се отстраняват с работа“, заяви той. Милко Панов припомни, че Нови Искър е съставен от 12 села и град с 5 квартала. Проблемите са толкова много, че не мога да ги приоритизирам – канализация, улици, водопровод, транспорт, култура спорт. Предизвикателство ще бъде цялостното изпълнение на задачите, които си поставям. Самата работа на кмета също е предизвикателство“, обясни той. По думите му картината с канализацията в Нови Искър е черна, тя на практика липсва. „Живеем в 21 век, европейска държава сме, хвалим се с метро, но нямаме канализация. Говорим също, че транспортът е модерен, но в никакъв случай не е удобен. Разписанието не е добре направено и тук си задавам въпроса: “Какво правят експертите в Столична община?“, попита Панов, като даде за пример новите автобуси. „Пуснаха новите автобуси в движение – чудесни, климатизирани, удобни, но маршрута на автобус №23 от 40-50 години минава през един подлез. Поръчаха нови автобуси, но височинният им габарит не беше съобразен с височината на подлеза. Мисли се, прави се нещо, но както винаги не е доизмислено и донаправено“, заяви кандидатът за кмет. Инфраструктурата е още един болен за Нови Искър проблем, добави Панов. „Незадоволителна е инфраструктурата. Освен, че имаме неасфалтирани улици, ремонт на улиците не е правен от десетилетия“, уточни кандидатът за кмет. Според него обаче точно преди изборите се наблюдава оживление в строителството. „Четири години няма средства, а сега средствата са в изобилие“, коментира той. Милко Панов припомни и разделението на София на две скорости. „Ние не просто се движим на две скорости, а сякаш някой ни е дръпнал ръчната и от време навреме, през 4 години, по изборно време, ни отпускат средства. Хвърлят се пари за безсмислени ремонти и след това – тишина и спокойствие“, добави Панов, като уточни обаче, че тишината и спокойствието в това отношение не са угодни на жителите на Нови Искър. Районът е изключително подходящ за туризъм, каза още Милко Панов. „Туризмът е продукт, който за да бъде печеливш, има нужда от реклама. Районът може да се рекламира, като не е необходимо да се влагат огромни средства. Могат да се подготвят рекламни брошури и да се разпространяват безплатно, за да разберат  столичани в близост до какви природни красоти живеят. Нови Искър не разполага с културно-информационен център. Може да се направи такъм в сградата на читалище „Христо Ботев“ в кв. „Курило“ и така може да се раздвижи туризма“, обясни кандидатът за районен кмет. Той сподели каква е мотивацията му да се кандидатира за кметския пост. „Не искам Нови Искър да се превръща в „северозападна София“. Това е северната врата на столицата“, заяви Панов. Според него усилената работа е формулата на успешното управление на Нови Искър. „Срещай се с хората, слушай ги, подай им ръка и те ще ти отговорят със същото. Заедно ли сме, няма как да не успеем“, обобщи кандидатът за районен кмет.  \r\nВеселка ИВАНОВА", "date": "2019.09.24", "title": "Милко Панов, БСП: Ще настоявам да има определен бюджет за крайградските райони"}
{"url": "http://www.focus-news.net/news/2019/09/24/2701675/metalen-most-veche-shte-svarzva-dvata-bryaga-na-reka-glazne-v-bansko.html", "text": "С официална церемония и водосвет, бе открит новият мост над река Глазне в Банско. За града той има огромно значение и изграждането му наново бе от голяма важност, след като поройните дъждове и пълноводната река през ноември 2016-а, разрушиха стария. Това съобщиха от пресцентъра на  община Банско . Красивият мост е част от мащабен проект, който е в процес на изпълнение, като изграждане на подпорните стени и укрепване на дъното на реката, вече са извършени. Изграждането на моста е финансирано от бюджета на Община Банско и е на стойност 82 000лв. Конструкцията е сглобяема стоманена, съставена от две главни греди и второстепенни напречни такива. Изящни фенери допълват визията и внасят усещане за европейски привкус и романтично настроение през нощта. Това отбеляза и кметът Георги Икономов в речта си и каза, че всичко, което се прави за Банско е съобразно изискванията и с най-високо ниво на качество и не на последно място – в унисон с красотата и цялостния облик на града. На церемонията присъстваха и председателят на Общински съвет Петър Баряков, общественици, общински съветници, много журналисти и граждани, а Иконом Георги Касапинов извърши ритуала по освещаване на новото съоръжение, в полза на гражданите и гостите на красивия балкански град в полите на Пирин.", "date": "2019.09.24", "title": "Метален мост вече ще свързва двата бряга на река Глазне в Банско"}
{"url": "http://www.focus-news.net/news/2019/09/24/2701659/der-standard-avstriya-sled-aferata-ibisa-razsledvat-shtrahe-za-prisvoyavane-na-partiyni-sredstva.html", "text": "Бившият председател на „Партията на свободата на Австрия“ Хайнц-Кристиан Щрахе е разследван за системно присвояване на партийни средства, съобщава националният ежедневник  Der Standard . \r\nПодозира се, че Щрахе, съпругата му Филипа и други членове на партията са финансирали екстравагантния си начин на живот чрез средства на политическата сила. Съответното става ясно от анонимен сигнал, изпратен до разследващия прокурор. Материалът е тясно свързан с аферата „Ибиса“. Лицата, които я направиха публично достояние, очевидно са разследвали Щрахе в продължение на години. От тях става ясно, че виенският клон на „Партията на свободата на Австрия“ е разпоредила „специален одит“ на счетоводството си, поради съмненията за злоупотреба с партийни средства.  \r\nТвърди се, че събирането на „компроментиращи материали\" срещу Щрахе  е започнало още през 2013 г., благодарение на близък колега на бившия лидер на „Партията на свободата на Австрия“, действал от „лични подбуди“. На властите са представени заснети СМС-и, компроментиращи сметки и други материали.  \r\n \r\n Тереза Герова", "date": "2019.09.24", "title": "Der Standard (Австрия): След аферата „Ибиса“: Разследват Щрахе за присвояване на партийни средства"}
{"url": "http://www.focus-news.net/news/2019/09/24/2701676/sport-sloveniya-pobedi-rusiya-i-e-na-chetvartfinal-na-evrovoley.html", "text": "Националният волейболен отбор на Словения продължава с фантастичното си представяне на Европейското първенство за мъже. След като острани България на 1/8-финалите, воденият от Алберто Джулиани тим удари и вече бившия шампион Русия с 3:1 гейма във втория 1/4-финал от Евроволей 2019, игран пред над 11 000 зрители в зала \"Дворана Център Стожице\" в Любляна. По този начин Словения влиза във финалната четворка на континентален форум за втори път след 2015 година, когато стигнаха до финала в София, но останаха със среброто след загуба от Франция. През 2017-а пък словенците отпаднаха на 1/4-финалите. От друга страна Русия отново не е в Топ 4 на Европа.", "date": "2019.09.24", "title": "Спорт: Словения победи Русия и е на четвъртфинал на Евроволей"}
{"url": "http://www.focus-news.net/news/2019/09/24/2701677/zamestnik-kmet-na-blagoevgrad-zornitsa-kraleva-obshtinata-vodi-posledovatelna-politika-v-podkrepa-na-sotsialnata-sfera.html", "text": "Заместник-кметът на община Благоевград Зорница Кралева взе участие в информационна среща по проект „Действия за подпомагане и подобряване на социалното предприемачество на местно ниво“. Това съобщиха от пресцентъра на община Благоевград. По време на форума бяха представени инструменти и мерки, разработени в рамките на проекта за подкрепа на съществуващи и потенциални предприемачи в сферата на социалната икономика. Той се реализира по програмата за Трансгранично сътрудничество ИНТЕРРЕГ V-А Гърция – България 2014-2020. \r\nЗорница Кралева приветства председателят на Сдружение „Юни Партнерс“ Илина Якова, Евгения Папаниколао, експерт „Планиране, организация и развитие“, община Терми, Гърция и участниците в срещата от името на кмета д-р Атанас Камбитов. \r\n“Темата за социалното предприемачество е особено важна за обществото и най-вече за уязвимите групи от населението. Мога да Ви уверя, че Община Благоевград води последователна политика в подкрепа на социалната сфера. Работили сме и продължаваме да работим по различни програми. Сред тях са програми за обучения на хора с увреждания. Община Благоевград приема на работа хора, чрез Бюрото по труда. Доставчик е на много и различни услуги – над 23. Неслучайно, за мандат 2015-2019, кметът на община Благоевград д-р Атанас Камбитов бе удостоен с приз „Социална община“. Социалното предприемачество може да играе важна роля за развитието на местната икономика и има потенциал за устойчив растеж за приобщаване на различни социални групи. С изпълнение на проекти, като тези, за подобряване на социалното предприемачество на местно ниво, виждаме резултати, които надграждат постигнатото до момента. Вярвам, че когато Общини, държава и НПО работят в една посока, всъщност работят за доброто бъдеще на хората и резултатите са налице“, каза Зорница Кралева. \r\nТя подчерта, че за периода 2015-2019 г. в област Благоевград социалните предприятия са нараснали от 5 до 28. \r\nВ срещата взеха участие още г-н Георги Бойков, мениджър проект към СЮЗО, Славина Георгиева и Десислава Данчова, мениджър проекти към „Юни Партнерс“. \r\nПрисъстваха представители на областна администрация, неправителствени организации, представители на институции, ученици и студенти.", "date": "2019.09.24", "title": "Заместник-кмет на Благоевград Зорница Кралева: Общината води последователна политика в подкрепа на социалната сфера"}
{"url": "http://www.focus-news.net/news/2019/09/24/2701679/remont-teche-po-patya-mezhdu-selata-velkovtsi-i-skalsko-v-gabrovska-oblast.html", "text": "Ремонт тече по пътя между селата Велковци и Скалско. В отсечката от км 8+200 до км 11+000 движението се осъществява в едната лента. На място е поставена необходимата пътна сигнализация, а дейностите продължават до 25 септември. Това поясниха за  Радио „Фокус“ – Велико Търново  от ОПУ. Времето в Габровска област е предимно облачно, а настилките – частично мокри, заради валежи. Трафикът към този час е интензивен. Нови въведени ограничения за изминалото денонощие няма. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 30 септември. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. Отворен за движение е прохода Шипка, но там остава в сила забраната за ТИР-ове над 12 тона. \r\n \r\nЛуиза ТРАНЧЕВА", "date": "2019.09.24", "title": "Ремонт тече по пътя между селата Велковци и Скалско в Габровска област"}
{"url": "http://www.focus-news.net/news/2019/09/24/2701678/georgi-ikonomov-kmet-na-bansko-nyama-po-golyama-mosht-ot-obshtite-prizivi-na-nashite-detsa-za-koito-prirodata-e-edinstven-dom.html", "text": "Децата от училищата в Банско и Добринище се включиха масово в изписването на 60 табели с еко-послания, които заедно с Георги Икономов, поставиха по дърветата в Национален парк „Пирин”. Това съобщиха от пресцентъра на  община Банско .  \r\nКато част от инициативите на Общината по проект „неРазделно Банско”, бяха изработени дървени табели, на които учениците запечатаха призивите си към хората, които отдъхват в гората, правят пикници и биваци и оставят след себе си грозна следа. Начално училище „Св. Паисий Хилендарски”, Средно училище „Неофит Рилски”, Гимназия по електроника и електротехника”, Гимназия по горско стопанство и Основно училище „Климент Охридски” в Добринище, със свои представители, бяха на импровизиран поход в Национален парк Пирин, за да поставят табелите. Те се радваха на присъствието на Георги Икономов, който използва всеки свободен момент да бъде сред природата и е ревностен защитник на любимата си планина и посрещнаха с овации думите му: \r\n„Няма по-голяма мощ от общите призиви на нашите деца, за които природата е единствен дом. Няма по-силен учител от собствената ни съвест, че опазването и зависи от нас самите. Освен от уважение и обич, природата не се нуждае от нищо друго, което носим със себе си. Нека това се превърне в традиция и да опитаме да чуем децата си, които с изработването на табелите, заживяват с посланията им.“", "date": "2019.09.24", "title": "Георги Икономов, кмет на Банско: Няма по-голяма мощ от общите призиви на нашите деца, за които природата е единствен дом"}
{"url": "http://www.focus-news.net/news/2019/09/24/2701681/slanchev-chasovnik-pokazvasht-absolyutno-tochno-vreme-be-montiran-v-nachaloto-na-ulitsa-gotse-delchev-v-bansko.html", "text": "Уникален слънчев часовник, показващ абсолютно точно време, бе монтиран в началото на улица „Гоце Делчев”. Това съобщиха от пресцентъра на Община Банско. Желязното произведение на изкуството, е дело на екипа на „Айрън Брадърс” и е по поръчка на кмета Георги Икономов. Проектът е одобрен от Общински съвет Банско и е на стойност 9900лв. Улица ”Гоце Делчев” се превърна в еталон за това, как трябва да изглеждат пешеходните алеи в градовете и впечатлява с красота, стил и чистота не само туристите, а и жителите, които с гордост говорят за нейното възраждане през 2018-а година. С последни щрихи с бронзова патина Радослав Сарафов подчерта името на Банско и цифрите на часовника, а цялата група си пожела повече слънчеви дни в „крак с времето”.", "date": "2019.09.24", "title": "Слънчев часовник, показващ абсолютно точно време, бе монтиран в началото на улица „Гоце Делчев” в Банско"}
{"url": "http://www.focus-news.net/news/2019/09/24/2701680/albanian-daily-news-sled-zemetreseniyata-albaniya-e-udarena-i-ot-navodneniya.html", "text": "След като в събота Албания бе разлюляна от най-силното земетресение за последните три десетилетия, страната бе обхваната от лошо време с проливни дъждове, силен вятър и гръмотевици, което предизвика наводнения в централната и северната част на страната, съобщава  Albanian Daily News . \r\nНай-тежка е ситуацията в град Лежа в Северна Албания, където два от жилищните квартали остават под вода. Затруднено е движението на пешеходци и превозни средства.  \r\nОбилни валежи паднаха също в района на столицата Тирана, Елбасан, Круя и Дуръс, който след бурята остана без ток за няколко часа. \r\nПоради свлачища е блокирано движението по пътя Решен-Букмир. \r\n \r\n Тереза Герова", "date": "2019.09.24", "title": "Albanian Daily News: След земетресенията: Албания е ударена и от наводнения"}
{"url": "http://www.focus-news.net/news/2019/09/24/2701682/tass-maduro-otiva-na-vizita-v-rusiya.html", "text": "Президентът на Венецуела Николас Мадуро съобщи, че в близките часове ще замине за Русия, където планира да се срещне с колегата си Владимир Путин, предава  ТАСС . \r\n„Тази нощ заминавам за Русия на официална визита, за да се срещна с нашия приятел – президентът Путин“, заяви той в хода на изявление, излъчено в „Туитър“. \r\nПо думите на Мадуро, по време на посещението си той ще се срещне с руски предприемачи. „Ще разгледаме динамиката на развитието на двустранните ни отношения и възможностите да им придадем допълнителен импулс“, добави той. \r\nПо-рано прессекретарят на руския президент Дмитрий Песков съобщи, че в кулоарите на заседанието на Валдайския клуб в Сочи Путин ще проведе срещи с президентите на Венецуела, Казахстан и Филипините. \r\nXVI годишна среща на дискусионен клуб „Валдай“ ще се проведе от 30 септември до 3 октомври 2019 г. в Сочи. Тази година темата е „Зората на Изтока и световната политическа система“. \r\n \r\nПревод и редакция:", "date": "2019.09.24", "title": "ТАСС: Мадуро отива на визита в Русия"}
{"url": "http://www.focus-news.net/news/2019/09/24/2701684/savmestna-izlozhba-na-konstantin-ikonomov-i-ruzha-ruskova-sabra-mnogo-priyateli-i-tseniteli-v-bansko.html", "text": "В Посетителския информационен център – Банско, бе открита първата изложба на Ружа Рускова. Това съобщиха от пресцентъра на  община Банско . Вълнението бе огромно, както за автора, така и за гостите, които се почувстваха част от нейния харизматичен свят. И сякаш за морална подкрепа, но и визуално допълващи картините на художничката, бяха изложени и най-новите пластики от дърво и камък на известния бански творец Константин Икономов. Двамата благодариха за вниманието и интереса към тяхното творчество на присъстващите, сред които бяха Георги Икономов и Асен Кирицов, за това, че пространствата в Банско се одухотворяват и се насищат с много културни събития и творби. Ружа Рускова разказа как се е вдъхновила и е решила отново да хване молива и четката, нещо, което не е правила от дете. Забързана в ежедневни грижи и отдадена на работата си, тя отново намира кътче уют, за да се потопи във вълшебството на рисуването. Двамата автори си пожелаха още съвместни изложби и нови творчески предизвикателства.", "date": "2019.09.24", "title": "Съвместна изложба на Константин Икономов и Ружа Рускова събра много приятели и ценители в Банско"}
{"url": "http://www.focus-news.net/news/2019/09/24/2701686/sofiyskata-organizatsiya-na-pp-abv-shte-registrira-listata-si-za-predstoyashtiya-mesten-vot.html", "text": "Софийската организация на ПП АБВ ще регистрира листата си за предстоящия местен вот от 13.00 ч в Общинската избирателна комисия. Това съобщиха от пресцентъра на  партиятата . \r\nВ регистрацията ще участват Румен Петков – председател на ПП АБВ, Ивайло Калфин – водач на софийската листа на ПП АБВ, Емил Кало – председател на АБВ-София, представители на ръководството на партията и участници в софийската листа.", "date": "2019.09.24", "title": "Софийската организация на ПП АБВ ще регистрира листата си за предстоящия местен вот"}
{"url": "http://www.focus-news.net/news/2019/09/24/2701691/27-godishen-mazh-ot-selo-seslav-e-ograben-ot-dvama-dushi-koito-sa-go-napadnali-s-yumrutsi-i-ritnitsi.html", "text": "Грабеж е извършен в двора на болницата в град Кубрат. Около 15.30 часа на 23 септември двама души нападат с юмруци и ритници 27-годишен мъж от село Сеслав и му отнемат сумата от 10 лв., два секретни ключа и кутия цигари. Това съобщиха от  ОДМВР-Разград . Води се разследване.", "date": "2019.09.24", "title": "27-годишен мъж от село Сеслав е ограбен от двама души, които са го нападнали с юмруци и ритници"}
{"url": "http://www.focus-news.net/news/2019/09/24/2701689/gerb-pazardzhik-se-registrira-v-obshtinskata-izbiratelna-komisiya-za-uchastie-v-mestnite-izbori.html", "text": "Кандидатът за кмет за Пазарджик Иван Панайотов, областният координатор  на ГЕРБ Найден Шопов, председателят на предизборния щаб Борис Димитров регистрираха в Общинската избирателна комисия партията за участие в местните избори на 27 октомври. Това съобщиха от пресцентъра на  ПП ГЕРБ-Пазарджик . ГЕРБ ще участва със собствена кандидатура за кмет, пълна листа от 41 кандидати за общински съветници и с кандидати за населените места от общината. След регистрацията Иван Панайотов заяви пълната си увереност в победата на ГЕРБ на предстоящите избори. \r\n„Влизам в изборите  с ясното съзнание,че ми предстои една трудна битка за спечелването на сърцата и доверието на жителите на града и селата от общината. Уверявам ви, че ще работя за икономическо развитие с нови работни места, прозрачно и ефективно изразходване на обществените средства така ,че да бъде почувствано от всеки един мой съгражданин. Съзнавам, че общественият договор, който ще сключим ме задължава да съм честен, почтен и отговорен управник, а това го мога защото цял живот съм бил такъв човек“. \r\nГЕРБ ще участва на местните избори в Пазарджик с пълна листа от 41 кандидати за общински съветници, сред които има икономисти, юристи, лекари, педагози, представители на частния бизнес. \r\n„Листата е подредена по демократичен начин от редовите партийни членове чрез гласуване. Постигнат е баланс между представителите на различните професии, имаме петима кандидати от МГЕРБ. Залагаме на  хора с авторитет в обществото, успели и доказани професионалисти, готови да работят за благото на Пазарджик като спазват принципите на прозрачност и загърбят личните си интереси“, коментира областният координатор на ГЕРБ-Пазарджик  Найден Шопов. \r\nПо селата ГЕРБ залага на уважавани от местната общност хора, с изграден авторитет и идеи за промяна, подчерта още Шопов.", "date": "2019.09.24", "title": "ГЕРБ-Пазарджик се регистрира в Общинската избирателна комисия за участие в местните избори"}
{"url": "http://www.focus-news.net/news/2019/09/24/2701690/ria-novosti-tramp-i-duda-sa-obsadili-kak-da-sprat-severen-potok-2.html", "text": "Президентите на САЩ и Полша Доналд Тръмп и Анджей Дуда са обсъдили в понеделник, как най-добре да възпрепятстват реализацията на проекта „Северен поток 2“, съобщиха от Белия Дом след края на преговорите, предава  РИА Новости . \r\n„Лидерите обсъдиха, как най-добре да засилят сътрудничеството в сферата на отбраната, сигурността и енергетиката“, се казва в изявлението. \r\nКакто се отбелязва, двамата президенти са се съгласили, че „Северен поток 2“ е заплаха за енергийната сигурност на Европа и са обсъдили как, „най-добре да спрат проекта“. \r\nПроектът \"Северен поток 2\" включва изграждането на два газопровода с общ капацитет от 55 милиарда кубически метра газ годишно. Планира се той да бъде завършен през 2019 г. Той ще премине от Русия до Германия по дъното на Балтийско море през териториални води или изключителни икономически зони на Русия, Финландия, Швеция, Дания и Германия. Остава Nord Stream 2 AG да получи разрешение за строеж само от Дания. \r\nУкрайна активно се противопоставя на този проект, страхувайки се да не загуби приходи от транзита на руски газ, както и редица европейски страни, включително Полша, Латвия и Литва, както и САЩ, които промотират втечнения си природен газ към Европейския съюз. \r\nВ същото време като оправдание за противодействието се посочва енергийната сигурност, отбелязва руската агенция. Конкретно, новият председател на Европейската комисия Урсула фон дер Лайен вече заяви, че „Северен поток 2“ носи заплаха ЕС да стане твърде зависим от руските енергийни ресурси. Москва многократно е заявявала, че проектът е абсолютно комерсиален и конкурентен. \r\n \r\nПревод и редакция:", "date": "2019.09.24", "title": "РИА Новости: Тръмп и Дуда са обсъдили как да спрат „Северен поток 2“"}
{"url": "http://www.focus-news.net/news/2019/09/24/2701692/mvr-28-dushi-sa-postradali-pri-katastrofi-v-stranata-prez-izminaloto-denonoshtie.html", "text": "28 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 20 тежки пътнотранспортни произшествия. В София са регистрирани     25 леки катастрофи, при които няма загинали или пострадали.", "date": "2019.09.24", "title": "МВР: 28 души са пострадали при катастрофи в страната през изминалото денонощие"}
{"url": "http://www.focus-news.net/news/2019/09/24/2701693/dimitar-ganev-politolog-v-gerb-i-v-bsp-ima-namigvane-v-posoka-drugi-elektorati-za-mestnite-izbori.html", "text": "В ГЕРБ и в БСП има намигване в посока други електорати за местните избори. Това каза за сутрешния блок „Добро утро, България“ на  Радио „Фокус“  политологът Димитър Ганев. В местните избори традиционно всички са победители, каза Ганев и обясни, че това е така поради липсата на ясни индикации за победа, но най-важно е кой ще успее да направи най-добрата интерпретация на такава. Този, който спечели на местните избори в София ще може да се нарече победител, коментира Ганев. „И двете партии са наясно, че битката в София няма да бъде решена от партийните ядра. В София ГЕРБ може да разчита на над 120 хиляди гласа, а БСП на малко под 100 хиляди. Това няма да реши битката. При балотаж победителят ще трябва да привлече около 240 хиляди души, което е непосилно за всяка една от двете партии. Това значи, че и ГЕРБ, и БСП ще трябва да търсят вот извън своите редици“, каза той. Според Димитър Ганев по индикатор кметове на областни градове ГЕРБ ще продължи да бъде първа политическа сила и след тези местни избори, но те няма да запазят своето присъствие в местната власт така, както през 2015 г. \r\nЙоланда ПЕЛОВА", "date": "2019.09.24", "title": "Димитър Ганев, политолог: В ГЕРБ и в БСП има намигване в посока други електорати за местните избори"}
{"url": "http://www.focus-news.net/news/2019/09/24/2701696/prezidentat-rumen-radev-poluchi-uverenie-ot-moldovskiya-si-kolega-da-se-zapazi-statutat-na-naseleniya-s-balgari-tarakliyski-rayon.html", "text": "Президентът Румен Радев получи категоричното уверение от молдовския си колега Игор Додон, че териториално-административната реформа, предприета от Молдова, няма да засегне статута и целостта на населения с етнически българи район на Тараклия. Това съобщиха от  прессекретариата на държавния глава . Темата за правата на българското малцинство в Молдова беше поставена от българския президент по време на срещата му с Игор Додон, която се състоя в Ню Йорк в рамките на 74-ата редовна сесия на Общото събрание на ООН.  \r\nПо време на разговора бяха откроени близките приятелски отношения и активния политически диалог между двете държави. Двамата президенти откроиха положителния принос върху двустранното сътрудничество на голямата историческа българска диаспора в Молдова, която е напълно интегрирана. По думите на президента Радев, запазването на настоящия статут на Тараклия, където живеят 63 000 етническите българи, е жизненоважно за тях, за съхраняване на националната, културна и езиковата им идентичност.  \r\nПрезидентът Радев получи и уверение, че молдовката страна ще направи всичко възможно Тараклийският университет „Григорий Цамблак“ да се трансформира във филиал на Русенския университет „Ангел Кънчев”. Преди предвиденото за 2020 година посещение на Румен Радев в Молдова наша делегация ще посети учебното заведение, за да бъдат уточнени подробностите около трансфорамцията. Президентът Радев постави темата и за подобряване на условията за обучение в Тараклийския университет, за разширяване на специалностите и формите на обучение.", "date": "2019.09.24", "title": "Президентът Румен Радев получи уверение от молдовския си колега да се запази статутът на населения с българи Тараклийски район"}
{"url": "http://www.focus-news.net/news/2019/09/24/2701695/pregled-na-osnovnite-temi-v-evropeyskiya-pechat-agentsiya-fokus.html", "text": "Общото събрание на ООН в Ню Йорк, последиците от Брекзит за гражданите, както и ново разследване срещу бившия председател на „Партията на свободата на Австрия“ Хайнц-Кристиан Щрахе са част от основните теми, върху които акцентират европейските издания.  \r\n \r\n*** \r\n  Канцлерът на ФРГ Ангела Меркел използва кулоарите на Общото събрание на ООН, за да проведе преговори с държавния глава на Турция Реджеп Тайип Ердоган по повод по-нататъшното прилагане на споразумението за бежанците, подписано между Брюксел и Анкара през март 2016 г., съобщава германският национален ежедневник  Die Frankfurter Allgemeine Zeitung . \r\nВ рамките на двустранна дискусия лидерите на двете страни обсъдиха също развитието на конфликта в Сирия, както и политическите и икономическите аспекти на германско-турските отношения, заяви говорител на правителството в Берлин. Преговорите между двамата са проведени на фона на информацията, че притокът на бежанци от Турция към Гърция продължава да се увеличава, припомнят от редакцията. \r\n \r\n*** \r\n  Бившият председател на „Партията на свободата на Австрия“ Хайнц-Кристиан Щрахе е разследван за системно присвояване на партийни средства, съобщава националният ежедневник  Der Standard . \r\nПодозира се, че Щрахе, съпругата му Филипа и други членове на партията са финансирали екстравагантния си начин на живот чрез средства на политическата сила. Съответното става ясно от анонимен сигнал, изпратен до разследващия прокурор. Материалът е тясно свързан с аферата „Ибиса“. Лицата, които я направиха публично достояние, очевидно са разследвали Щрахе в продължение на години. От тях става ясно, че виенският клон на „Партията на свободата на Австрия“ е разпоредила „специален одит“ на счетоводството си, поради съмненията за злоупотреба с партийни средства.  \r\nТвърди се, че събирането на „компроментиращи материали\" срещу Щрахе  е започнало още през 2013 г., благодарение на близък колега на бившия лидер на „Партията на свободата на Австрия“, действал от „лични подбуди“. На властите са представени заснети СМС-и, компроментиращи сметки и други материали. \r\n \r\n*** \r\n  Президентът на САЩ Доналд Тръмп се подигра на 16-годишната климатична активистка Грета Тунберг в „Туитър“, пише европейската редакция на  Politico . \r\nПубликувайки фаталистично изявление, което шведският тийнейджър направи по-рано в понеделник на специалната среща на Организацията на обединените нации по въпросите на изменението на климата, Тръмп написа: „Тя изглежда като много щастливо младо момиче, което го очаква светло и прекрасно бъдеще. Толкова хубаво да се види!“ \r\nТръмп за кратко присъства на срещата на върха за климатичните действия в Ню Йорк, но напусна след 14 минути. Президентът последователно изразява скептицизъм по отношение на представата за предизвикани от човека климатични промени, а администрацията му отказа да направи въпроса някакъв приоритет. \r\nТунберг е част от международно движение с чести прояви за привличане на вниманието на хората към борбата с климатичните промени, като, според Politico, печели големи симпатии сред младите. Туитът на Тръмп съдържа един от цитатите й от изказването в ООН в понеделник: „Хората страдат, хората умират, цели екосистеми се сриват. Ние сме в началото на масово изчезване и всичко, за което можете да говорите, са парите и приказките за вечен икономически растеж“. \r\nТунберг не споменава Тръмп или други лидери по име в своите забележки, но се скара на световните лидери. \r\n„Вие ни проваляте“, каза тя на събралите се водачи. „Но младите хора започват да разбират вашето предателство. Очите на всички бъдещи поколения са върху вас. И ако решите да ни провалите, казвам: Ние никога няма да ви простим“. \r\nМиналата сряда Тунберг се обърна към комисия на конгреса във Вашингтон. „Искам да изслушате учените - каза тя. „И искам да се обедините зад науката. И тогава искам да предприемете истински действия“. \r\nТръмп не беше сам в подигравките си към Тунберг. По Fox News Майкъл Ноулс посочи Тунберг като „психично болно шведско дете, експлоатирано от родителите й и от международната левица“, след което се повтори и я нарече „психично болна“ за втори път. Впоследствие телевизията се извини за неговите коментари. \r\n \r\n \r\n*** \r\n  Правителството в Мадрид прие постановление, което регулира почти всички области от ежедневието за над 300 000 британци, официално регистрирани като пребиваващи или живущи на територитията на Испания, съобщава националният ежедневник  El Pais .  \r\nИспания изисква реципрочност от Обединеното кралство в един от най-чувствителните аспекти на Брекзит: третирането на мигрантите. Правителството прие законодателство, за да защити правата на 365 967 британци, които официално пребивават в страната, но предстои тепърва да се обсъждат подобни механизми за испанците, живущи в Обединеното кралство. Изпълняващият длъжността министър на външните работи на Испания Жозеп Борел вече предаде загрижеността на Мадрид на британското правителство на премиера Борис Джонсън и предупреди, че ако няма еквивалентен ход от Великобритания, когато страната напусне Европейския съюз, правата на гражданите на Обединеното кралство в страната ще бъдат премахнати. \r\nБъдещето на повече от половин милион души - 365 967 британци, които официално живеят в Испания, и 180 000 испанци, които пребивават в Обединеното кралство, ще зависи от начина, по който ще се осъществи „разводът“ между Лондон и Брюксел. Както правителствата на премиера на Испания Педро Санчес, така и на Борис Джонсън заявиха, че искат да запазят правата на тази група хора, но формулите, използвани за това, се различават. Обединеното кралство въведе обща схема за всички граждани на Европейския съюз, в които влизат и испанците.  Механизмът се състои от две категории: „установен статут“ с широк спектър права и т.нар. „предварително установен статут“ с ограничени ползи.  \r\nОфициалните данни от Обединеното кралство показват спад в дела на гражданите, които попадат във втората категория. През април тази година, когато системата официално стартира, 66% от кандидатите получиха „установен статут“. Към настоящия момент процентът е паднал до 57%. \r\nИспания избра различен маршрут. През март правителството одобри закон, който урежда ситуацията в случай на „твърд“ Брекзит, т.е. излизането на Великобритания от структурите на Общността без споразумение. Това законодателство обхваща почти всички аспекти на ежедневието на гражданите, включително признаването на висше образование и шофьорски книжки, както и здравното осигуряване  и разрешителните за работа. Освен това гарантира, с някои ограничения, продължаването на дейността на британските компании, които оперират в Испания. \r\nНастоящият министър по въпросите на Brexit във Великобритания Стив Барклай се срещна миналата седмица в Мадрид с Борел. Правата на гражданите, един от най-символичните елементи на Брекзит, бяха ключова част от дебата, припомня изданието. \r\n***", "date": "2019.09.24", "title": "Преглед на основните теми в европейския печат (Агенция „Фокус“)"}
{"url": "http://www.focus-news.net/news/2019/09/24/2701688/danas-sarbiya-merkel-ne-e-saglasna-da-prekrachi-granitsite.html", "text": "Източници на електронното издание на белградския ежедневник  Danas   нямаха големи очаквания от срещата между сръбския президент Александър Вучич и германския канцлер Ангела Меркел, която трябваше да се проведе в Ню Йорк в понеделник, в кулоарите на годишната сесия на Общото събрание на ООН. \r\nОчакваше се, че основната тема на разговорите им ще бъде косовският проблем, но според събеседниците на изданието „не трябва да се надяваме на зрелищна промяна, въпреки че винаги е добре да се провеждат такива разговори\". \r\nВ допълнение към срещата с германския канцлер, държавният глава на Сърбия трябваше да се срещне с гръцкия премиер Кириакос Микотакис. В навечерието на пътуването до Ню Йорк Вучич заяви, че е изненадан, че Меркел, „която пребивава в САЩ от ден и половина, поиска среща с мен, благодарен съм за това внимание“. \r\nСпоред дипломатите „е трудно да се повярва на твърденията на някои медии в Сърбия, че официален Берлин е готов да подкрепи незначителните корекции на границите като решение за Косово\" и да предложи на Сърбия членство в ЕС в замяна на признаването на независимостта на най-младата държава на Балканите. \r\n„Разбира се, разплитането на косовския възел би ускорило европейския път на Сърбия, но има и други въпроси, които трябва да бъдат решени, включително по отношение на върховенството на закона. Освен това Германия е една от най-важните страни-членки на Съюза, но няма достатъчно лостове, за да бъде соло играч и да предложи на Белград всичко, особено членство в ЕС, без да се консултира с останалата част от ЕС“, коментират източниците на изданието.  \r\nПрипомня се, че само преди няколко дни, след срещата си със сръбския премиер Ана Бърнабич в Берлин, Меркел заяви, че няма срок за решение на косовския въпрос, нито за присъединяването на Сърбия към Общността. В същото време събеседниците на вестника подчертават, че „сериозни държави, каквато е Германия, не променят външната си политика за една нощ, а Берлин е изрично против прекрачването на границите в Западните Балкани\". \r\n„Възможно е Германия да промени своята позиция в даден момент, но засега това не се е случило. И накрая, следва да се вземе предвид ролята на други велики сили, като САЩ и Русия, в намирането на окончателно решение на Косово \", обясняват дипломатите. \r\nТвърди се, че преговорите в Брюксел между Белград и Прищина в бъдеще ще се провеждат във формат„тройка“, което означава, че специалният пратеник на САЩ за Балканите Матю Палмър и представител на ЕС също ще бъдат на масата за преговори. В дискусиите ще участва и член на ОССЕ, в която Русия играе значителна роля. \r\n \r\n \r\n Тереза Герова", "date": "2019.09.24", "title": "Danas (Сърбия): Меркел не е съгласна да прекрачи границите"}
{"url": "http://www.focus-news.net/news/2019/09/24/2701697/yordan-yordanov-kmet-na-dobrich-s-voenen-ritual-i-bogata-programa-shte-bade-otbelyazan-praznikat-na-grada.html", "text": "С военен ритуал и богата програма ще бъде отбелязан празникът на Добрич. Това каза в сутрешния блок   „Добро утро, България“   на  Радио „Фокус“   Йордан Йорданов, кмет на oбщината. По думите му вече 79 години 25 септември е паметна дата за региона. „25 септември 1940 година е денят, в който българската армия влиза в Добрич и градът, заедно с цяла Добруджа вече е свободен. От 1990 насам датата е празник на града. На този ден отдаваме почит и се прекланяме пред загиналите за свободата на Добрич и Добруджа“, обясни още Йорданов. Кметът уточни, че военният ритуал ще се проведе на военните гробища, а след него е насрочена и празнична сесия на Общинския съвет с много официални лица. „На нея ще бъде награден почетният гражданин Стоян Господинов, главен художествен ръководител на ансамбъл „Добруджа“. Човек, който милее за този край, пази и предава традициите“, каза още кметът на Добрич. Според Йорданов събитията от преди 79 години нямат аналог. „Хората, които са живели по тези места са смятали, че това е нашето българско наследство. Местните жители още тогава сме запазили българското. Този акт от миналото е успех на българската дипломация. В динамиката на политическия живот остана на заден план това, че трябва да браним с всички сили нашата територия и да не допускаме по никакъв повод да става дума за отцепване на някакви райони“, обясни още Йорданов.  \r\nЙоланда ПЕЛОВА", "date": "2019.09.24", "title": "Йордан Йорданов, кмет на Добрич: С военен ритуал и богата програма ще бъде отбелязан празникът на града"}
{"url": "http://www.focus-news.net/news/2019/09/24/2701694/zasedanie-na-postoyannata-oblastna-epizootichna-komisiya-shte-se-provede-v-smolyan.html", "text": "Ежеседмичното заседание на постоянната областна епизоотична комисия ще се проведе от 14.00 часа в Областна администрация – Смолян, предаде репортер на  Радио „Фокус“ – Смолян . Ще бъде предоставена актуална информация за епизоотичната обстановка в областта по отношение на африканската чума по свинете в региона. Ще се обсъди резултатът от наложените мерки срещу разпространението на заразата и осигуреността с дърва за огрев на населението в засегнатите от болестта райони. Припомняме, че до миналата седмица в област Смолян има установени пет случая на африканска чума по свинете. Те са в района на село Змеица, в Държавно ловно стопанство „Извора“ – Девин, както и в района на селата Забърдо, Павелско и Михалково. \r\nНели ГЕРГЬОВСКА", "date": "2019.09.24", "title": "Заседание на постоянната областна епизоотична комисия ще се проведе в Смолян"}
{"url": "http://www.focus-news.net/news/2019/09/24/2701685/anadolu-agency-turtsiya-i-sasht-provezhdat-vtori-nazemen-patrul-v-planirana-zona-za-sigurnost-v-siriya.html", "text": "Турски и американски войски във вторник започнаха втори съвместен наземен патрул на планирана зона за сигурност в Североизточна Сирия, предава  Anadolu Agency . \r\nПо данни на телевизионния канал NTV в него участват четири турски и две американски бронирани машини. \r\nПървият наземен патрул на военните на двете страни беше проведен на 8 септември. Министерството на външните работи на Сирия определи действията на двете държави като „агресия, насочена към удължаване на кризата в страната\". \r\nНа 7 август Анкара и Вашингтон постигнаха съгласие да създадат център за съвместни операции в Сирия. На 12 август първата група американски войски пристигна в турския град Шанлиурфа, на 50 км от границата със Сирия, за да се включи в създаването тази структура. Центърът беше учреден с цел изпълнение на плана за създаване на буферна зона в Северна Сирия, чрез която бежанците ще могат да се върнат в родината си, и която да се превърнат в защитен пояс за турската граница. Анкара настоява контролът върху планираната зона за сигурност да се осигурява изключително от въоръжените сили на Турция. \r\n \r\n . \r\n \r\n Тереза Герова", "date": "2019.09.24", "title": "Anadolu Agency: Турция и САЩ провеждат втори наземен патрул в планирана зона за сигурност в Сирия"}
{"url": "http://www.focus-news.net/news/2019/09/24/2701683/ministar-nikolina-angelkova-svikva-speshna-sreshta-vav-vrazka-s-obyaveniya-falit-na-turoperatora-tomas-kuk.html", "text": "Във връзка с обявения фалит на британския туроператор „Томас Кук“ министърът на туризма Николина Ангелкова свиква спешна среща с представители на посолството на Великобритания в България, с хотелиери и туроператори, работещи с компанията. Това съобщиха от пресцентъра на  министерството . \r\nНа срещата ще бъдат обсъдени евентуалните последици от промяната в работата на „Томас Кук“. От 17.30 ч. в сградата на Министерството на туризма ще бъде даден брифинг за медиите.", "date": "2019.09.24", "title": "Министър Николина Ангелкова свиква спешна среща във връзка с обявения фалит на туроператора „Томас Кук“"}
{"url": "http://www.focus-news.net/news/2019/09/24/2701687/politico-tramp-se-podigra-na-greta-tunberg.html", "text": "Президентът на САЩ Доналд Тръмп се подигра на 16-годишната климатична активистка Грета Тунберг в „Туитър“, пише европейската редакция на  Politico . \r\nПубликувайки фаталистично изявление, което шведският тийнейджър направи по-рано в понеделник на специалната среща на Организацията на обединените нации по въпросите на изменението на климата, Тръмп написа: „Тя изглежда като много щастливо младо момиче, което го очаква светло и прекрасно бъдеще. Толкова хубаво да се види!“ \r\nТръмп за кратко присъства на срещата на върха за климатичните действия в Ню Йорк, но напусна след 14 минути. Президентът последователно изразява скептицизъм по отношение на представата за предизвикани от човека климатични промени, а администрацията му отказа да направи въпроса някакъв приоритет. \r\nТунберг е част от международно движение с чести прояви за привличане на вниманието на хората към борбата с климатичните промени, като, според Politico, печели големи симпатии сред младите. Туитът на Тръмп съдържа един от цитатите й от изказването в ООН в понеделник: „Хората страдат, хората умират, цели екосистеми се сриват. Ние сме в началото на масово изчезване и всичко, за което можете да говорите, са парите и приказките за вечен икономически растеж“. \r\nТунберг не споменава Тръмп или други лидери по име в своите забележки, но се скара на световните лидери. \r\n„Вие ни проваляте“, каза тя на събралите се водачи. „Но младите хора започват да разбират вашето предателство. Очите на всички бъдещи поколения са върху вас. И ако решите да ни провалите, казвам: Ние никога няма да ви простим“. \r\nМиналата сряда Тунберг се обърна към комисия на конгреса във Вашингтон. „Искам да изслушате учените - каза тя. „И искам да се обедините зад науката. И тогава искам да предприемете истински действия“. \r\nТръмп не беше сам в подигравките си към Тунберг. По Fox News Майкъл Ноулс посочи Тунберг като „психично болно шведско дете, експлоатирано от родителите й и от международната левица“, след което се повтори и я нарече „психично болна“ за втори път. Впоследствие телевизията се извини за неговите коментари. \r\n \r\nПревод и редакция:", "date": "2019.09.24", "title": "Politico: Тръмп се подигра на Грета Тунберг"}
{"url": "http://www.focus-news.net/news/2019/09/24/2701698/sloboden-pechat-makedoniya-bivsh-chlen-na-aok-othvarli-pokana-na-spetsializiraniya-sad-za-voenni-prestapleniya.html", "text": "Организацията на ветераните от Армията за освобождение на Косово (АОК) съобщи, че нейният член и бивш член на АОК Башким Гаши е отхвърлил поканата да се яви на разпит в Специализирания съд за военни престъпления, съобщава скопското електронно издание  „Слободен печат“  . \r\nВ съобщението се казва, че въпреки това на Гаши е било препоръчано да се яви пред следователите от Специализирания съд следващия път, когато получи покана, за да „не създава прецедент за други случаи“. \r\nБазираният в Хага съд, се ръководи от международни прокурори и съдии. Официалната работа на международната правна институция започна на 14 януари тази година, с разпита на един от бившите командири на АОК. \r\nНяколко десетки (според някои медии до 70) бивши командири или бивши членове на АОК са получили призовки да се явят в качеството си на заподозрени или свидетели за престъпления срещу цивилното сръбско и албанско население в Косово по време и след войната. Съобщава се, че разследванията са съсредоточени върху предполагаеми престъпления, извършени в периода между януари 1998 г. и декември 2000 г. \r\n \r\n . \r\n \r\n Тереза Герова", "date": "2019.09.24", "title": "„Слободен печат“ (Македония): Бивш член на АОК отхвърли покана на Специализирания съд за военни престъпления"}
{"url": "http://www.focus-news.net/news/2019/09/24/2701701/irak-ima-interes-da-vazstanovi-aktivnite-si-ikonomicheski-vrazki-s-balgariya.html", "text": "Амбицията на България и Ирак е да започнем да възобновяваме присъствието на наши компании на иракския пазар в редица отрасли, в които в недалечното минало сме били икономически партньори. Това заяви президентът Румен Радев след среща с президента на Ирак Бархам Салих в Ню Йорк, съобщиха от  прессекретариата на държавния глава . Двамата разговаряха в рамките на 74-ата сесия на Общото събрание на ООН.  \r\nДобрите икономически отношения между България и Ирак в недалечното минало са добра основа да се възобнови партньорството между двете страни в новите условия на демократично развитие, беше общата позиция на двамата президенти. България имаше силно присъствие в областта на строителството, хидротехниката, проучването и производството на нефт и газ, медицината и образованието. В тези направления Ирак е отворен за партньорства и цени високо българските специалисти и фирми. „Надявам се, че при повишение на сигурността в страната България ще има своето присъствие в Ирак“, заяви Румен Радев.  \r\nПо време на срещата Бархам Салих заяви интереса на Ирак към опита на страната ни в преминаването към прехода към демокрация. Ще разчитаме на повече иракски студенти да се обучават в нашите университети, заяви президентът Румен Радев.  \r\nПо време на срещата държавният глава заяви, че България ще продължи да подкрепя усилията на Ирак за стабилизиране и възстановяване на страната и е готова да съдейства в процеса на демократичните й  реформи. Ирак има нужда от подкрепа, защото повторната дестабилизация на страната ще засегне нашия регион и по отношение на сигурност, и по отношение на рязко увеличаване на мигрантските и бежански потоци, заяви Румен Радев пред журналисти.", "date": "2019.09.24", "title": "Ирак има интерес да възстанови активните си икономически връзки с България"}
{"url": "http://www.focus-news.net/news/2019/09/24/2701699/pp-gerb-obyavi-kandidatite-si-za-kmetove-na-obshtini-v-oblast-pazardzhik-za-predstoyashtite-mestni-izbori.html", "text": "ПП ГЕРБ обяви кандидатите си за кметове на общини в област Пазарджик за предстоящите местни избори на 27 октомври, съобщиха от пресцентъра на партия в областния град. Това съобщиха от пресцентъра на  ПП ГЕРБ-Пазарджик .  \r\n \r\n Кандидати за кметове на общини в областта са следните: \r\n \r\nинж. Иван Панайотов \r\nРоден на 7 август 1959 г. \r\nЗавършил е ВСШ „Георги Димитров“ – МВР с профил „Противопожарна охрана“ и специалност „Пожарна и аварийна безопасност“. През времето на своята служба е преминал през всички изпълнителни  и ръководни нива в структурите на пожарната. От 2000 г. е началник на ОУПБЗН-Пазарджик, а впоследствие и директор на РДПБЗН-Пазарджик. За професионализма и постиженията в работата си е награждаван многократно от ръководството на МВР и ГДПБЗН. Той е отличен с приза „Пожарникар на годината” за 2018 г., а по повод професионалния празник на МВР, през 2019г., и с почетно отличие „За доблест и заслуга” – 1 степен. На 7 август инж.  Иван Панайотов навърши през 2019 г. 60 години и напусна системата на вътрешното министерство след 36 години вярна и самоотвержена служба в името на хората и обществото. \r\n \r\nинж. Атанас Коларов \r\nРоден на 15 януари 194 8г. Има две висши образования- инженер и икономист. Завършил е НВУ „Васил Левски“ Велико Търново, с инженерна специалност  „Далекосъобщителна техника“. Има втора магистратура от Военната академия „Георги Раковски“ и  звание полковник. В момента е председател на съвета на директорите на „Химснаб  БГ“ АД и изпълнителен директор на „Химснаб -Русе“АД. Общински ръководител на ГЕРБ Батак, общински съветник и председател на групата на ГЕРБ в общинския съвет. \r\n \r\nВасил  Савов \r\nРоден на 10 декември 1969г. в Белово. \r\nОбщински ръководител на ГЕРБ-Белово и председател ОБС в Белово в мандата 2015-2019. Женен с три дъщери. Занимава се със собствен бизнес в областта на търговия с черни и цветни метали. \r\n \r\nНадежда Казакова. \r\nРодена на 30 март 1974 година в гр. Пещера. Магистър по „Химия и физика“ и „Управление на социални дейности с деца и юноши“ от ПУ „Паисий Хилендарски“ Пловдив. В мандата 2015-2019г. е общински съветник от ГЕРБ и председател на Общ. съвет на Брацигово. Владее френски. \r\n \r\nд-р Костадин  Коев, кандидат на ГЕРБ  за втори мандат \r\nРоден на 17 октомври. 1964г.  Магистър по  „Ветеринарна медицина“ от ВИЗВМ гр. Стара Загора. Владее писмено и говоримо гръцки и  немски език. Кмет на Община Велинград.  Женен с едно дете. Интереси в областта на спорта. \r\nПрез мандата са реализирани 18 значими проекта които изяло промениха облика на града и общината  и създават условия за устойчиво развитие на общината и град Велинград като център за СПА  и балнеолечебен туризъм от национално и световно ниво. Община Велинград усвои 24 милиона лева по различни оперативни програми, в село Драгиново бе изградена нова сграда на ДГ „Пролет“ с дворно пространство, кухня и геотермално отопление за 1,6 милиона лева. Бяха и завършени инсталация за предварително третиране на битови отпадъци и инсталация за компостиране на зелени отпадъци от общини Велинград и Ракитово; обновени са  сградите на ПГ по горско стопанство „Христо Ботев“, СУ „Христо Смирненски“ в с. Света Петка,  детска градина във Велинград, санирани са административни сгради, реализирана е реконструкция на улична мрежа общинския център, изградени са нови социални жилища в град Велинград, ремонтирани са улици в селата Драгиново, Грашево, Пашови, Света Петка и Кръстава, изградена е спортна площадка в СУ „Св. св. Кирил и Методий“, реализирани са проекти за социало включване на нуждаещи се, обновено е  кухненско оборудване на Общинска социална служба. \r\n \r\nинж. Серьожа  Лазаров, кандидат от ГЕРБ за трети  мандат \r\nРоден е на 21 юли 1959г.  Завършил е ВТУ София с  магистърска степен „Машинен инженер”. \r\nПрез първия  мандат  на инж. Лазаров община  Лесичово има спечелени общо 18 проекта за над 17 милиона евро. Бяха ремонтирани пътища и водопроводни мрежи за над 5,8 милиона лева. Изгради се предпазна дига по р. Тополница за предотварятаване на наводнения. Изцяло бяха обновени сгради на читалища и на детски градини и спортни терени  в населените места. \r\nПрез втория мандат на инж. Лазаров са спечелени   41 проекта на обща стойност 9 563 473 лв. Сред тях са:  ремонт на училищата в селата Калугерово и Церово за близо 1 млн. лв.; закупен е нов училищен автобус за нуждите на образованието на стойност 244 000 лв.; извършена е подмяна на водопроводната мрежа в село Памидово за над 2 млн. 700 хил. лв,; с 517 300 лв. е закрито и рекултивирано регионалното депо за твърди битови отпадъци; почистени са коритата на реките Тополница и Яворица;  изградени са шест детски площадки в общината и три класни стаи на открито; реализират се програми насочени към хора с увреждания, за социално включване, за заетост, за топъл обяд  на нуждаещи се, извършен е ремонт на улици и тротоари в пет села, ремонтирани са сгради от обществената социална инфраструктура. \r\nОбщина Лесичово е преобразена в резултат на управлението на инж. Серьожа Лазаров. \r\n \r\nНикола  Белишки, кандидат от ГЕРБ за трети мандат. \r\nРоден на 28 декември 1966г. С висше техническо образование. Притежава магистърска степен по „Електроенергетика и електрообзавеждане” и „Безопасност на труда” от Технически университет Габрово. Народен представител в 41-то Народно събрание. \r\nПрез първия мандат на Белишки  изцяло бе обновен центърът на Панагюрище, изграден е водният цикъл на града по ОП „Околна среда”, като вложените средства са над 56,6 милиона лева. Предстои откриването на регионалното депо за битови отпадъци, което ще обслужва Панагюрище и Стрелча;  скоро ще започне и  изграждане на язовир „Луда Яна”. Градът стана център на множество фестивали и културни прояви от национална значимост. С популяризирането на историческото и културно наследство бяха привлечени хиляди нови туристи. \r\nПрез втория мандат са договорени средства по ОП „Региони в растеж“, приоритетна ос 1 „Устойчиво и интегрирано градско развитие“ – 14 963 364,92 лева. От тях усвоените средства чрез изпълнение на проекти са 10 418 246,5 лева, а останалите 4 545 118,42 лева са вложени в проекти, които в момента са в процес на изпълнение. \r\nРезултати: \r\nСъздадени бяха пет нови визии на детски градини, като същевременно се запази тяхната уникалност. Осигурена е модерна, здравословна, функционална образователна среда, с напълно ново оборудване и обзавеждане. \r\nДворните пространства в 3 училища се превърнаха в желано място за спорт и отдих, в резултат на рехабилитирана настилка, ново спортно и парково оборудване. \r\nМодернизирани обществени пространства и създадена привлекателна градска среда чрез реконструкция и обновяване на тротоарни и пътни настилки и зелени площи на 12 улици. \r\nСаниране на 5 многофамилни жилищни сгради. \r\nБлагоустрояване и паркоустрояване на прилежащи зони към Дневен център за пълнолетни лица с увреждания и Дневен център за деца и младежи с увреждания. \r\nПървата българска община с изградена система за безплатен интернет WiFi4EU. \r\n \r\nНиколай  Зайчев, кандидат  на ГЕРБ за втори мандат. \r\nРоден е на 20 март 1971 г. Има висше юридическо образование от Бургаския свободен университет. \r\nПрез първия мандат на Зайчев са реализирани обекти на стойност \r\n18 177 053 лв. В това число е реконструиран околовръстният път на Пещера,  ремонтирани са моста над река Пишманка, обновени са централни улици, основно реконструирани са сградите на община Пещера, ритуалната зала, общинския детски комплекс, сградата на полицията. \r\nОбщина Пещера може да се похвали с най-големия брой, в рамките на областта, на  спечелени и изпълнени  проекти  за   саниране –  41 многоетажни жилищни  сгради,освен това са  изградени спортни съоръжения и обекти в града и в учебните заведения. Град Пещера е преобразен под управлението на кмета Зайчев. Той изгради авторитет и  се ползва с уважението на обществеността и на бизнеса в Пещера. \r\n \r\nРосица Рускова \r\nРодена на 20 октомври 1965г. \r\nЗавършила е Лесотехнически университет в София с магистърска степен „Инженер по дървообработване и производство на мебели“. Има магистърска степен  по „Информатика и информационни технологии“ от Тракийският университет в  Стара Загора, магистър по   педагогика. Работи като директор на Професионална гимназия по дървообработване гр. Велинград. Общински ръководител на ГЕРБ Ракитово. В структурите на партията от 2007 г. \r\n \r\nМарин  Рачев, кандидат за втори мандат. Издигнат от инициативен комитет, в който влизат ПП „Обединени земеделци“, ПП ГЕРБ, Партия „ВМРО-Българско национално движение“, ПП „НФСБ“. \r\nРоден на 31 януари 1974 г.  Бакалавър  по „Стопанско управление“ от ВУАРР-Пловдив. \r\nПрез първия мандат са реализирани над 50 проекта на обща стойност над 6 млн. и 500 хил. лв. в областта на инфраструктурата, спорта, здравеопазването и образованието. Изградено е първа част от трасето на минерален водопровод, който ще осигури геотермално отопление за общински училища, детски градини и други обществени обекти в общината. \r\n \r\nДечо Спасов \r\nРоден на 8 март 1981 г. \r\nМагистър по „Финанси“ от ВТУ“Свети Свети Кирил и Методий“.  Работи като организатор производство в частна фирма. Общински ръководител на ГЕРБ Стрелча, общински съветник от ГЕРБ и председател на групата съветници в общинския съвет. Семеен с едно дете. \r\n \r\nНе е издигнат кандидат.", "date": "2019.09.24", "title": "ПП ГЕРБ обяви кандидатите си за кметове на общини в област Пазарджик за предстоящите местни избори"}
{"url": "http://www.focus-news.net/news/2019/09/24/2701704/vremenno-dvizhenieto-pri-km-82-na-am-trakiya-shte-se-osashtestvyava-v-edna-lenta-poradi-oborudvane-na-tol-ramka.html", "text": "Временно движението при км 82 на АМ „Тракия“ ще се осъществява в една лента поради оборудване на тол рамка. Това съобщиха от пресцентъра на  Агенция „Пътна инфраструктура“  (АПИ).  \r\nДо 11.00 ч. движението в посока Бургас се осъществява в активната и изпреварващата лента, от 11.00 ч. до 12.30 ч. трафикът ще бъде в изпреварващата лента, от 12.30 ч. до 14.00 ч. движението ще се осъществява в активната лента. \r\nОт 14.00 ч. до 15.30 ч. трафикът в посока София ще се осъществява в активната и изпреварващата лента, от 15.30 ч. до 17.00 ч. движението ще е в активната лента, от 17.00 ч. до 18.00 ч. водачите на превозни средства ще се движат в активната лента.  \r\nШофьорите е необходимо да карат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ –  , както и по всяко време на денонощието  на тел. 0700 130 20 в АПИ.", "date": "2019.09.24", "title": "Временно движението при км 82 на АМ „Тракия“ ще се осъществява в една лента поради оборудване на тол рамка"}
{"url": "http://www.focus-news.net/news/2019/09/24/2701700/kathimerini-gratskiyat-premier-shte-postavi-aktsent-varhu-problemite-v-iztochnoto-sredizemnomorie-i-investitsiite-v-pregovorite-si-s-donald-tramp.html", "text": "Нарастващото напрежение с Турция в Източното Средиземноморие и усилията на новото правителство в Атина за привличане на повече чуждестранни инвестиции се очаква да заемат водещо място в дневния ред на разговорите между гръцкия премиер Кириакос Мицотакис и президента на САЩ Доналд Тръмп в кулоарите на срещата на върха на ООН по изменението на климата в Ню Йорк, съобщава електронното издание на вестник  Kathimerini . \r\nОчаква се срещата между двамата лидери да се състои в 18:30 чaса местно време във вторник (1:30 часа българско време в сряда). \r\nМицотакис ще има възможността да обсъди и следващата фаза на Стратегическия диалог между САЩ и Гърция, която трябва да продължи с посещението на държавния секретар на САЩ Майк Помпео в Атина на 6-7 октомври. \r\nПо-рано през деня гръцкият премиер ще проведе разговори с премиера на Северна Македония Зоран Заев, които се очаква да бъдат съсредоточени върху процеса на присъединяване на балканската страна към Европейския съюз. \r\n \r\n Тереза Герова", "date": "2019.09.24", "title": "Kathimerini: Гръцкият премиер ще постави акцент върху проблемите в Източното Средиземноморие и инвестициите в преговорите си с Доналд Тръмп"}
{"url": "http://www.focus-news.net/news/2019/09/24/2701703/dvizhenieto-pri-km-43-na-avtomagistrala-trakiya-v-posoka-burgas-se-osashtestvyava-v-edna-lenta-poradi-remontni-deynosti.html", "text": "До 17.00 ч. движението при км 43 на автомагистрала „Тракия“ в посока Бургас се осъществява в една лента поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Трафикът се осъществява в изпреварващата лента, участъкът е сигнализиран с пътни знаци. Шофьорите е необходимо да карат със съобразена скорост и повишено внимание.", "date": "2019.09.24", "title": "Движението при км 43 на автомагистрала „Тракия“ в посока Бургас се осъществява в една лента поради ремонтни дейности"}
{"url": "http://www.focus-news.net/news/2019/09/24/2701705/akademiya-za-kompyutarni-i-prirodo-matematicheski-nauki-shte-bade-otkrita-v-stara-zagora-na-28-septemvri.html", "text": "На 28 септември 2019 г., от 10.00 ч. в зала „П. Р. Славейков“ на Община Стара Загора ще бъде даден старта на Академията за компютърни и природо-математически науки. Това съобщиха от пресцентъра на  Общината . Идеята е на кмета Живко Тодоров за създаване на специално училище за даровити деца с най-добрите условия за развитие на таланти. От тази есен започва обучение по програма разработена от математика Любомир Любенов. Първата година заниманията ще са само в свободните часове, а от следващата вече ще има училище с обучение от първи до единадесети клас, отворено за децата от цяла България. Училището ще се помещава в сградата на Първо основно, която ще бъде ремонтирана, ще е като затворен комплекс, включително с общежитие.  „Идеята е да се стимулират даровитите деца, както се прави по света, защото те движат света. Целият потенциал на града ще бъде активиран да работи, а Общината ще създаде условия децата да се развиват“, обясни Живко Тодоров. \r\n Ще бъдат канени най-добрите преподаватели, вече има потвърдено съгласие за осигуряване на учени от доц. д-р Първан Първанов,  декан на Факултета по математика и информатика на Софийския университет „Св. Климент Охридски“, от проф. Йордан Табов от БАН, от проф. Емил Колев, ръководител на ученическия институт по математика и информатика и Невена Събева, зам.-главен редактор на сп. „Математика“.  \r\nВсички желаещи  да бъдат членове  на Академията ще трябва да подадат заявление по образец в Център за подкрепа за личностно развитие,  ул. „Захари Княжески“ № 71, етаж 3. \r\nНа 28 септември, от 10.00 часа ще се състои церемонията по откриването на Академията, след това младите таланти ще могат да се срещнат и да вземат автограф от авторите на книги Мариана Богданова, Емил Колев и Невена Събева \r\nОт 11.00 започват заниманията с участниците в залите на Община Стара Загора. Бъдещите  членове на Академията ще трябва да покажат знания в тест и да кажат мотивацията си  за участие. \r\nС учениците от 2-3 клас заниманията ще води Мариана Богданова от Тракийски университет. Любомир Любенов ще обучава учениците от 4-5 клас. Заместник главният редактор на сп. „Математика“ Невена Събева  ще води часовете в 6-7 клас, а за най-големите 8-12 клас лектор е проф. Емил Колев, БАН. \r\nЗаниманията през годината ще се провеждат  всяка седмица по 90 минути за всеки от класовете. \r\nАдминистративни ръководители на групите са: 2-3 клас Йовка Янчева, 4-5 клас Иван Манев и Йовка Янчева, 6-7 клас  Иван Манев и Любомир Любенов, 8-12 клас Любомир Любенов. \r\nВсеки месец научните ръководители на Академията – Невена Събева, проф. Йордан Табов и проф. Емил Колев ще се срещат с членовете й.", "date": "2019.09.24", "title": "Академия за компютърни и природо-математически науки ще бъде открита в Стара Загора на 28 септември"}
{"url": "http://www.focus-news.net/news/2019/09/24/2701707/sport-polsha-ne-ostavi-shans-na-germaniya-i-e-na-polufinal-na-evrovoley-2019.html", "text": "Световният волейболен шампион Полша се класира за полуфиналите на Европейското първенство за мъже. Момчетата на Витал Хейнен не оставиха шансове на вицешампиона от 2017-а Германия и го биха категорично с 3:0 гейма в първия 1/4-финал от шампионата на Стария континент, игран пред близо 4000 зрители в зала \"Омниспорт\" в Апелдоорн (Холандия). Така \"Дружина полска\" ще се бори за медали на европейско първенство за първи път от 2011 година насам, когато спечели бронза. На полуфинала Полша ще играе със Словения, която победи Русия с 3:1 гейма. Полуфиналната среща ще бъде в четвъртък (26 септември) от 21,30 часа българско време в Любляна.", "date": "2019.09.24", "title": "Спорт: Полша не остави шанс на Германия и е на полуфинал на Евроволей 2019"}
{"url": "http://www.focus-news.net/news/2019/09/24/2701702/reuters-evropeyskite-sili-se-prisaediniha-kam-sasht-i-obviniha-iran-za-udarite-v-sauditska-arabiya.html", "text": "Великобритания, Германия и Франция подкрепиха САЩ и обвиниха Иран за атаките срещу петролните съоръжения на Саудитска Арабия, като призоваха Иран да се съгласи на нови преговори със световните сили за ядрената и ракетната програма на Техеран и сигурността в Близкия Изток, предава  Reuters . \r\nЛондон, Берлин и Париж излязоха със съвместно изявление, след като британският премиер Борис Джонсън, германският канцлер Ангела Меркел и френският президент Еманюел Макрон се срещнаха в кулоарите на Общото събрание на ООН. \r\nНо Иран изключи възможността за нова сделка по ядрената програма, като дори министърът на външните работи на Ислямската република Мохамед Джавад Зариф написа в „Туитър“, че европейските държави не са изпълнили ангажиментите си според ядрената сделка от 2015 година. \r\n„Дойде моментът Иран да приеме преговори за дългосрочна рамка за своята ядрена програма, както и по въпросите, свързани с регионалната сигурност, включително неговата ракетна програма и за другите средства за доставка“, заявиха Великобритания, Германия и Франция. \r\n„За нас е ясно кой носи отговорността за тази атака. Няма друго правдоподобно обяснение. Подкрепяме провежданите разследвания за изясняване на детайлите“, добавиха от Лондон, Берлин и Париж. \r\nДържавният секретар на САЩ Майк Помпео благодари на европейските държави за тяхното изявление срещу Иран, като заяви: „Това ще засили дипломацията и каузата на мира“. \r\nБританската агенция припомня, че през лятото Макрон поведе европейска инициатива за намиране на компромис между САЩ и Иран и искаше да използва Общото събрание на ООН като възможност за съживяване на дипломацията, но неговите усилия секнаха през последните седмици. \r\nНа въпрос за опита на Макрон да стане посредник, президентът на САЩ Доналд Тръмп заяви: „Не ни трябват посредници... Те (Иран) знаят на кого да се обадят“. \r\nСАЩ ще засилят натиска върху Ислямската република, заяви в понеделник в Ню Йорк специалният пратеник на САЩ за Иран Брайън Хук. \r\nСъединените щати се стремяха да разрешат проблема чрез дипломация и многостранни усилия, а Съветът за сигурност на Организацията на обединените нации имаше роля, каза Хук, без да уточнява. \r\nВ интервю за американската мрежа NBC в понеделник Джонсън каза, че Тръмп е „единственият човек, който може да направи по-добра сделка. ... Надявам се да има сделка с Тръмп“. \r\n \r\nПревод и редакция:", "date": "2019.09.24", "title": "Reuters: Европейските сили се присъединиха към САЩ и обвиниха Иран за ударите в Саудитска Арабия"}
{"url": "http://www.focus-news.net/news/2019/09/24/2701708/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Обзор на управлението на Община Свищов в последните четири години ще направим в днешното издание на предаването  „Добре дошли в Свищов“  на  Радио „Фокус“ – Велико Търново . Наш събеседник по темата ще е кметът  Генчо Генчев, когото ще попитаме за реализираните и предстоящите проекти. Преди това обаче ще Ви разкажем как премина честването на 22 септември – Деня на българската Независимост в Свищов. Във втората част ще обърнем поглед към предстоящия празник на града, който започва в края на седмицата. Ще Ви припомним как да се включите в обявените от Общината конкурси и кои са основните акценти от програмата. \r\n \r\n Водещ на предаването е Луиза Транчева. Телефонът за връзка със студиото е 0885 303 375.", "date": "2019.09.24", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/09/24/2701711/ria-novosti-yanukovich-se-gotvi-da-se-varne-v-ukrayna.html", "text": "Защитата на бившия украински президент Виктор Янукович провежда мероприятия, които да обезпечат възможността той да се завърне в родината си, заяви адвокатът Виталий Сердюк, цитиран от  РИА Новости . \r\n„В момента той временно се намира на територията на Руската Федерация“, заяви юристът след заседанието на съда. \r\nПо думите на адвоката, Янукович е поставил задача „да се осигури привличането към отговорност на виновните“ за ситуацията с Крим и „извършването на антиконституционен захват на властта или държавен преврат“. \r\nВ края на януари Оболонският окръжен съд в Киев се произнесе по делото за държавна измяна срещу Янукович и го осъди задочно на 13 години затвор. Частните адвокати на бившия президент, както и държавният адвокат Юри Рябовол обжалваха решението. \r\nСамият бивш президент на Украйна смята, че присъдата няма нищо общо със закона и процесът е бил „политическа поръчка“. Той също така заяви, че е имало безпрецедентен натиск върху съдиите по неговото дело. \r\nВ понеделник апелативният съд в Киев започна разглеждане на обжалването на присъдата срещу Янукович за държавна измяна. \r\n \r\nПревод и редакция:", "date": "2019.09.24", "title": "РИА Новости: Янукович се готви да се върне в Украйна"}
{"url": "http://www.focus-news.net/news/2019/09/24/2701714/rt-germaniya-anegret-kramp-karenbauer-obeshta-na-sasht-po-visoki-razhodi-za-otbrana-i-poveche-zadgranichni-misii-na-bundesvera.html", "text": "Министърът на отбраната на ФРГ и председател на Християндемократическия съюз (ХДС) Анегрет Крамп-Каренбауер е на посещение във Вашингтон, където обеща Берлин да отдели повече средства за армията и да увеличи задграничните мисии на Бундесвера, предава телевизионният канал  RT   в германската си редакция.  \r\nСлед като се срещна с американския си колега си Марк Еспер във Вашингтон, германският министър на отбраната заяви: „Разменихме се по много интензивен и добър начин... Поясних отново за пореден път, че моята политическа цел е да изпълним споразуменията, които сме постигнали в НАТО по отношение на целта за отделяне на 2% от БВП за отбрана. Това не са само пари, а преди всичко готовност и умения за участие в мисии. Така че тази цел е много важна. Тя е в интерес на нашата собствена сигутност в Германия и едва на второ място с международната“. \r\nПреди това министърът гордо заяви, че Еспер има добри отношения с Германия. „Той прекара част от военната си служба в Германия и беше много щастлив, че му дадох стара карта на Графенвуер, където съответно беше разположен“.  \r\nКрамп-Каренбауер на няколко пъти подчерта, че разговорът е продължил по-дълго от планираното, и отбеляза добрата атмосфера на разговор. Тя също обеща германско участие в мисията в Персийския залив: „Подчертах ясно, че Германия е готова да се включи, но само в рамките на европейска мисия“. \r\nГермания обаче „не е част от стратегията за максимален натиск“ срещу Иран, припомни военният министър на Берлин.  \r\nОще при полета си до Вашингтон Крамп-Каренбауер заяви, че САЩ остават „най-важният съюзник\" на Германия и че страната й трябва да поеме повече отговорност: „Факт е, че около нас се появяват нови горещи точки...“. \r\nМинистърът не спомена, че „най-важният съюзник\" е отговорен за появата на повечето от тези „горещи точки\", коментира медията. \r\nАмериканският министър благодари на Крамп-Каренбауер за срещата и написа следното в социалната мрежа „Туитър“:  „След като обсъдихме множество въпроси, важни за нашите отбранителни отношения, уверен съм, че съюзът на нашите държави е непоклатим“. \r\n \r\n . \r\n \r\n Тереза Герова", "date": "2019.09.24", "title": "RT (Германия): Анегрет Крамп-Каренбауер обеща на САЩ по-високи разходи за отбрана и повече задгранични мисии на Бундесвера"}
{"url": "http://www.focus-news.net/news/2019/09/24/2701710/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Общото събрание на ООН в Ню Йорк, предстоящата среща между гръцкия премиер Кириакос Мицотакис и държавния глава на САЩ Доналд Тръмп, както и предсрочните парламентарни избори в Косово са част от основните теми, върху които акцентират водещите балкански печатни издания. \r\n \r\n*** \r\n  Министър-председателят на Гърция Кириакос Мицотакис ще бъде приет за разговор от президента на САЩ Доналд Тръмп в кулоарите на срещата на върха на ООН, посветена на изменението на климата. Очаква се двамата лидери да се срещнат в Ню Йорк в следобедните часове на деня (18:30 часа местно време, 1:30 часа българско време в сряда), съобщава електронното издание на атинския ежедневник  Kathimerini . \r\nВ първата си среща с американския лидер Мицотакис ще получи възможност да обсъди следващата фаза на Стратегическия диалог между САЩ и Гърция (предвиден да продължи с посещението на държавния секретар на САЩ Майк Помпео в Атина на 6-7 октомври). \r\nВ реч на конференцията на ООН се очаква той да подчертае рисковете, произтичащи от изменението на климата за световното културно наследство - включително ерозията на древни паметници - както и стъпките, предприети от Гърция с подкрепата на ЮНЕСКО и Световната метеорологична организация за противодействие на заплахата. \r\nОчаква се също Мицотакис да проведе разговори с повече от 10 лидери, включително турския президент Реджеп Тайип Ердоган. \r\nНа среща с албанския си колега Еди Рама по-рано двамата обсъдиха двустранните отношения и пътя на Албания към членство с Общността оглед насрочения за октомври Европейския съвет. \r\nМицотакис наблегна на въпроса за етническото гръцко малцинство в страната и неговите права на собственост в Албания. Според източници на гръцкото правителство, Рама е изразил готовност да работи с Гърция по въпроси от особен интерес за Атина. \r\n \r\n*** \r\n  Източници на електронното издание на белградския ежедневник  Danas   нямаха големи очаквания от срещата между сръбския президент Александър Вучич и германския канцлер Ангела Меркел, която трябваше да се проведе в Ню Йорк в понеделник, в кулоарите на годишната сесия на Общото събрание на ООН. \r\nОчакваше се, че основната тема на разговорите им ще бъде косовският проблем, но според събеседниците на изданието „не трябва да се надяваме на зрелищна промяна, въпреки че винаги е добре да се провеждат такива разговори\". \r\nВ допълнение към срещата с германския канцлер, държавният глава на Сърбия трябваше да се срещне с гръцкия премиер Кириакос Микотакис. В навечерието на пътуването до Ню Йорк Вучич заяви, че е изненадан, че Меркел, „която пребивава в САЩ от ден и половина, поиска среща с мен, благодарен съм за това внимание“. \r\nСпоред дипломатите „е трудно да се повярва на твърденията на някои медии в Сърбия, че официален Берлин е готов да подкрепи незначителните корекции на границите като решение за Косово\" и да предложи на Сърбия членство в ЕС в замяна на признаването на независимостта на най-младата държава на Балканите. \r\n„Разбира се, разплитането на косовския възел би ускорило европейския път на Сърбия, но има и други въпроси, които трябва да бъдат решени, включително по отношение на върховенството на закона. Освен това Германия е една от най-важните страни-членки на Съюза, но няма достатъчно лостове, за да бъде соло играч и да предложи на Белград всичко, особено членство в ЕС, без да се консултира с останалата част от ЕС“, коментират източниците на изданието.  \r\nПрипомня се, че само преди няколко дни, след срещата си със сръбския премиер Ана Бърнабич в Берлин, Меркел заяви, че няма срок за решение на косовския въпрос, нито за присъединяването на Сърбия към Общността. В същото време събеседниците на вестника подчертават, че „сериозни държави, каквато е Германия, не променят външната си политика за една нощ, а Берлин е изрично против прекрачването на границите в Западните Балкани\". \r\n„Възможно е Германия да промени своята позиция в даден момент, но засега това не се е случило. И накрая, следва да се вземе предвид ролята на други велики сили, като САЩ и Русия, в намирането на окончателно решение на Косово \", обясняват дипломатите. \r\nТвърди се, че преговорите в Брюксел между Белград и Прищина в бъдеще ще се провеждат във формат„тройка“, което означава, че специалният пратеник на САЩ за Балканите Матю Палмър и представител на ЕС също ще бъдат на масата за преговори. В дискусиите ще участва и член на ОССЕ, в която Русия играе значителна роля. \r\n \r\n*** \r\n  Косовската полиция е подготвила оперативен план за гарантиране на сигурността по време на предсрочните парламентарни избори в страната, насрочени за 6 октомври, съобщава електронното издание на прищинския ежедневник  Koha Ditore .  \r\nПланът е разделен на четири етапа, като се започне с предизборния период. „Косовската полиция ще ангажира достатъчен брой служители от различни профили, от различни звена в косовската полиция и ще предприеме допълнителни мерки, като назначи полицейски координатори чрез ЦИК и други институции, участващи в този процес“, се казва в съобщение на правооохранителните органи на най-младата държава на Балканите. \r\n \r\n*** \r\n  Основният съд в Скопие насрочи ново заседание по случая „Титаник“ на Специализираната прокуратура, който бе предаден за разглеждане на Прокуратурата на Република Северна Македония, съобщава електронното издание на вестник  „Независен“ . Освен по „Титаник“, ново заседание бе насрочено и по случая „Маджар Телеком“. \r\nПрокурор по двете дела е Лиле Стефанова, за която Съветът на прокурорите на 16 септември постанови уволнение от СП и връщането й в Прокуратурата. Държавният прокурор Любомир Йовески я упълномощи да остане отговорна за делата, които е разглеждала в СП- „Титаник“, „Траектория\" и „Маджар Телеком“. \r\nОсвен избягалия от страната бивш министър-председател Никола Груевски, по делото „Титаник“ са повдигнати обвинения срещу Кирил Божиновски, Миле Янайкиески, Гордана Янкулоска, Биляна Бришкоска-Босковска, Илия Димовски, Мунир Пепич, Едмонд Темелко, Леко Ристоски, Кирил Тодоровски, Катерина Веловска, Станко Коруновски, Драгче Драгчески, Мариан Накевски, Гоце Яневски, Джезми Ахмет, Роберт Давитков, Далибор Алешкович и Ленка Рашяковска. \r\nТе са заподозрени в престъпно сдружаване, нарушения на правото на глас, подкуп при избори и гласуване, унищожаване на предизборния материал и злоупотреба с финансирането на предизборната кампания. \r\n \r\n***", "date": "2019.09.24", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/09/24/2701713/vazstanoveno-e-dvizhenieto-po-pat-iii-104-chetirtsi-boboshevo-v-uchastaka-pastuh-skrino.html", "text": "Възстановено е движението по път III-104 Четирци – Бобошево в участъка Пастух – Скрино. Това съобщиха от пресцентъра на  Агенция „Пътна инфраструктура“  (АПИ).", "date": "2019.09.24", "title": "Възстановено е движението по път III-104 Четирци – Бобошево в участъка Пастух – Скрино"}
{"url": "http://www.focus-news.net/news/2019/09/24/2701706/koha-ditore-kosovo-kosovskata-politsiya-prestavi-operativen-plan-za-parlamentarnite-izbori.html", "text": "Косовската полиция е подготвила оперативен план за гарантиране на сигурността по време на предсрочните парламентарни избори в страната, насрочени за 6 октомври, съобщава електронното издание на прищинския ежедневник  Koha Ditore .  \r\nПланът е разделен на четири етапа, като се започне с предизборния период. „Косовската полиция ще ангажира достатъчен брой служители от различни профили, от различни звена в косовската полиция и ще предприеме допълнителни мерки, като назначи полицейски координатори чрез ЦИК и други институции, участващи в този процес“, се казва в съобщение на правооохранителните органи на най-младата държава на Балканите. \r\n \r\n Тереза Герова", "date": "2019.09.24", "title": "Koha Ditore (Косово): Косовската полиция престави оперативен план за парламентарните избори"}
{"url": "http://www.focus-news.net/news/2019/09/24/2701709/oblastnata-epizootichna-komisiya-v-blagoevgrad-shte-zasedava-vav-vrazka-s-afrikanskata-chuma-po-svinete.html", "text": "Областната епизоотична комисия в Благоевград ще заседава във връзка с актуалната обстановка около заболяването африканска чума по свинете, предаде репортер на  Радио „Фокус“ – Пирин . Това ще се случи в конферентната зала на Областна администрация – Благоевград от 11.00 часа. Очаква се на заседанието да бъде представена актуална информация относно разпространението и резултатите от превантивните действия, предприети в Област Благоевград във връзка с ограничаване заболяването. \r\nЛивия НИНОВА", "date": "2019.09.24", "title": "Областната епизоотична комисия в Благоевград ще заседава във връзка с африканската чума по свинете"}
{"url": "http://www.focus-news.net/news/2019/09/24/2701719/na-brifing-na-sp-i-gdbop-shte-bade-predostavena-informatsiya-za-savmestnoto-razsledvane-s-frenski-institutsii-sreshtu-mezhdunarodna-organizirana-prestapna-grupa-za-trudova-eksploatatsiya.html", "text": "От 14.30 часа, в сградата на „Черковна“ 90 в столицата, ще бъде даден брифинг на Специализираната прокуратура (СП) и ГДБОП. Ще бъде предоставена информация за съвместното разследване с френските полицейски и съдебни органи срещу международна организирана престъпна група за трудова експлоатация. Това съобщиха от  Специализираната прокуратура . Информация ще предоставят ръководителят на Специализираната прокуратура Димитър Петров, наблюдаващият прокурор Евгения Деянова и Людмил Попов, началник на отдел „Противодействие на трафика на хора“ в ГДБОП.", "date": "2019.09.24", "title": "На брифинг на СП и ГДБОП ще бъде предоставена информация за съвместното разследване с френски институции срещу международна организирана престъпна група за трудова експлоатация"}
{"url": "http://www.focus-news.net/news/2019/09/24/2701715/srabskiyat-ministar-na-targoviyata-sarbiya-ne-vliza-v-eais-a-samo-podpisva-sporazumenie-za-svobodna-targoviya.html", "text": "Сърбия не влиза в Евразийския икономически съюз (ЕАИС), а само подписва споразумение за свободна търговия с този блок, каквото е имала досега с Русия, Беларус и Казахстан, заяви министърът на търговията, туризма и телекомуникациите на страната Расим Ляич, цитиран от сръбската редакция на  „Спутник“ . \r\nТой уточни, че става въпрос за договор, какъвто в момента Белград има с Турция и страните от ЦЕФТА (Централноевропейско споразумение за свободна търговия – Албания, Босна и Херцеговина, Косово, Северна Македония, Молдова, Сърбия и Черна гора) \r\n„Това не е някакво ново споразумение, няма политика, само търговия. В рамките на Евразийския съюз беше решено да започне унифициране на всички споразумения за свободна търговия, които преди са имали с трети страни“, каза Ляич пред  белградския ежедневник „Политика“. \r\nЕвразийският съюз се разшири с Армения и Киргизстан и реши да уеднакви споразуменията за свободна търговия с трети страни, включително Сърбия. \r\n„Ако Сърбия беше казала, че не иска да подпише договора, нашето споразумение за свободна търговия с Русия би било поставено под въпрос. Това споразумение се подписва не само от Сърбия, но и от всички други страни, които са имали споразумения за свободна търговия с членове на ЕАИС“, обяснява министърът. \r\nТой добави, че когато се присъедини към общия пазар и се присъедини към ЕС, Сърбия ще трябва да прекрати това търговско споразумение, както и всички други съществуващи споразумения за свободна търговия и сключените междувременно. \r\n \r\nПревод и редакция:", "date": "2019.09.24", "title": "Сръбският министър на търговията: Сърбия не влиза в ЕАИС, а само подписва споразумение за свободна търговия"}
{"url": "http://www.focus-news.net/news/2019/09/24/2701720/tass-frenskite-zemedeltsi-startiraha-poreditsa-ot-protesti.html", "text": "Земеделците във Франция започнаха поредица от протести под мотото „Огън от гняв“, предава  TACC , като се позовава на информация от френския телевизионен канал BFM. \r\nНачалото на протестите бе даден в нощта срещу вторник, когато на десетки кръстопъти в различни региони на страната бяха запалени големи огньове. Подобни акции имаше в столичния регион Ил дьо Франс, департамента Есон (югоизточно от Париж), департамента  От-Гарон (югозапад) и дори в Кале, близо до входа на тунела под Ламанша. Протестиращите подчертаха, че по този начин изразяват гнева си срещу продължаващото влошаване на положението им. \r\nНедоволството на френските фермери е предизвикано от наскоро представения законопроект за въвеждане на земеделски зони, в които се забранява използването на пестициди в близост до населените места. Ако бъде приет, той ще влезе в сила от началото на 2020 г. Това според земеделските производители значително ще намали площите на техните земеделски земи и по този начин – производителността им. Само в столичния регион Ил дьо Франс площта на ефективно използваната земеделска земя може да бъде намалена с пет до шест хиляди хектара. \r\nЗемеделските производители подчертават, че това само допринася за техните трудности в ситуация, в която доходите им са изключително ниски. „Този законопроект се превърна в капката, която преля чашата на търпението ни. Почти постоянно сме критикувани в обществото за нашите методите ни, което усложнява упоритата ни работа\", заяви в интервю за France Info Амандин Муре-Беген, генерален секретар на клона на съюза „Млади земеделци“ от района на Париж. Според нея подобни „атаки срещу селския свят са причинени предимно от незнание за неговите характеристики\". \r\n \r\n Тереза Герова", "date": "2019.09.24", "title": "ТАСС: Френските земеделци стартираха поредица от протести"}
{"url": "http://www.focus-news.net/news/2019/09/24/2701718/euronews-varhovniyat-sad-na-velikobritaniya-se-proiznasya-za-spiraneto-na-deynostta-na-kamarata-na-obshtinite.html", "text": "Върховният съд на Великобритания във вторник ще се произнесе по делото дали решението на премиера Борис Джонсън да спре дейността на парламента за пет седмици преди крайния срок за излизане на Обединеното кралство от Европейския съюз е било незаконно, отбелязва  Euronews . \r\nРешението може да има сериозни последици за плановете на Джонсън да изведе Великобритания от ЕС до настоящия краен срок 31 октомври. \r\nРешение срещу него би могло да доведе до по-ранно свикване на парламента, което потенциално да даде по-голям шанс на депутатите да блокират Брекзит без сделка, като Джонсън настоява Великобритания да напусне в срок със или без споразумение. \r\nМнозинството от депутатите са против Брекзит без сделка, опасявайки се от прекъсване на доставките на храни и лекарства и потенциални икономически сътресения. \r\nРешението на съда трябва да бъде поизнесено в около 12:30 българско време (10:30 по Гринуич).  \r\nСъдът в Лондон ще се произнесе по два отделни въпроса: дали съдът изобщо има правомощието да се произнесе по въпроса и за законността на действията на Джонсън. \r\nПремиерът поиска кралицата да одобри спирането на дейността, известно още като пророгацията, на Камарата на общините от 10 септември до 14 октомври с мотива, че му трябва време за подготовка на нов законодателен дневен ред. \r\nНеговите опоненти твърдят, че истинската причина е била да попречи на парламента, където той няма мнозинство, да блокира плановете му за Брекзит. \r\n \r\nПревод и редакция:", "date": "2019.09.24", "title": "Euronews: Върховният съд на Великобритания се произнася за спирането на дейността на Камарата на общините"}
{"url": "http://www.focus-news.net/news/2019/09/24/2701716/vladimir-zelenski-ukrayna-se-nuzhdae-ot-podkrepata-na-sasht-predi-pregovorite-na-normandskata-chetvorka.html", "text": "Президентът на Украйна Владимир Зеленски заяви, че очаква „смислена, мощна“ среща с американския си колега Доналд Тръмп тази седмица и че Киев се нуждае от подкрепата на Вашингтон, предава  Reuters , като цитира публикувано във вторник съобщение от държавния глава. \r\nЗеленски добави, че се надява скоро да има среща на лидерите на Украйна, Русия, Франция и Германия относно конфликта в Донбас. \r\n„Искаме да излезем от тази среща с някои резултати относно конкретните условия за прекратяване на войната и връщане на нашите територии“, добави украинският президент. \r\n \r\nПревод и редакция:", "date": "2019.09.24", "title": "Владимир Зеленски: Украйна се нуждае от подкрепата на САЩ преди преговорите на „нормандската четворка“"}
{"url": "http://www.focus-news.net/news/2019/09/24/2701712/pod-rakovodstvoto-na-okrazhnata-prokuratura-v-dobrich-sa-razkriti-i-zadarzhani-izvarshiteli-na-ubiystvo.html", "text": "Разкрити и задържани са извършителите на убийство на 41-годишен мъж, който е бил обявен за издирване от около десет дни от своите близки. Това съобщиха от пресцентъра на  Апелативна прокуратура – Варна . Това е станало чрез активни оперативно-издирвателни и следствени действия под прякото ръководството на Окръжната прокуратура в Добрич. \r\nТялото на 41-годишния Диян Д. е било открито случайно в землището на село Котленци на 22 септември тази година. Мъжът не се прибрал на 12 септември в дома си и близките му подали сигнал в ОДМВР в Добрич. Убитият пребивавал в Германия и често се завръщал в България. Когато се връщал, ползвал услугите на един от извършителите, който го возел с колата си.  \r\nВ ареста е задържан 18-годишният Румен К., който според събраните до момента доказателства е съпричастен към убийството на Диян Д. Той е привлечен като обвиняем от прокуратурата за престъпление по член 115 от НК. Тази сутрин с полет от Великобритания на летище Варна е пристигнал 19-годишният Шенер Р., който също е заподозрян като съучастник в тежкото криминално престъпление и е бил задочно привлечен като обвиняем, поради отсъствието му от страната. Предстои конвоирането му до Добрич. \r\nРезултатите от извършената аутопсия са показали, че смъртта на Диян Д. е настъпила от нанесени множество прободни рани – около 14. Намереното тяло е било в напреднала степен на разлагане.  \r\nОкръжната прокуратура в Добрич ще внесе искания в Добричкия окръжен съд за вземане на мярка за неотклонение „Задържане под стража“ на двамата обвиняеми.  \r\nДействията по разследването на тежкото криминално престъпление продължават.", "date": "2019.09.24", "title": "Под ръководството на Окръжната прокуратура в Добрич са разкрити и задържани извършители на убийство"}
{"url": "http://www.focus-news.net/news/2019/09/24/2701723/na-25-septemvri-shte-se-provede-zhrebiy-za-opredelyane-na-nomerata-na-partiite-i-koalitsiite-registrirani-v-tsik-v-byuletinite-za-glasuvane-v-izborite-na-27-oktomvri.html", "text": "От 10.00 часа на 25 септември 2019 г. (сряда) ще се проведе жребий за определяне на поредните номера  на партиите и коалициите, регистрирани в Централната избирателна комисия (ЦИК), в бюлетините за гласуване в изборите за общински съветници и за кметове, насрочени за 27 октомври 2019 г. Това съобщиха от пресцентъра на  комисията . \r\nВ 11.30 часа ще се проведе жребий на реда за представяне на кандидатите на партиите и коалициите, регистрирани в ЦИК, в различните форми на предизборна кампания по БНТ и БНР. \r\nТегленето на жребиите ще се извърши публично и на него могат да присъстват упълномощени представители на партиите и коалициите, кандидати, наблюдатели и представители на средствата за масово осведомяване. \r\nЖребиите ще се проведат в сградата на Народното събрание, пл. „Княз Александър І“ № 1, официален вход, източно крило (откъм паркинга встрани от Националната художествена галерия). \r\nВход с журналистически карти.", "date": "2019.09.24", "title": "На 25 септември ще се проведе жребий за определяне на номерата  на партиите и коалициите, регистрирани в ЦИК, в бюлетините за гласуване в изборите на 27 октомври"}
{"url": "http://www.focus-news.net/news/2019/09/24/2701721/v-zala-302-na-obshtina-veliko-tarnovo-shte-bade-predstavena-programata-na-mezhdunarodniya-konkurs-srebarna-yantra.html", "text": "От 14.30 ч. в Зала 302 на Община Велико Търново ще бъде представена програмата на Международния конкурс \"Сребърна Янтра\". Това съобщиха от пресцентъра на  Общината .", "date": "2019.09.24", "title": "В Зала 302 на Община Велико Търново ще бъде представена програмата на Международния конкурс \"Сребърна Янтра\""}
{"url": "http://www.focus-news.net/news/2019/09/24/2701726/vazpitanitsite-na-detska-gradina-2-zornitsa-v-stara-zagora-veche-se-obuchavat-v-obnovena-sgrada.html", "text": "Възпитаниците на Детска градина №2 „Зорница“ в Стара Загора вече се обучават в обновена сграда. Завърши успешно ремонтът на най-старото детско заведение в Стара Загора. Това съобщиха от пресцентъра на  Общината . \r\nПо проекта сградата е санирана, подменена е старата дограмата с нова петкамерна ПВЦ дограма. Подменени са съществуващите парапети, монтирани са нови ламинирани врати. Направена е топлоизолация на покрива, във всички помещения са подменени електрическата и отоплителната инсталации, изградена е нова ВиК инсталация, както и пожароизвестителна и оповестителна инсталации. Осигурена е достъпна среда включително и до всички детски площадки. Средствата за ремонта на стойност 933 000 лв. са от бюджета на Община Стара Загора. \r\nДетска градина №2 „Зорница”, която м. г. празнува 70 години от създаването си, е първото детско заведение в Стара Загора. През 1948 година се открива сградата, построена по немски проект – долу са занималните, а горе – спалните. През 2006 г. градината е цялостно обновена и осветена на 21 ноември – в Деня на християнското семейство. \r\nВ момента тук се възпитават 154 деца в пет групи. В градината работят 10 преподаватели и 11 души непедагогически персонал, под ръководството на директора Алис Явашева. Провеждат се и занимания по йога, футбол, приложни изкуства и танци. \r\n„Родителите са много доволни, че децата им ще се обучават в по-добра среда. Малчуганите пък се радват на всички нови придобивки“, коментира Явашева.  \r\nИсторията на детската градина е впечатляваща. През далечната 1947 г. започва изграждането и, в което участват  не само работниците-изпълнители, но и жителите на квартала. В края на месец май следващата година първата детска градина в Стара Загора отваря врати за децата  от детските домове в църквата „Св.Троица” , на бул.”Цар Симеон Велики” и на ул. „Св.Троица”. От 1955 г. групите в градината стават четири и се изгражда ново кухненско помещение с готвач и помощник-готвач. Две години по-късно на Първия републикански преглед  градината печели наградата „Детска градина-първенец на града”. През 1961 г. ЦДГ №2 става базова към новооткрития Институт за детски учителки  „Анастасия Тошева” . \r\nС решение на Общинския народен съвет от 2 март 1977 г. градината приема името „Зорница”. През 2006 г. Община Стара Загора извършва ремонт в детската градина, а през 2009 г. с дарение от ТЕЦ „Марица-изток-2” са ремонтирани санитарните помещения.", "date": "2019.09.24", "title": "Възпитаниците на Детска градина №2 „Зорница“ в Стара Загора вече се обучават в обновена сграда"}
{"url": "http://www.focus-news.net/news/2019/09/24/2701722/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност, пътните настилки са мокри. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без голямо изчакване. \r\nВенцеслав ИЛЧЕВ", "date": "2019.09.24", "title": "Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/09/24/2701728/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера  -  „Здравей, Пещера“  днес ще чуете повече за реализираните проекти, ремонти на пътната инфраструктура, културни и спортни събития и социални дейности в община Пещера през изминалия мандат. събеседник по темата ще бъде Николай Зайчев, кмет на община Пещера. Ще научим повече и за дейността по поддържане на площадките за строителни отпадъци и състоянието на пътищата в родопската община. Ще отделим време и за дейността и постиженията на футболния клуб в Пещера.  \r\nТелефоните за връзка със студиото са 0885 606692 и 034  420020.", "date": "2019.09.24", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/09/24/2701725/alsat-m-makedoniya-obshtoto-sabranie-na-oon-predstoi-parva-sreshta-mezhdu-zaev-i-mitsotakis.html", "text": "Министър-председателят на Северна Македония Зоран Заев ще проведе първата си среща с премиера на Гърция Кириакос Мицотакис. Тя ще се състои в кулоарите на Общото събрание на ООН в Ню Йорк, предава излъчващият на албански език скопски телевизионен канал  „Алсат-М“  . \r\nНе се привеждат подробности относно темите, които двамата лидери ще обсъдят. \r\nВ рамките на престоя си в Ню йорк  Заев ще се срещне и с генералния секретар на ООН Антониу Гутериш.  \r\n \r\n Тереза Герова", "date": "2019.09.24", "title": "„Алсат-М“ (Македония): Общото събрание на ООН: Предстои първа среща между Заев и Мицотакис"}
{"url": "http://www.focus-news.net/news/2019/09/24/2701729/sport-dnes-shte-se-izigrayat-tri-dvuboya-ot-116-finalite-na-kupata-na-balgariya.html", "text": "Три двубоя от 1/16-финалите за Купата на България ще се играят днес, вторник. В най-интересния сблъсък от днешния ден ЦСКА гостува на втородивизионния Локомотив (Горна Оряховица). Срещата започва в 18:30ч. Елитният Царско село гостува на втородивизионния Кариана, а Черно море ще се изправи срещу Ботев (Ихтиман), състезаващ се в Трета лига - Югозапад.", "date": "2019.09.24", "title": "Спорт: Днес ще се изиграят три двубоя от 1/16-финалите на Купата на България"}
{"url": "http://www.focus-news.net/news/2019/09/24/2701717/fokus-makedoniya-katitsa-yaneva-e-na-razpit-v-prokuraturata.html", "text": "Бившият ръководител на Специализираната прокуратура на Северна Македония Катица Янева е призована за разпит пред Прокуратурата във връзка с разследването, което се води срещу нея за организирана престъпност и корупция, съобщава електронното издание на македонския „Фокус“. \r\nНа 20 август Янева бе арестувана във връзка със случая „Рекет“. Тя е заподозряна, че е злоупотребила със служебното си положение и е повлияла за по-благоприятното положение на Орце Камчев по делото „Империя“. \r\nВ понеделник първият заподозрян в „Рекет“ Божан Йовановски се яви пред компетентния прокурор, но той поиска да се запознае с доказателствата, преди да даде изявление. \r\n \r\n Тереза Герова", "date": "2019.09.24", "title": "„Фокус“ (Македония): Катица Янева е на разпит в Прокуратурата"}
{"url": "http://www.focus-news.net/news/2019/09/24/2701727/sitel-makedoniya-zaev-ochakva-mogerini-podkrepya-otvaryane-na-pregovorite-za-chlenstvo-na-skopie-v-es.html", "text": "Върховният представител на Европейския съюз по политиката на сигурност и външните работи Федерика Могерини се обяви за отваряне на присъединителните преговори между Съюза и Македония и Албания. От нейния кабинет съобщиха, че това решение е ключово не само за двете страни, но и за целия регион и Съюза, предава скопският телевизионен канал  „Сител“ . \r\nВ кулоарите на Общото събрание на ООН в Ню Йорк Могерини се срещна с представители на страните от Западните Балкани. \r\nВсички партньори от Западните Балкани потвърдиха своята твърда ангажираност към европейската перспектива, като подчертаха, че работата по реформите продължава, както и по регионалното сътрудничество и добросъседските отношения, съобщават от канцеларията на Могерини. \r\nНа вечерята премиерът Заев заяви, че очаква положително решение за започване на преговори на предстоящата среща на върха на Европейския съвет през октомври. Той посочи, че това е решаващ период за Македония и че всички усилия са насочени към поддържане на положителен дух във всички страни-членки на ЕС, за да се подкрепи Скопие в започването на преговори с ЕС. \r\n„Стартът на преговорите ще бъде успешен както за Северна Македония, така и за ЕС, в резултат на общите постижения по време на предприсъединителния процес“, каза Заев по време на вечерята. \r\nВъв вторник се предвижда среща между Заев и Мицотакис. Това ще бъде първата им среща след идването на „Нова Демокрация“ на власт през лятото. Освен с гръцкия си колега, македонският премиер ще се срещне и с генералния секретар на ООН Антонио Гутериш, а след това ще присъства на приема на американския президент Доналд Тръмп. \r\n \r\nПревод и редакция:", "date": "2019.09.24", "title": "„Сител“ (Македония): Заев очаква, Могерини подкрепя отваряне на преговорите за членство на Скопие в ЕС"}
{"url": "http://www.focus-news.net/news/2019/09/24/2701730/festivalat-na-pyasachnite-skulpturi-v-burgas-shte-e-otvoren-za-posetiteli-do-29-septemvri.html", "text": "Фестивалът на пясъчните скулптури в Бургас ще е отворен за посетители до 29 септември, неделя. Това съобщиха от пресцентъра на  Общината . \r\nФигурите на любими детски герои могат да бъдат разгледани всеки ден от 09.00 до 21.00 часа, а цените на билетите са: \r\n- Деца до 7-год. възраст и хора с увреждания - безплатно; \r\n- Деца 7-18 год. - 1,50 лева.; \r\n- Пенсионери - 1,50 лева; \r\n- Група над 10 човека - 2,50 лева; \r\n- Редовен билет - 3,50 лева; \r\n- 2 възрастни + дете над 7 год. - 7 лева; \r\n- 2 възрастни + 2 деца над 7 год. - 8,50 лева; \r\n- 2 възрастни + 3 деца над 7 год. - 10 лева. \r\n12-то издание на фестивала за първи път събра на едно място творци само от България. Майсторите пресъздадоха своите идеи на тема \"Любими детски герои\", с което показаха, че в Бургас се развива местна школа в този вид изкуство.", "date": "2019.09.24", "title": "Фестивалът на пясъчните скулптури в Бургас ще е отворен за посетители до 29 септември"}
{"url": "http://www.focus-news.net/news/2019/09/24/2701732/59-godishen-mazh-ot-selo-gradskovski-kolibi-e-pochinal-v-stolichna-bolnitsa-sled-paten-intsident.html", "text": "На 22 септември в дежурната част на ОДМВР-Видин бил получен сигнал от патоанатом в столична болница за починал там мъж – 59-годишен мъж от село Градсковски колиби, вероятно пострадал при пътнотранспортно произшествие. След справка и последвали процесуално следствени действия разследващите установили, че на 18 септември около 10.15 часа мъжът катастрофирал на ул. „Първа“ в близост до изхода на селото), управлявайки личния си мотопед „Пиаджо“. Това съобщиха от  ОДМВР-Видин . За пътнотранспортното произшествие сигнал не е подаван нито на тел. 112, нито в Районно управление на МВР-Кула. По случая е образувано досъдебно производство.", "date": "2019.09.24", "title": "59-годишен мъж от село Градсковски колиби е починал в столична болница след пътен инцидент"}
{"url": "http://www.focus-news.net/news/2019/09/24/2701735/tri-dosadebni-proizvodstva-za-palezh-sa-obrazuvani-v-politsiyata-v-kardzhali.html", "text": "Три досъдебни производства за палеж са образувани в Районно управление на МВР-Кърджали. На 21 септември около 1,15 часа е горяла входна дървена врата към двор на къща за гости в областния град. Това съобщиха от  ОДМВР-Кърджали . Обгоряла е вратата, няма други поражения. Дежурна оперативна група от РУ-Кърджали е извършила оглед. Образувано е досъдебно производство по чл.330, ал.1 от Наказателния кодекс. Работата продължават сектор „Криминална полиция” и разследващ полицай. Около 3 часа същата нощ  пламнал паркиран лек автомобил „БМВ”. При пожара бил засегнат и още един автомобил „БМВ” в съседство. На запалената кола изгорели двигателният отсек и багажното отделение. Екип на пожарната служба в Кърджали загасил огъня. Дежурна оперативна група извършила оглед. Образувано е досъдебно производство за палеж. На 21 септември около 8 часа възникнал пожар в сградата на читалището в село Комунига. Изгорели около 40 кв. м дюшеме. Пожарът бил причинен от неправилно използване на източник на повишена опасност – електрожен за заваръчни работи. Извършен е оглед на мястото на произшествието от дежурна оперативна група. Образувано е досъдебно производство по чл.330, ал.1 от Наказателния кодекс.", "date": "2019.09.24", "title": "Три досъдебни производства за палеж са образувани в полицията в Кърджали"}
{"url": "http://www.focus-news.net/news/2019/09/24/2701733/vremenno-dvizhenieto-ot-km-17-do-km-18-na-avtomagistrala-trakiya-v-dvete-posoki-shte-se-osashtestvyava-v-aktivnata-lenta-poradi-podmyana-na-mantineli.html", "text": "Временно движението от км 17 до км 18 на автомагистрала \"Тракия\" в двете посоки ще се осъществява в активната лента поради подмяна на мантинели. Това съобщиха от пресцентъра на  Агенция \"Пътна инфраструктура\"  (АПИ). Шофьорите е необходимо да карат с повишено внимание и съобразена скорост.", "date": "2019.09.24", "title": "Временно движението от км 17 до км 18 на автомагистрала \"Тракия\" в двете посоки ще се осъществява в активната лента поради подмяна на мантинели"}
{"url": "http://www.focus-news.net/news/2019/09/24/2701737/kmetat-na-svishtov-gencho-genchev-63-mln-lv-sa-vlozheni-v-razlichni-proekti-realizirani-na-teritoriyata-na-obshtinata-za-poslednite-4-godini.html", "text": "63 млн. лв. са вложени в различни проекти, реализирани на територията на Община Свищов за последните четири години. Това обобщи в предаването „Добре дошли в Свищов“ на  Радио „Фокус“ – Велико Търново  кметът Генчо Генчев. Той уточни, че 45 млн. лв. от тях са европейски средства, останалите – около 20 млн. лв. са държавно финансиране. Собственото участие на местната администрация е едва около 2.8 млн. лв. Работено е във всички сфери – инфраструктура, образование, социални политики. „Един от най-големите проекти на Община Свищов е рехабилитацията на водопреносната мрежа на повече от 45 улици, които в последствие се увеличиха допълнително. Със съдействието на ВиК „Йовковци“ и общински ресурс подменихме водопроводите на над 55 отсечки. Мога да обобщя, че в момента на 85% видопреносната мрежа е подменена в тези улици. Освен това около 40% от тях вече са и преасфалтирани. Продължават строително-монтажните работи, както и облагородяването на отсечките“, обясни кметът Генчев. За последните четири години е извършен ремонт и в 10 детски градини както в Свищов, така и в населените места от общината. Разкрити са много нови социални услуги, а съществуващите са подобрени. Приключи и проект за модернизация на болницата, който бе реализиран по програмата за трансгранично сътрудничество с Румъния. \r\n \r\nЛуиза ТРАНЧЕВА", "date": "2019.09.24", "title": "Кметът на Свищов Генчо Генчев: 63 млн. лв. са вложени в различни проекти, реализирани на територията на общината за последните 4 години"}
{"url": "http://www.focus-news.net/news/2019/09/24/2701739/56-godishen-mazh-e-postradal-pri-fizicheska-samorazprava-v-rayona-na-hranitelen-magazin-v-selo-logodazh.html", "text": "Полицейски служители на 01 Районно управление на МВР-Благоевград работят по получен сигнал за това, че около 10.30 часа на 22 септември 2019 г. в района на хранителен магазин в село Логодаж е възникнала физическа саморазправа между двама мъже, в резултат на което е пострадал 56-годишен мъж от Благоевград, който е получил фрактура на костите на лява скула и фрактура на костите на горна челюст. Това съобщиха от  ОДМВР-Благоевград . За случая е уведомена Районна прокуратура-Благоевград. Образувано е досъдебно производство. Работата продължава.", "date": "2019.09.24", "title": "56-годишен мъж  е пострадал при физическа саморазправа в района на хранителен магазин в село Логодаж"}
{"url": "http://www.focus-news.net/news/2019/09/24/2701738/novata-detska-gradina-mir-beshe-otkrita-v-kardzhali.html", "text": "Новата детска градина „Мир“ беше открита в Кърджали, предаде кореспондент на  Радио „Фокус“ . Сградата на детското заведение в кв. „Ст. Кладенец“ беше изоставена и не се използваше повече от 20 години поради липса на финансови възможности на собственика – Общината. Възстановяването е станало възможно чрез финансиране по проекта „Обновяване и реконструкция на образователни обекти в град Кърджали“, като общата стойност на строително-ремонтните дейности, оборудването и обзавеждането възлиза над 1 600 000 лв. Почетен гост на официалната церемония по откриването беяха първият директор на градината Надежда Лилова и началникът на Регионалното управление на образованието Гроздан Колев. Кратка реч произнесе зам.-кметът инж. Катя Митовска. Присъстваха също кметът Хасан Азис и зам.-кметът Веселина Тихомирова.  \r\nПовече от 150 деца вече са започнали учебната година в детска градина „Мир“ на 16 септември. \r\nДарина ДЕЕНИЧИНА", "date": "2019.09.24", "title": "Новата детска градина „Мир“ беше открита в Кърджали"}
{"url": "http://www.focus-news.net/news/2019/09/24/2701731/stotitsi-grazhdani-se-sabraha-pred-sadebnata-palata-na-protest-zaradi-predsrochnoto-osvobozhdavane-na-dzhok-polfriyman.html", "text": "Стотици граждани  се събраха пред Съдебната палата на организирания от ПП \"Атака\" протест заради предсрочното освобождаване на Джок Полфрийман, предаде репортер на  Агенция \"Фокус\" . Протестиращите носеха плакати с текст: \"Оставка на съдия Калпакчиев\" и \"Върнете убиеца Джок в затвора\". Около сградата на съдебната палата има засилено полицейско присъствие, което следи за безопасното протичане на протеста.  \r\n \r\n Агенция \"Фокус\" припомня: \r\nСъдия Калпакчиев пусна на свобода Полфрийман, който излежа 12 от наложените му 20 години затвор за убийството на студента Андрей Монов. Престъплението бе извършено на пл. „Света Неделя“ в столицата в нощта на 28 декември 2007 г.“  \r\n \r\n \r\nЗорница КОСТАДИНОВА", "date": "2019.09.24", "title": "Стотици граждани  се събраха пред Съдебната палата на протест заради предсрочното освобождаване на Джок Полфрийман"}
{"url": "http://www.focus-news.net/news/2019/09/24/2701740/42-godishen-mazh-e-shofiral-s-383-promila-alkohol-v-grad-gotse-delchev.html", "text": "На 20 септември 2019 г., около 13.23 часа по ул. \"Гоце Делчев\" в град Гоце Делчев, 42-годишен мъж от с. Копривлен е управлявал лек автомобил „Ауди“ с наличие на 3.83 промила алкохол в издишания въздух. Това съобщиха от  ОДМВР-Благоевград .", "date": "2019.09.24", "title": "42-годишен мъж е шофирал с 3.83 промила алкохол в град Гоце Делчев"}
{"url": "http://www.focus-news.net/news/2019/09/24/2701734/the-washington-post-ukrayna-ne-e-prioritet-na-sasht-no-se-okaza-v-tsentara-na-oshte-edin-skandal-vav-vashington.html", "text": "Украйна не е военен съюзник на Америка. Икономическите й връзки със САЩ не играят съществена роля. Новините за споровете й с Русия до голяма степен изчезнаха от заглавията в американските медии. Но за втори път от 2016 г. насам страната се оказа в центъра на голям скандал във Вашингтон, отбелязват Майкък Бирнбаум и Дейвид Щерн в статия за водещото американско издание  The Washington Post . \r\n \r\n Агенция „Фокус“ представя превод на материала с уточнението, че той отразява единствено позицията на авторите.  \r\n \r\nДържавният глава на САЩ Доналд Тръмп призова украинските лидери да започнат разследване на семейството на кандидата на демократите за президентския пост Джо Байдън. Така измъчената от война страна отново се оказа между чука и наковалнята в американската политика. Отново виждаме, че политическият успех на САЩ може да бъде пряко зависим от случващото се в Киев. И отново украинците се питат защо именно тях въвличат в конфликт, воден от Тръмп и неговите противници.   \r\nСъбитията, случващи се в тази страна, притисната между Европейския съюз и Русия, където силите на Изток и Запад се борят помежду си за влияние, придобиват безпрецедентна сила във Вашингтон в ерата на Тръмп. \r\nКиев вече изигра основна роля в скандала, довел до падането на Пол Манафорт. Председателят на кампанията на Тръмп през 2016 г.  спечели милиони долари като съветник на тогавашния украински президент Виктор Янукович, преди да се оттегли в резултат на протестите от 2014 г. През август 2016 г. се появиха черни счетоводни данни, в които подробно се описват плащанията, направени от украинското правителство към Манафорт, което доведе до отстраняването му от участие в кампанията и впоследствие стана тласък за образуване на наказателно производство срещу него за данъчни и банкови измами. Манафорт плати за тях със седемгодишен затвор. \r\nПрез годините, предшестващи свалянето на Янукович, когато Манафорт напътства своя украински клиент по пътя на политическия успех, някои изучаваха работата му. Въпреки че Украйна е по-бедна от съседката си Русия, тя разполага с достатъчно пари, за да осигури безразсъден живот на желаещите да се присъединят към битката в нейните политически окопи. \r\n„В Украйна има много хора с пари, мнозина имат лоша репутация и искат да се поправят, а мнозина искат да се свържат със Запада“, уверява Андерс Ослунд, старши член на Атлантическия съвет. „Украйна е много по-отворена от Русия. Това е нейна отличителна черта и ако сте отворени, подгответе се за притока на престъпници от САЩ\". \r\nСпоред експерти и политици Украйна привлича вниманието поради необичайна комбинация от свободни пари (това е ключова транзитна страна за руския природен газ), корупция с дълга история и конкурентни избори. Американците като Манафорт и личният адвокат на Тръмп, Рудолф У. Джулиани, лесно намериха клиенти в Украйна, където хората вярват, че политическата мъдрост на САЩ може да доведе до резултати. \r\n \r\n„Украинската политика е нечистоплътна, но все още конкурентна“, казва Андрю Уилсън, старши сътрудник в Европейския съвет по външни отношения. „В крайна сметка всяка страна е въоръжена с тези методи\". \r\nСитуацията е противоположна на тази в Русия, където, въпреки много по-големите парични потоци в политиката, вече две десетилетия доминира само един човек: президентът Владимир Путин. Руският пазар до голяма степен се затвори за американците след 2014 г., когато администрацията на бившия американски президент Барак Обама наложи санкции срещу Москва заради ролята й в конфликта в Украйна, а каналите за бизнес комуникация постепенно заглъхнаха. \r\nВ общественото съзнание на украинците Манафорт е силно свързан с корупцията от ерата на Янукович. Когато на бял свят излезе тайното счетоводство през 2016 г., киевските дипломати решиха, че причината за изтичането на тази информация е възмущението на украинците от работата на Манафорт в политическата им система. Тръмп, който говори с възхищение за Путин, не беше популярен в Киев, но малцина смятаха, че всичко това е част от по-широката украинска вендета срещу кампанията на Тръмп, защото никой не очакваше победен резултат по това време. \r\nМеждувременно, в ерата на Тръмп във Вашингтон, привържениците на президента предстаиха този епизод по различен начин - като част от заговор на украинското правителство за намеси в кампанията през 2016 година. \r\nДжулиани, ръководител на консултантска група, чиито клиенти включват редица изявени украински фигури, превърна бившия депутат Сергей Лещенко, който помогна за популяризирането на черната каса, като своя цел. През май пред  Fox News   Джулиани нарече Лещенко един от членовете на групата „врагове на президента, а в някои случаи и врагове на САЩ\", които са били близки до наскоро избрания президент на Украйна Владимир Зеленски. \r\nЛещенко твърди, че действията му са представени в лъжлива светлина. „Вместо да ми дадат дължимото - хвърлих в затвора престъпника Манафорт, когото американските съдии и американското жури признаха за виновен, те започват да ме нападат\", цитира изданието думите му. \r\nЛещенко съветваше Зеленски по време на президентската компания. Но според него вендетата на Джулиани го е принудила да напусне екипа на новия лидер, за да не навреди на отношенията между Украйна и САЩ. Наскоро в статия за изданието той предложи да даде показания пред Конгреса. \r\nНо ако краят на ерата на Янукович ни позволи да се освободим от американските политически съветници, включително Манафорт, други американци, поддържащи връзки с Вашингтон, бяха повлечени от водовъртежа в Украйна. Една енергийна компания, „Бурисма“, нае няколко демократи с връзки, включително Хънтър Байдън, синът на Джо Байдън, който стана член на  Борда на директорите на компанията през 2014 г. \r\nПо това време баща му бе вицепрезидент и ръководи политиката на администрацията на Обама по отношение на украинската криза. \r\nПо-младият Байдън не оказа пряка подкрепа на политиците. Според вестник  The New York Times , той е получавал до 50 000 долара на месец за работата си в съвета на директорите на енергийна компания, което е причинило сред някои служители на Държавния департамент загриженост относно евентуален конфликт на интереси. На свой ред Джо Байдън твърди, че никога не е говорил със сина си за работата му в „Бурисма“. \r\nПрез 2014 г. Прокуратурата на Украйна започна разследване на предполагаемите незаконни дейности на компанията, включително за пране на пари и злоупотреба със служебно положение от страна на собственика й Николай Злочевски. Обвиненията бяха отречени, Един от случаите, свързани с укриване на данъци, беше уреден с плащане на глоба. Други така и не завършиха с присъди. Украинските прокурори заявиха, че няма доказателства за нарушения от страна на Хънтър Байдън. \r\nВъпреки това Тръмп и Джулиани се стремят да извадят украинските бизнес отношения на Хънтър Байдън в публичната сфера. \r\nThe Washington Post съобщи, че агент на разузнаването е получил сигнал въз основа на телефонен разговор между Тръмп и Зеленски от 25 юли, в който американският президент го е помолил лично да инициита разследване срещу сина на Джо Байдън. Наскоро Тръмп призна, че в разговор със Зеленски е повдигна въпроса за Хънтър Байдън. \r\n„Този разговор до голяма степен беше поздравителен, беше главно за корупцията, за беззаконието, за факта, че не искаме нашите хора, като вицепрезидента Байдън и неговия син, да стимулират корупцията в Украйна, - където и без това я има в достатъчно големи размери“, подчерта Тръмп пред репортери. \r\nХънтър Байдън вече не е част от „Бурисма“. В ерата на Тръмп договорите в Украйна се дават на други участници. Но на кого? Например на Джулиани. Сред клиентите му са кметът на Харков Генадий Кернес, някогашен съюзник на Янукович. \r\n \r\n Тереза Герова", "date": "2019.09.24", "title": "The Washington Post: Украйна не е приоритет на САЩ, но се оказа в центъра на още един скандал във Вашингтон"}
{"url": "http://www.focus-news.net/news/2019/09/24/2701742/sport-klop-posochi-imeto-na-naslednika-si-v-livarpul.html", "text": "Мениджърът на Ливърпул Юрген Клоп даде ексклузивно интервю за списание FourFourTwo, в което посочи своя най-вероятен наследник на „Анфийлд”. Наскоро се заговори, че след края на своя договор с клуба от Мърсисайд, специалистът ще си даде почивка и ще се оттегли от футбола.Според Клоп, неговото място на горещия стол в Ливърпул, трябва да бъде заето от клубната легенда Стивън Джерард, който в момента води тима на Глазгоу Рейнджърс. Германецът бе откровен също, че е готов да помогне на 39-годишния специалист по всякакъв начин.Джерард бе треньор на тима на „червените” до 18 години, когато Клоп пое мърсисайдци преди няколко години.", "date": "2019.09.24", "title": "Спорт: Клоп посочи името на наследника си в Ливърпул"}
{"url": "http://www.focus-news.net/news/2019/09/24/2701741/emsc-zemetresenie-ot-56-po-rihter-e-registrirano-na-ostrov-krit.html", "text": "Земетресение с магнитуд от 5,6 по скалата на Рихтер е регистрирано на остров Крит в 10:48 часа местно време (съвпада с българското време), показва справка на  официалната интернет страница на Европейския средиземноморски сеизмологичен център (EMSC) . \r\nТрусът е бил с епицентър 159 км югоизточно от Ираклион и на 477 югоизточно от гръцката столица Атина, с дълбочина от 20 км под земната кора. Не се привеждат данни за пострадали или материални щети. \r\n \r\n Тереза Герова", "date": "2019.09.24", "title": "EMSC: Земетресение от 5,6 по Рихтер е регистрирано на остров Крит"}
{"url": "http://www.focus-news.net/news/2019/09/24/2701743/65-godishen-velosipedist-e-s-opasnost-za-zhivota-sled-kato-e-padnal-na-patnoto-platno-v-razlog.html", "text": "На 23 септември 2019 г. около 19:45 часа в района на ул. \"Ал. Стамболийски\" в град Разлог, 65-годишен велосипедист е паднал на пътното платно, в резултат на което е пострадал с фрактура на черепа и опасност за живота. Това съобщиха от  ОДМВР-Благоевград .", "date": "2019.09.24", "title": "65-годишен велосипедист е с опасност за живота след като е паднал на пътното платно в Разлог"}
{"url": "http://www.focus-news.net/news/2019/09/24/2701745/13-ata-poredna-evropeyska-nosht-na-uchenite-pristiga-v-burgas-na-27-septemvri-s-14-raznoobrazni-sabitiya.html", "text": "13-ата поредна Европейска нощ на учените пристига в Бургас на 27 септември с 14 разнообразни събития, които ще се проведат на 4 различни локации в града. Инициативата в морския град ще бъде открита в зала 2 на Експозиционен център \"Флора\" от 18.30 часа в петък с интересни презентации и дискусии на доказани български учени. Това съобщиха от пресцентъра на  Общината . \r\nСред тях ще бъдат проф. д-р Севдалина Турманова, доц. д-р Георги Бърдаров, Антонина Атанасова и д-р Димитър Желев, които ще разкажат на бургазлии коя е тихата заплаха за човечеството, как се развива глобализацията и мултикултурализма, какво е бъдещето на Европа, какво представлява регенерацията на градското пространство, как се случва преходът към интелигентен град и коя е новата обвивка на Земята. \r\nВ Нощта на учените Археологическия музей в Бургас ще отвори врати от 18.00 до 21.00 часа, за да представи пред бургазлии щандове с експерименти, демонстрации и опити. На един от щандовете ще бъдат показани различни географски карти, компаси, глобуси и пъзели. Щандът \"Космически предизвикателства за деца\" ще разкрие пред най-любознателните космически технологии и разработки. Друг от щандовете ще демонстрира какво са композитните материали, как работят големите мелници в праховата металургия. \r\nХимиците от Корпуса за бързо гърмене при Факултета по химия и фармация на СУ \"Св. Климент Охридски\" ще покажат чудесата на химията отблизо и със своите зрелищни опити и експерименти ще убедят всички гости, че са истински магьосници. \r\nТази година в Европейската нощ на учените ще се включат и децата от две бургаски училища. В СУ \"Константин Преславски\" ще се проведе бургаска Географиада - интерактивно отборно състезание за ученици от община Бургас. От 16.30 часа ще се проведе обучение с цел повишаване на професионалната квалификация на учителите по география и икономика по въпросите, свързани с климатичните промени. \r\nНаучни опити в областта на физиката и химията ще представят учениците от клуб \"Млад учен\" към ОУ \"Иван Вазов\" в кв. Банево, с ръководител Недялка Недялкова. Целта на тези демонстрации е светът на науката да стане по-близък и разбираем за децата. \r\nИдеята на инициативата Европейска нощ на учените е да докаже, че наука има навсякъде около нас и е еднакво важна за всички ни, независимо от възраст и занятие, а учените са хора с изключително вълнуващи професии. \r\nПроектът REFRESH (Relate, Experience, Find Research Everywhere and Share) за Европейска нощ на учените в България се финансира от Европейската комисия по дейностите \"Мария Склодовска-Кюри\". \r\nПрограмата на Европейска нощ на учените` 2019 в Бургас се осъществява в партньорство с Община Бургас, Регионален исторически музей - Бургас, СУ \"Епископ Константин Преславски\", Българско географско дружество, ПК \"Мусагена\", Корпус за бързо гърмене и образователна програма \"Космически предизвикателства\". \r\nЕвропейската нощ на учените се провежда едновременно в цяла Европа в последния петък на месец септември. Тази година програмата на проекта REFRESH за Европейската нощ на учените на 27 септември включва редица събития, които свързват науката с културата и обхваща повече от 150 събития, които ще се проведат на над 50 места в цялата страна. \r\n \r\n  \r\n Програма: \r\n \r\nЛокация: ОУ \"Иван Вазов\" - кв. Банево \r\n \r\n14:00-14:30 \r\n \r\nЛаборатория REFRESH: \r\n \r\nКлуб \"Млад учен\" при ОУ \"Иван Вазов\" \r\n \r\nУчениците от клуб \"Млад учен\" към училището, с ръководител Недялка Недялкова, представят научни опити в областта на физиката и химията. Целта на тези демонстрации е светът на науката да стане по-близък и разбираем за децата. \r\n \r\nЛокация: Археологически музей Бургас \r\n \r\n18:00-20:00 \r\n \r\nМагия REFRESH: \r\n \r\nЩандове с експерименти, демонстрации и опити \r\n \r\nВ Археологическия музей на Бургас \r\nВратите на Археологическия музей в Бургас ще бъдат отворени за жителите и гостите на града в рамките на програмата за Европейска нощ на учените; \r\n \r\nГеографски хоризонти с Географ БГ \r\nДемонстрационен щанд с географски карти, компаси, глобуси, пъзели и други; \r\n \r\nКосмически предизвикателства \r\nЩанд на образователна програма \"Космически предизвикателства за деца\" с демонстрации на космически технологии и разработки; \r\n \r\nКомпозитни материали \r\nКакво са композитните материали, как работят големите мелници в праховата металургия и как от тях се получават суровини за металните матрични композитни материали? Отговорите ще научите от д-р Йована Ружич, стипендиант по програма Мария Склодовска-Кюри, работеща по проекта DeMoMet в Института по информационни и комуникационни технологии към БАН; \r\n \r\n18:00-21:00 \r\n \r\nХимически чудеса с Корпуса за бързо гърмене \r\n \r\nХимиците от Корпуса за бързо гърмене при Факултета по химия и фармация на СУ \"Св. Климент Охридски\" ще покажат чудесата на химията отблизо и със своите зрелищни опити и експерименти ще ви убедят, че са истински магьосници. \r\n \r\nЛокация: СУ \"Епископ Константин Преславски\" \r\n \r\n14:00-16:00 \r\n \r\nНаука в града REFRESH: \r\n \r\nБургаска Географиада \r\n \r\nИнтерактивно отборно състезание за ученици от община Бургас по формата брейнринг. Отборите се регистрират предварително в сайта на Географ БГ (www.geograf.bg). \r\n \r\n16:30-17:30 \r\n \r\nНаука в града REFRESH: \r\n \r\nКлиматичните промени и географското образование \r\n \r\nОбучение с цел повишаване на професионалната квалификация на учителите по география и икономика по въпросите, свързани с климатичните промени. \r\n \r\nСъбитието е подходящо за учители по география. Повече информация можете да намерите на сайта на Географ БГ (www.geograf.bg) \r\n \r\nЛокация: Експо център \"Флора\" \r\n \r\n18:30-18:45 \r\n \r\nНаука в града REFRESH: \r\n \r\nОткриване на Европейска нощ на учените 2019 \r\n \r\nЦеремония по официално откриване на REFRESH: Европейската нощ на учените 2019 в Бургас. \r\n \r\nНаука в града REFRESH: \r\n \r\nСерия от представяния, презентации и дискусии на учени в зала 2 \r\n \r\n18:50-19:30 \r\n \r\nПолимерните замърсители - тихата заплаха за човечеството \r\n \r\nНаучнопопулярна презентация от проф. д-р Севдалина Турманова за приложението на полимерите като доказани високотехнологични материали и опасностите от тях като замърсители на околната среда; \r\n \r\n19:30-20:30 \r\n \r\nГлобализация, мултикултурализъм и бъдещето на Европа \r\n \r\nДоц. д-р Георги Бърдаров споделя за културното разнообразие в Европа и предизвикателствата през XXI век, свързани с мултикултурализма; \r\n \r\n20:30-21:00 \r\n \r\nРегенерация на градското пространство и преход към интелигентен град \r\n \r\nАнтонина Атанасова разказва за възстановяването на изоставени градски пространства в контекста на развитието на \"умни\" градове; \r\n \r\n21:00-21:30 \r\n \r\nПластмасосфера - новата обвивка на Земята \r\n \r\nД-р Димитър Желев за замърсяването с пластмаса в света и предизвикателствата пред човечеството и дивата природа.", "date": "2019.09.24", "title": "13-ата поредна Европейска нощ на учените пристига в Бургас на 27 септември с 14 разнообразни събития"}
{"url": "http://www.focus-news.net/news/2019/09/24/2701748/cbs-news-chlenove-na-islyamska-darzhava-pronikvat-v-evropa-ot-gratska-teritoriya.html", "text": "Контрабандата на хора е сериозен бизнес в Атина, а американският телевизионен канал CBS News трърди, че разполага с доказателства, че членовете на „Ислямска държава“ използват Гърция като отправна точка за останалата част на Европа. \r\nРайонът около площад „Омония“ в центъра на Атина е известен като средище на престъпна дейност, където оперират банди за контрабанда на хора. Използвайки скрита камера, екип на CBS News организира среща с лице, което се представя под името Алрайес. Той идва от Северна Африка и организира контрабандата на хора от Атина в Западна Европа за сума от около 8 000 долара на човек. \r\n„От Атина отиваш [в] Италия… Имам хора, които ще ти помогнат за всичко. Много е лесно\", уверява Алрайес. \r\nОбичайните му клиенти са мигранти и бежанци. Стотици хиляди дойдоха в Гърция от страните от Близкия изток, много от които - с лодка. Мечтаят за по-добър живот в Западна Европа и контрабандистите им обещават тъкмо това, осигурявайки им прехвърляне към вътрешността на Стария континент.  \r\nЕкипът на CBS News използва жена, която се представя за съпруга на член на „Ислямска държава“, която иска безопасно прехвърляне в Германия. „Няма проблем“, уверява Алрайес, като признава, че и по-рано е съдействал за прехвърлянето на членове на близкоизточната радикална групировка. \r\nТой дори се е похвалил, че е превел трима братя на прословутия терорист от „Ал Кайда“ Абу Мусаб ал Заркави - твърдение, което  CBS News не може да потвърди. \r\nКонтрабандистите използват откраднати документи за самоличност. Екипът на CBS News отново преминава под прикритие, този път представяйки се за група контрабандисти. Това му е позволило да се свърже с престъпници от Атина, които продават документи за самоличност, включително американски паспорти. Те се опитват да намерят за клиентите си документ със снимка, на която приличат. \r\nКонтрабандистите използват откраднатите документи, за да преведат хора от Атина до Испания или Италия. Твърдят, че там контролът не е особено стриктен. Оттам клиентите им могат да пътуват навсякъде в Западна Европа без гранични проверки. \r\nГръцката полиция е разследва контрабандисти на хора и е извършила множество арести. Но няколко членове на терористичната клетка на „Ислямска държава“, извършили по-рано атаки във Франция и Белгия, се оказаха в Европа именно през Гърция. Има опасения, че престъпници като Алрайес вече са помогнали на членове на спящите клетки на „Ислямска държава“ да си проправят път към Европа. \r\n \r\n Тереза Герова", "date": "2019.09.24", "title": "CBS News: Членове на „Ислямска държава“ проникват в Европа от гръцка територия"}
{"url": "http://www.focus-news.net/news/2019/09/24/2701724/tass-kosachev-i-nyakolko-drugi-ruski-senatori-ne-sa-poluchili-vizi-za-uchastie-v-obshtoto-sabranie-na-oon.html", "text": "Няколко члена на Съвета на Федерация на Русия, включително председателят на комисията по международни работи Константин Косачев, които е трябвало да участват в работата на ежегодната сесия на Общото събрание на ООН, не са получили визи и не могат да участват в нея, съобщи пред  ТАСС  самият сенатор. \r\n„В нарушение на своите задължения пред международната общност американската страна не оформи в срок визите на редица членове на официалната делегация, включително моята, и на група съпровождащи лица, които планираха да летят днес за Ню Йорк и да участват в работата на 74-тата сесия на Общото събрание на ООН. Това е възмутителна акция, която няма обяснение или оправдание“, заяви Косачев. \r\n \r\nПревод и редакция:", "date": "2019.09.24", "title": "ТАСС: Косачев и няколко други руски сенатори не са получили визи за участие в Общото събрание на ООН"}
{"url": "http://www.focus-news.net/news/2019/09/24/2701744/alsat-m-makedoniya-loshoto-vreme-na-balkanite-intenzivni-prevalyavaniya-predizvikaha-navodneniya-v-zagreb-i-chasti-ot-harvatiya.html", "text": "Проливните дъждове, които в понеделник паднаха в части на Хърватия, предизвикаха наводнения в столицата Загреб и други райони на страната, предава излъчващият на албански език скопски телевизионен канал  „Алсат-М“  . \r\nМестни медии съобщават, че в рамките на нощта противопожарните екипи са получили около стотина сигнала за наводнени мазета и домове, а също и подлези. Нарушено е и движението на част от обществения транспорт.  \r\nНаводнения има и в Албания. След като в събота страната бе разлюляна от най-силното земетресение за последните три десетилетия, Албания бе обхваната от лошо време с проливни дъждове, силен вятър и гръмотевици, което предизвика наводнения в централната и северната част на страната. \r\nНай-тежка е ситуацията в град Лежа в Северна Албания, където два от жилищните квартали остават под вода. Затруднено е движението на пешеходци и превозни средства.  \r\nОбилни валежи паднаха също в района на столицата Тирана, Елбасан, Круя и Дуръс, който след бурята остана без ток за няколко часа. \r\n \r\n Тереза Герова", "date": "2019.09.24", "title": "„Алсат-М“ (Македония): Лошото време на Балканите: Интензивни превалявания предизвикаха наводнения в Загреб и части от Хърватия"}
{"url": "http://www.focus-news.net/news/2019/09/24/2701749/poradi-avariya-na-ulichen-vodoprovod-bez-voda-sa-dve-ulitsi-v-pazardzhik-i-abonatite-v-selata-rosen-i-dobrovnitsa.html", "text": "Поради авария на уличен водопровод е нарушено водоподаването на ул. „Ил. Стамболиев“ и ул. „Цар Асен“ в Пазарджик, съобщи за  Радио „Фокус“ – Пазарджик  дежурният във „В и К - Пазарджик“. Без вода са и селата Росен и Добровница. Авариини екипи работят по отстраняването на проблемите.", "date": "2019.09.24", "title": "Поради авария на уличен водопровод без вода са две улици в Пазарджик и абонатите в селата Росен и Добровница"}
{"url": "http://www.focus-news.net/news/2019/09/24/2701752/ria-novosti-tigar-ubi-lovets-v-iztochna-rusiya.html", "text": "Тигър нападна двама ловци в Хабаровския край в източната част на Руската федерация, след като са се приближи към мястото, на което животното яде плячката си, предава  РИА Новости , като се позовава на директора на центъра „Амурски тигър“ Сергей Арамилев. Единият от нападните е починал, а звярът е бил застрелян от другия ловец. \r\n„Все още не се знае какво точно се е случило, тъй като тялото на починалия човек и тигърът не са изследвани. Преди това, както е успяла да установи групата за разрешаване на конфликти, бащата и синът са акостирали в лодка до брега, за да видят реколтата от кедровите орехи и по стечение на обстоятелства се оказва, че те точно до мястото, където тигърът е ял сърната“, обяснява Арамлиев. \r\nСпоред него разстоянието от него до пристигащите ловци е било по-малко от 15 метра, а когато са тръгнали на брега през високата крайбрежна трева - около 6 метра. „Оказва се, че те просто са отишли до мястото, където тигърът е ял сърна. Трудно е да се разбере какво се е случило, няма сняг, няма следа. Експертът ще отговори на този въпрос. Тигърът е нападнал най-близкия човек, а вторият, който е имал карабина, е застрелял звяра\", отбеляза Арамилев. \r\n \r\n \r\n \r\n Тереза Герова", "date": "2019.09.24", "title": "РИА Новости: Тигър уби ловец в Източна Русия"}
{"url": "http://www.focus-news.net/news/2019/09/24/2701747/oblastnata-epizootichna-komisiya-v-kyustendil-shte-provede-zasedanie.html", "text": "Областната епизоотична комисия в Кюстендил ще проведе заседание. Това съобщиха за  Радио „Фокус” – Кюстендил  от комисията. Заседанието е насрочено за 14.00 часа в залата на Областна администрация. В рамките на срещата ще бъде представена актуалната епизоотична обстановка в страната, както и ситуацията на територията на Кюстендилска област, която към момента е свободна от заболяването африканска чума по свинете, но е обявена като санитарна зона. Областната епизоотична комисия ще обсъди и изпълнението на разпоредените мерки с цел недопускане на заболяването да навлезе в региона. Ще бъде дискутирана и ситуацията в съседните държави. \r\nВенцеслав ИЛЧЕВ", "date": "2019.09.24", "title": "Областната епизоотична комисия в Кюстендил ще проведе заседание"}
{"url": "http://www.focus-news.net/news/2019/09/24/2701753/d-r-atanas-kambitov-kmet-na-blagoevgrad-izgrazhdaneto-na-podlez-pri-kv-gramada-shte-reshi-edin-dalgogodishen-problem-za-zhitelite-mu.html", "text": "Кметът на Община Благоевград д-р Атанас Камбитов направи първа копка на подлез при кв. „Грамада“, предаде репортер на  Радио „Фокус“ – Пирин . В събитието участие взеха още заместник-кметовете инж. Емилия Тунева, Зорница Кралева, Иво Николов и Христина Шопова, както и народният представител и областен координатор на ПП ГЕРБ – Благоевград Даниела Савеклиева. На церемонията присъстваха също жители на квартал „Грамада“, които коментираха, че обектът е от изключителна важност за тях и ще реши един от най-сериозните им проблеми. По-късно отец Андон Шавулева, отец Петър Стефанов и отец Светльо от благоевградския храм „Въведение Богородично“ отслужиха водосвет за здраве. Пред присъстващите отец Андон пожела на изпълнителите, но и на Община Благоевград успех в начинанието. Д-р Камбитов заяви, че изграждането на подлез при кв. „Грамада“ ще реши един дългогодишен проблем за жителите му. По думите му дълги години преминаването на жп линията между квартал „Грамада“ и останалата част на Благоевград е създавало редица опасности, свързани с живота и здравето на хората.  \r\n„Този проблем датира откакто съществува жп линията, тоест може би от преди 50 – 60 години, а дори и повече. С изграждането на подлеза от една страна решаваме проблема с трафика, а от друга – осигуряваме сигурност и безопасност на движението. Ако се върнем в годините назад може да видим, че тук са станали десетки катастрофи, някои от които с тежък край. Съоръжението е много сложно като техническо изпълнение“, посочи още д-р Атанас Камбитов.  \r\nТой уточни, че подлезът ще се изгради в рамките на проект „Интегриран градски транспорт на Благоевград“, по процедура за директно предоставяне на безвъзмездна финансова помощ „Изпълнение на интегрирани планове за градско възстановяване и развитие 2014-2020”, приоритетна ос 1 по Оперативна програма „Региони в растеж“ 2014-2020 г. „Този проект включва още изграждането на електронна система за контролиране на движението. Ще има 80 табла, които ще показват как се движи градския транспорт, след колко време идва и така нататък“, подчерта д-р Камбитов. Той пожела на изпълнителите лека работа и изказа специални благодарности към екипът на Община Благоевград, подготвил проекта, защото според него те са изминали един доста тежък път, за да се стигне до първата копка на подлеза при квартал „Грамада“. \r\nЛивия НИНОВА", "date": "2019.09.24", "title": "Д-р Атанас Камбитов, кмет на Благоевград: Изграждането на подлез при кв. „Грамада“ ще реши един дългогодишен проблем за жителите му"}
{"url": "http://www.focus-news.net/news/2019/09/24/2701736/the-times-of-israel-vapreki-pregovorite-za-pravitelstvo-na-edinstvoto-gants-i-netanyahu-uveriha-simpatizantite-si-che-nyama-da-se-otmetnat-ot-obeshtaniyata-si.html", "text": "Премиерът на Израел Бенямин Нетаняху увери своите религиозни десни политически партньори в понеделник вечерта, че ще се придържа към пакта да преговаря в блок с тях, след като се съгласи да започне преговори за формиране на правителство на националното единство със своя основен съперник Бени Ганц от центристката партия „Синьо-Бяло“, пише  The Times of Israel . \r\nВ същото време Ганц каза на членовете на своята партия, че няма да се откаже от обещанието си пред избирателите да не оставят Нетаняху да остане министър-председател, като посочи, че политическата задънена улица, оставила Израел без правителство от месеци, може да продължи. \r\nМиналата седмица Нетаняху накара партиите Ямина, Шас и „Обединен Тора-юдаизъм“ (ОТЮ) да подпишат споразумение със собствената му партия Ликуд да преговарят като група след изборите, при които десните и религиозните партии не успяха да получат достатъчна подкрепа, за да създадат коалиция самостоятелно. Ганц и партньорите му вляво също не достигат необходимите 61 места. \r\nПремиерът в понеделник се срещна за първи път с Ганц в резиденцията на президента Реувен Ривлин и се съгласи да започне преговори, насочени към изграждане на коалиция на националното единство. Държавният глава ги покани да се върнат в сряда. \r\nСлед разговорите с Ганц, които бяха инициирани от Ривлин, Ликуд заявиха, че Нетаняху е разговарял по телефона с ръководителите на съюзническите партии, за да ги запознае със съдържанието на тяхната среща. Според изявление на Ликуд, министър-председателят е казал, че е подчертал пред Ганц, че представлява „целия националистически лагер“ и води преговори от името на всички тях. \r\n„Аз съм ангажиран с това, което ви обещах“, е заявил премиерът. \r\nГанц, от своя страна, настоява да оглави всякакво правителство на единството и изключи да дели премиерския пост с Нетаняху заради делата за корупция срещу него. В последните седмици на изборната кампания, Ганц също така обеща да формира „светско“ правителство и отхвърли сътрудничеството с „Шас“ и ОТЮ. \r\nСлед като напусна резиденцията на президента, Ганц запозна лидерите на „Синьо-Бяло“ със същината на преговорите с Нетаняху и заяви, че му е казал, че единството не е възможно, освен ако той не се откаже от поста министър-председател. \r\n„Говорихме много за единството по време на срещата“, е заявил лидерът на центристите, като е подчертал, че „Синьо-Бяло“ ще спази обещанията си от кампанията. \r\n„Обществото избра промяна. И ние нямаме никакво намерение да се откажем от това да оглавим (коалицията), от нашите ценности, както и от нашите естествени партньори в хода на преговорите“, заяви Ганц в изявление на партията след преговорите. \r\nYnet news цитира източници от „Синьо-Бяло“, които твърдят, че присъствието на Нетаняху на срещата е било преструвка и че той маневрира с цел да предизвика трети избори за по-малко от една година.  \r\nНетаняху „е измамен“, са казали събеседниците на медията. „Той дърпа с всичките си възможности за трети избори, защото все още вярва, че може да получи 61 места“. \r\n„Той знае, че няма да седнем с (Яков) Лицман и (Безалел) Смотрич“, добавят източниците, визирайки лидерите на ОТЮ и влиятелен депутат от „Ямина“. \r\nСрещата между Нетаняху и Ганц в резиденцията на Ривлин продължи два часа, първо с президента, а след това и без него, като според съобщенията преговорите са се въртяло около темата за възможно формиране на съвместно правителство. Държавният глава се върна, за да разговаря с двамата отново преди края на срещата. \r\nОчакваше се Ривлин да предложи ротационно споразумение, според което партийните лидери да си разменят премиерския пост, въпреки че остава много трудно да се постигне договор за реда на заемане на длъжността при подобна сделка. \r\nДокато Ганц и Нетаняху разговаряха очи в очи, от кабинета на президента заявиха, че той е казал на партийните лидери, че израелтяните не искат други избори и сега зависи от тях да преодолеят задънената улица. \r\n„Отговорността за създаването на правителство пада върху вас и хората очакват да намерите решение и да предотвратите по-нататъшни избори, дори ако това става на лична и дори идеологическа цена. Това не е моментът да изключваме хората“, заяви държавният глава. \r\nРивлин е казал на Ганц и Нетаняху, че нито един от тях не е получил мнозинство или препоръки да формира следващото правителство и сега президентът има по-голяма свобода в това кого да натовари със задачата за формиране на коалиция. Той ще вземе това решение през следващата седмица. \r\nСпоред съвместно изявление на двете партии след срещата, те съобщават, че ще се срещнат отново във вторник. \r\nПо-рано Ганц се срещна с лидера на партия „Наш дом Израел“ Авигдор Либерман, който, според почти окончателните резултати от изборите, държи баланса на силите в Кнесета, тъй като и Ликуд и „Синьо-Бяло“ не могат да формират мнозинство със съюзниците си. \r\nСлед срещата Либерман каза, че правителството на единството е свършена сделка, като остава само да се постигне споразумение за реда на ротацията. \r\nЛидерът на партията на десните руско-езични евреи проведе кампания за форсиране на правителство на националното единство между неговата „Наш дом Израел“, Ликуд и „Синьо-бяло“, ако те се нуждаят от него, за да формират правителство и повтори своите искания след изборите. \r\nПо време на консултациите, които Ривлин проведе с политически партии в неделя и понеделник, Либерман се въздържа да подкрепи Нетаняху или Ганц за формиране на следващата коалиция, като от „Наш дом Израел“ заявиха, че двамата не подкрепят предложеното от него правителство на единството и търсят начини да формират мнозинство по друг път. \r\n \r\nПревод и редакция:", "date": "2019.09.24", "title": "The Times of Israel: Въпреки преговорите за правителство на единството, Ганц и Нетаняху увериха симпатизантите си, че няма да се отметнат от обещанията си"}
{"url": "http://www.focus-news.net/news/2019/09/24/2701754/afp-vs-na-ispaniya-razreshi-ekshumatsiyata-na-tlennite-ostanki-na-franko.html", "text": "Върховният съд на Испания даде зелена светлина за плановете на правителството да ексхумира останките на Франсиско Франко от мавзолея му, като отхвърли жалбата на потомците на покойния диктатор, предава  AFP . \r\nС „единодушно\" решение съдиите се съгласиха „изцяло да отхвърлят жалбата, подадена от семейството във връзка с ексхумацията на тленните останки на Франсиско Франко\", се казва в решението на органа. \r\nОще с идването си на власт през юни 2018 г. социалистическото правителство на премиера Педро Санчес обяви, че ще извади тленните останки на Франко от мемориалния комплекс „Долината на падналите“, който се намира на 66 километра западно от Мадрид. \r\nПървоначално правителството трябваше да потърси подкрепата на Ватикана. След това то отхвърли предложението на семейството на Франко да се препогребе диктаторът в семейна гробница в катедралата Алмудена в центъра на Мадрид до кралския дворец. Правителството се опасяваше, че така катедралата би могла да се превърне в място на поклонение за онези, които изпитват носталгия по диктатурата. \r\n \r\n Тереза Герова", "date": "2019.09.24", "title": "AFP: ВС на Испания разреши ексхумацията на тленните останки на Франко"}
{"url": "http://www.focus-news.net/news/2019/09/24/2701746/liderat-na-pp-ataka-volen-siderov-kandidatiram-se-za-kmet-i-oshte-dnes-shte-vnesa-dokumentite-si-za-izborite-v-tsik.html", "text": "Влизам в битката и се обявявам за кмет на София. Това заяви лидерът на ПП \"Атака\" Волен Сидеров пред журналисти по време на протеста пред Съдебната палата срещу съдиите от Софийския апелативен съд, освободили предсрочно Джок Полфрийман, предаде репортер на  Агенция \"Фокус\" . \"Влизам в битката като кандидат за кмет с една много силна листа, в която имаме представители и от спорта и културата\", заяви Сидеров. По думите му, сред приоритетите му в програмата като евентуален кмет на София ще бъдат прозрачност на харчовете на софийския бюджет, прекратяване на гей парадите и премахване на \"паяците\" за вдигането на коли. \"Аз в последния момент влизам в битката за кмет и социологията тепърва ще се променя\", отговори лидерът на \"Атака\" на журналистически въпрос относно социалистическите проучвания за кандидатите за кметове на София. \"Нашата листа ще бъде може би най-силната. Ревизия на обществените харчове ще бъде основната ми задача, ако стана кмет\", посочи той. \r\nЗорница КОСТАДИНОВА", "date": "2019.09.24", "title": "Лидерът на ПП \"Атака\" Волен Сидеров: Кандидатирам се за кмет и още днес ще внеса документите си за изборите в ЦИК"}
{"url": "http://www.focus-news.net/news/2019/09/24/2701755/osvoboden-e-ot-dlazhnost-kardiologat-d-r-petar-lazarov-ot-oblastnata-bolnitsa-v-pazardzhik-po-otnoshenie-na-kogoto-se-izvarshvat-proverki-sled-televizionen-reportazh.html", "text": "Освободен е от длъжност кардиологът д-р Петър Лазаров от областната болница в Пазарджик, по отношение на когото се извършват проверки след телевизионен репортаж, съобщиха от пресцентъра на  лечебното заведение . Със заповед на изпълнителния директор д-р Васил Вълчев е отстранен д-р Петър Лазов, инвазивен кардиолог в Кардиологично отделение – Катетеризационна ангиографска лаборатория, до приключването на проверките на всички контролни органи. При доказване на вина и нарушения ще бъдат предприети най-строги мерки и уволнение. Пациентите ще бъдат преглеждани и лекувани от останалите висококвалифицирани специалисти в отделението. За дейността на д-р Петър Лазов се извършва вътрешна проверка, съдействие се оказва още на прокуратурата и Медицински одит.  \r\n„МБАЛ Пазарджик“ АД е в добро финансово състояние от 2013 г. и е сред малкото болници в страната, която работи на печалба. Няма задължения към държавата, доставчици и персонал. Материалната база е в добро състояние, отделенията са ремонтирани и оборудвани. За първите шест месеца на тази година печалбата достига 200 000 лв. По отношение на визираните в репортажа на Нова ТВ задължения от 3 млн. лв., става въпрос за натрупани стари такива от преди 2013 г., които са наследени от предишното ръководство на „МБАЛ Пазарджик“ АД. Те идват от неизгоден договор за енергийна ефективност, по който се водят дела и прокурорски разследвания. „МБАЛ Пазарджик“ АД вече има спечелено дело във Върховния касационен съд по неизгодния договор“, посочват също от болницата.", "date": "2019.09.24", "title": "Освободен е от длъжност кардиологът д-р Петър Лазаров от областната болница в Пазарджик, по отношение на когото се извършват проверки след телевизионен репортаж"}
{"url": "http://www.focus-news.net/news/2019/09/24/2701756/izvarshena-e-rehabilitatsiya-na-17-kilometroviya-paten-uchastak-vratsa-peshtera-ledenika-po-oprr.html", "text": "Завърши рехабилитацията на 17.4 км от третокласния път III-1002 Враца – пещера Леденика. Инвестицията е за близо 14 млн. лв. Проектът - лот 10, се финансира от Оперативна програма „Региони в растеж“ (ОПРР) 2014-2020 г. и националния бюджет. Това съобщиха от пресцентъра на  Агенция „Пътна инфраструктура“ . \r\nРехабилитираният участък започва от областния център и завършва при входа на пещера Леденика. Трасето е с нова настилка, предпазни огради, пътни знаци и хоризонтална маркировка. В чертите на Враца са ремонтирани булевардите „Христо Ботев“, „Крайречен“ и ул. „Вратица“, съвпадащи с трасето на път III-1002 по метода „студено рециклиране“, на места на бул. „Крайречен“ е изградена и колекторна система за дъждовна вода. Ремонтиран е мостът на р. Лева при Дома на туриста в гр. Враца.  \r\nС ремонта на третокласния път се повишава безопасността на движение до Леденика, която е една от най-посещаваните пещери у нас, до местността „Пършевица“, до с. Згориград и се подобрява пътната инфраструктура на гр. Враца. \r\nИзпълнител на строително-монтажните работи е ДЗЗД „Пътища Северозапад 2016”, в което са: „Галчев Инженеринг” ЕООД и „Фармвил“ ЕАД. Стойността на договора е 13 664 574,92 лв. с ДДС. Строителният надзор е осъществен от Обединение „ТСП КОНСУЛТАНТИ“ ДЗЗД с участници: „ТРИ - ЕС“ ЕООД, „СТРОЛ 1000“ АД и „ПИ ЕС КОНСУЛТ“ ЕООД. Техният договор е за 202 787,57 лв. с ДДС. Авторският надзор е на „Виа План“ ЕООД. Договорът им е за 2 935 лв.с ДДС. \r\nОбщата стойност на проект BG16RFOP001-7.001-0003, Лот 10 „Път ІІІ-1002 Враца - пещера „Леденика“ от км 0+160 до км 17+588.80, с обща дължина 17.429 км, област Враца” е 14 121 155,70 лв. с ДДС. Финансирането от Европейския съюз по линия на ОП „Региони в растеж“ е 11 773 852,17 лв. Националното съфинансиране е 15% - 2 077 738,62  лв. Собственият принос на АПИ е в размер на 269 561,91 лв. с ДДС.", "date": "2019.09.24", "title": "Извършена е рехабилитация на 17-километровия пътен участък Враца - пещера Леденика по ОПРР"}
{"url": "http://www.focus-news.net/news/2019/09/24/2701750/ekspert-rusiya-balgarski-tsirk.html", "text": "Съдът в България отстрани юридическите пречки за изграждането на сухопътното продължение на магистралния газопровод „Турски поток“ през територията на страната. По всичко изглежда, че решението е съвсем в реда на нещата, но не и в този случай: историята е достойна за комедия на Костурица, пише руското официозно списание  „Експерт“  в материал, представен без редакторска намеса. \r\n\"Турски поток\" е един от проектите за канали за износ на газ, алтернативни на украинската газопреносна система. Морската му част бе завършена миналата година. Но от двата клона на газопровода, само един е за Турция. Предполага се, че вторият ще мине през България, а след това през Сърбия, Унгария, Словакия и Австрия. Сега нуждите на тези страни от руски газ се задоволяват чрез транзит през Украйна, който на фона на редовните газови войни не се харесва от никоя от страните, освен Киев. \r\nПредшественик на „Турски поток“ беше „Южен поток“ – газопровод до Балканите по дъното на Черно море с излаз на сушата на българска земя. Строителството му започне през 2012 година. Но през 2014-та, преди началото на полагането на морската част, България на два пъти спря работата. Сложен избор: хем им се иска да заработят 400 млн. евро (около 1% от БВП) на година от транзит, хем големият началник от Европейската комисия не дава. „Газпром“ не се впечатли от душевните терзания на българите и на 1 декември 2014 година директорът му Алексей Милер обяви, че компанията се отказва от „Южен поток“. В същия ден „Газпром и турската  Botas Petroleum Pipeline подписаха меморандум за разбирателство относно изграждането на офшорен газопровод до Турция. Тоест „Турски поток“. През следващите три години българите се опитваха да измолят реанимация на „Южен поток“. Но безуспешно. Всичко, за което успяха да се спазарят, е продължение на един от клоновете на „Турски поток“ през България. \r\nИмайки предвид съдбата на „Южен поток“, „Газпром“ се съгласи да продължи европейското разклонение по европейските правила. Поръчител на строителството, оператор и собственик на газопровода с дължина 474 км и две компресорни станции между Турция и Сърбия е операторът на българската газотранспортна система „Булгартрансгаз“. Т.е. не се нарушават правилата на Третия енергиен пакет на ЕС за това, че доставчикът на газа и собственикът на газопровода трябва да бъдат различни. По-нататък, изглежда, не трябва да има проблеми с българите, които са си взели поуките от горчивия опит. Да ама не! \r\nТъргът за избор на изпълнител неочаквано беше спечелен от саудитския консорциум Arkad. Той спечели само като предложи ниски цени: 1,29 милиарда евро за период от 250 дни и 1,1 милиарда евро за период от 615 дни. За сравнение: нейният конкурент GDEB поиска 2,4 милиарда евро за период от 250 дни и 1,6 милиарда евро за 615 дни. GDEB обаче включва добре познати играчи на пазара за строителство на тръбопроводи, като италианската Bonatti S.p.A., германската Max Streicher S.p.A и регистрираната в Люксембург Complements Development S.ar.l, която е свързана с тръбната металургична компания на Дмитрий Пумпянски. А Аркад в референтното портфолио има само проект за изграждането на четири газопровода в Саудитска Арабия, поръчан от Saudi Aramco. Обектите трябваше да бъдат пуснати в експлоатация миналата година, но реалната им съдба все още не е разкрита нито от клиента, нито от изпълнителя. Съдейки по откритите данни, Arkad наистина съществува и наистина изгражда газопроводи. Но на ниско технологично ниво, с привличане на работници мигранти от развиващите се страни. И за краткия (три години) период на съществуването си, тя вече успя да се превърне в подсъдим по скандали, свързани с неизплащане на заплати и бунтове на работници. \r\n„Булгартрансгаз“ се опита да преиграе ситуацията, като обвини Arkad в нарушение на процедурите и предаде реда на GDEB. Саудитците обаче заведоха дело. След това последва поредица от съдебни искове и разяснения на отношенията: Arkad прекъсна сроковете за подаване на документация, а “Булгартрансгаз” се опита да се отърве от такъв изпълнител. Но Arkad спечели. Тези прекрасни хора сега ще строят „Турски поток“ в България. Дали ще го построят в срок и какво ще е качеството е отделен въпрос. В допълнение към неочевидния опит в бранша, тук не се знае и източникът на материали. Консорциумът няма собствено производство на тръбопроводи, бързото пускане на пазара на около 300 хиляди тона тръби с широк диаметър и високо качество не е тривиална задача. \r\nЗа „Газпром“ не е празен въпрос, как ще се развие ситуацията с този газопровод. Поредните преговори с Украйна за транзитен договор, които се състояха на 19 септември, очаквано завършиха безрезултатно. Капацитетът за продължаване на Турския поток в България е 15,7 милиарда кубически метра годишно. За сравнение: през миналата година транзитът на газ през Украйна възлиза на 86,8 милиарда кубически метра, 7,2% по-малко в сравнение с предходната година, но все пак представлява 43% от доставките на руски тръбопроводен газ в Европа. Неспазването на сроковете или проблеми с качеството на строителството е срещу „Газпром“. \r\n \r\nПревод и редакция:", "date": "2019.09.24", "title": "„Експерт“ (Русия): Български цирк"}
{"url": "http://www.focus-news.net/news/2019/09/24/2701759/parvichno-ognishte-na-bolestta-afrikanska-chuma-po-svinete-e-konstatirano-v-momchilgrad.html", "text": "Кърджали: Първично огнище на болестта африканска чума по свинете (АЧС) е констатирано в Момчилград. Това съобщиха от пресцентъра на  Областна администрация-Кърджали . Бил е засегнат животновъден обект тип „лично стопанство“, в което са отглеждани 10 прасета. Става дума за изгорялата преди седмица частна ферма в Момчилград. Пет от прасетата, умъртвени при пожара, са дали положителна проба за АЧС. Областната епизоотична комисия се събра на заседание, за да набележи мерки за превенция и контрол. Председателства я Севда Камбурова в качеството си на изпълняващ длъжността областен управител. Определена е 3-километрова предпазна зона около огнището, в която влизат Момчилград и селата Багрянка,Седлари, Соколино и Върхари, както и 10-километров периметър за наблюдение, която обхваща около 50 населени места в три общини – Кърджали, Момчилград и Джебел. Всички домашни прасета в Момчилград са евтаназирани след установяване на огнището, докладваха от Областната дирекция по безопасност на храните. При ловните дружинки няма отстреляни диви свине, заловени в капани или намерени трупове. От Областното пътно управление дезинфекцират редовно местата за отдих и кошовете за смет, както и основните пътни артерии от РПМ. Екипите на Регионалната дирекция по горите претърсват горските масиви. Епизоотичната комисия реши да бъде извършено ново преброяване на свините в личните дворове на територията на област Кърджали. При предишното преброяване животните бяха 210. Забранява се търговията и транспортирането на домашни свине. Службите на Българската агенция по безопасност на храните ще организират редовни клинични прегледи в личните стопанства с цел превенция на АЧС.", "date": "2019.09.24", "title": "Първично огнище на болестта африканска чума по свинете е констатирано в Момчилград"}
{"url": "http://www.focus-news.net/news/2019/09/24/2701751/liderat-na-pp-ataka-volen-siderov-na-sadiya-kalpakchiev-tryabva-da-mu-badat-otneti-pravata-i-poveche-da-ne-praktikuva-tazi-profesiya.html", "text": "На съдия Калпакчиев трябва да му бъдат отнети правата и повече да не практикува тази професия. Това заяви лидерът на ПП \"Атака\" Волен Сидеров пред журналисти по време на протеста пред Съдебната палата срещу съдиите от Софийския апелативен съд, освободили предсрочно Джок Полфрийман, предаде репортер на  Агенция \"Фокус\" . \"Решението му е позор за съдебната система. Тук излиза въпросът кой издига на високи постове подобни личности и защо си затваря очите съдебната система\", заяви Сидеров. Според него Хелзинският комитет от години защитава престъпници. По думите му той е антибългарска организация. Той призова гражданите да разлепят снимки на съдия Калпакчиев в София, за да може всеки да знае кой стои зад този образ. \"Как спят тези хора, които позволяват да бъдат опростени такива наказания за убийци. Някои магистрати у нас започнаха да се чувстват недосегаеми\", отбеляза лидерът на ПП \"Атака\". \r\nЗорница КОСТАДИНОВА", "date": "2019.09.24", "title": "Лидерът на ПП \"Атака\" Волен Сидеров: На съдия Калпакчиев трябва да му бъдат отнети правата и повече да не практикува тази професия"}
{"url": "http://www.focus-news.net/news/2019/09/24/2701757/pregled-na-mezhdunarodnite-novini-do-13-chasa-agentsiya-fokus.html", "text": "Контрабандата на хора е сериозен бизнес в Атина, а американският телевизионен канал CBS News трърди, че разполага с доказателства, че членовете на „Ислямска държава“ използват Гърция като отправна точка за останалата част на Европа. \r\nРайонът около площад „Омония“ в центъра на Атина е известен като средище на престъпна дейност, където оперират банди за контрабанда на хора. Използвайки скрита камера, екип на CBS News организира среща с лице, което се представя под името Алрайес. Той идва от Северна Африка и организира контрабандата на хора от Атина в Западна Европа за сума от около 8 000 долара на човек. \r\n„От Атина отиваш [в] Италия… Имам хора, които ще ти помогнат за всичко. Много е лесно\", уверява Алрайес. \r\nОбичайните му клиенти са мигранти и бежанци. Стотици хиляди дойдоха в Гърция от страните от Близкия изток, много от които - с лодка. Мечтаят за по-добър живот в Западна Европа и контрабандистите им обещават тъкмо това, осигурявайки им прехвърляне към вътрешността на Стария континент.  \r\nЕкипът на CBS News използва жена, която се представя за съпруга на член на „Ислямска държава“, която иска безопасно прехвърляне в Германия. „Няма проблем“, уверява Алрайес, като признава, че и по-рано е съдействал за прехвърлянето на членове на близкоизточната радикална групировка. \r\nТой дори се е похвалил, че е превел трима братя на прословутия терорист от „Ал Кайда“ Абу Мусаб ал Заркави - твърдение, което  CBS News не може да потвърди. \r\nКонтрабандистите използват откраднати документи за самоличност. Екипът на CBS News отново преминава под прикритие, този път представяйки се за група контрабандисти. Това му е позволило да се свърже с престъпници от Атина, които продават документи за самоличност, включително американски паспорти. Те се опитват да намерят за клиентите си документ със снимка, на която приличат. \r\nКонтрабандистите използват откраднатите документи, за да преведат хора от Атина до Испания или Италия. Твърдят, че там контролът не е особено стриктен. Оттам клиентите им могат да пътуват навсякъде в Западна Европа без гранични проверки. \r\nГръцката полиция е разследва контрабандисти на хора и е извършила множество арести. Но няколко членове на терористичната клетка на „Ислямска държава“, извършили по-рано атаки във Франция и Белгия, се оказаха в Европа именно през Гърция. Има опасения, че престъпници като Алрайес вече са помогнали на членове на спящите клетки на „Ислямска държава“ да си проправят път към Европа. \r\n*** \r\n  Проливните дъждове, които в понеделник паднаха в части на Хърватия, предизвикаха наводнения в столицата Загреб и други райони на страната, предава излъчващият на албански език скопски телевизионен канал  „Алсат-М“  . \r\nМестни медии съобщават, че в рамките на нощта противопожарните екипи са получили около стотина сигнала за наводнени мазета и домове, а също и подлези. Нарушено е и движението на част от обществения транспорт.  \r\nНаводнения има и в Албания. След като в събота страната бе разлюляна от най-силното земетресение за последните три десетилетия, Албания бе обхваната от лошо време с проливни дъждове, силен вятър и гръмотевици, което предизвика наводнения в централната и северната част на страната. \r\nНай-тежка е ситуацията в град Лежа в Северна Албания, където два от жилищните квартали остават под вода. Затруднено е движението на пешеходци и превозни средства.  \r\nОбилни валежи паднаха също в района на столицата Тирана, Елбасан, Круя и Дуръс, който след бурята остана без ток за няколко часа. \r\n*** \r\n  Земетресение с магнитуд от 5,6 по скалата на Рихтер е регистрирано на остров Крит в 10:48 часа местно време (съвпада с българското време), показва справка на  официалната интернет страница на Европейския средиземноморски сеизмологичен център (EMSC) . \r\nТрусът е бил с епицентър 159 км югоизточно от Ираклион и на 477 югоизточно от гръцката столица Атина, с дълбочина от 20 км под земната кора. Не се привеждат данни за пострадали или материални щети. \r\n*** \r\n  Няколко члена на Съвета на Федерация на Русия, включително председателят на комисията по международни работи Константин Косачев, които е трябвало да участват в работата на ежегодната сесия на Общото събрание на ООН, не са получили визи и не могат да участват в нея, съобщи пред  ТАСС  самият сенатор. \r\n„В нарушение на своите задължения пред международната общност американската страна не оформи в срок визите на редица членове на официалната делегация, включително моята, и на група съпровождащи лица, които планираха да летят днес за Ню Йорк и да участват в работата на 74-тата сесия на Общото събрание на ООН. Това е възмутителна акция, която няма обяснение или оправдание“, заяви Косачев. \r\n*** \r\n  Върховният съд на Великобритания във вторник ще се произнесе по делото дали решението на премиера Борис Джонсън да спре дейността на парламента за пет седмици преди крайния срок за излизане на Обединеното кралство от Европейския съюз е било незаконно, отбелязва  Euronews . \r\nРешението може да има сериозни последици за плановете на Джонсън да изведе Великобритания от ЕС до настоящия краен срок 31 октомври. \r\nРешение срещу него би могло да доведе до по-ранно свикване на Парламента, което потенциално да даде по-голям шанс на депутатите да блокират Брекзит без сделка, като Джонсън настоява Великобритания да напусне в срок със или без споразумение. \r\nМнозинството от депутатите са против Брекзит без сделка, опасявайки се от прекъсване на доставките на храни и лекарства и потенциални икономически сътресения. \r\nРешението на съда трябва да бъде поизнесено в около 12:30 българско време (10:30 по Гринуич).  \r\nСъдът в Лондон ще се произнесе по два отделни въпроса: дали съдът изобщо има правомощието да се произнесе по въпроса и за законността на действията на Джонсън. \r\nПремиерът поиска кралицата да одобри спирането на дейността, известно още като пророгацията, на Камарата на общините от 10 септември до 14 октомври с мотива, че му трябва време за подготовка на нов законодателен дневен ред. \r\nНеговите опоненти твърдят, че истинската причина е била да попречи на парламента, където той няма мнозинство, да блокира плановете му за Брекзит. \r\n*** \r\n  Президентът на Украйна Владимир Зеленски заяви, че очаква „смислена, мощна“ среща с американския си колега Доналд Тръмп тази седмица и че Киев се нуждае от подкрепата на Вашингтон, предава  Reuters , като цитира публикувано във вторник съобщение от държавния глава. \r\nЗеленски добави, че се надява скоро да има среща на лидерите на Украйна, Русия, Франция и Германия относно конфликта в Донбас. \r\n„Искаме да излезем от тази среща с някои резултати относно конкретните условия за прекратяване на войната и връщане на нашите територии“, добави украинският президент. \r\n*** \r\n  Сърбия не влиза в Евразийския икономически съюз (ЕАИС), а само подписва споразумение за свободна търговия с този блок, каквото е имала досега с Русия, Беларус и Казахстан, заяви министърът на търговията, туризма и телекомуникациите на страната Расим Ляич, цитиран от сръбската редакция на  „Спутник“ . \r\nТой уточни, че става въпрос за договор, какъвто в момента Белград има с Турция и страните от ЦЕФТА (Централноевропейско споразумение за свободна търговия – Албания, Босна и Херцеговина, Косово, Северна Македония, Молдова, Сърбия и Черна гора) \r\n„Това не е някакво ново споразумение, няма политика, само търговия. В рамките на Евразийския съюз беше решено да започне унифициране на всички споразумения за свободна търговия, които преди са имали с трети страни“, каза Ляич пред  белградския ежедневник „Политика“. \r\nЕвразийският съюз се разшири с Армения и Киргизстан и реши да уеднакви споразуменията за свободна търговия с трети страни, включително Сърбия. \r\n„Ако Сърбия беше казала, че не иска да подпише договора, нашето споразумение за свободна търговия с Русия би било поставено под въпрос. Това споразумение се подписва не само от Сърбия, но и от всички други страни, които са имали споразумения за свободна търговия с членове на ЕАИС“, обяснява министърът. \r\nТой добави, че когато се присъедини към общия пазар и се присъедини към ЕС, Сърбия ще трябва да прекрати това търговско споразумение, както и всички други съществуващи споразумения за свободна търговия и сключените междувременно. \r\n*** \r\n  Министърът на отбраната на ФРГ и председател на Християндемократическия съюз (ХДС) Анегрет Крамп-Каренбауер е на посещение във Вашингтон, където обеща Берлин да отдели повече средства за армията и да увеличи задграничните мисии на Бундесвера, предава телевизионният канал  RT   в германската си редакция.  \r\nСлед като се срещна с американския си колега си Марк Еспер във Вашингтон, германският министър на отбраната заяви: „Разменихме се по много интензивен и добър начин... Поясних отново за пореден път, че моята политическа цел е да изпълним споразуменията, които сме постигнали в НАТО по отношение на целта за отделяне на 2% от БВП за отбрана. Това не са само пари, а преди всичко готовност и умения за участие в мисии. Така че тази цел е много важна. Тя е в интерес на нашата собствена сигутност в Германия и едва на второ място с международната“. \r\nПреди това министърът гордо заяви, че Еспер има добри отношения с Германия. „Той прекара част от военната си служба в Германия и беше много щастлив, че му дадох стара карта на Графенвуер, където съответно беше разположен“.  \r\nКрамп-Каренбауер на няколко пъти подчерта, че разговорът е продължил по-дълго от планираното, и отбеляза добрата атмосфера на разговор. Тя също обеща германско участие в мисията в Персийския залив: „Подчертах ясно, че Германия е готова да се включи, но само в рамките на европейска мисия“. \r\nГермания обаче „не е част от стратегията за максимален натиск“ срещу Иран, припомни военният министър на Берлин.  \r\nОще при полета си до Вашингтон Крамп-Каренбауер заяви, че САЩ остават „най-важният съюзник\" на Германия и че страната й трябва да поеме повече отговорност: „Факт е, че около нас се появяват нови горещи точки...“. \r\nМинистърът не спомена, че „най-важният съюзник\" е отговорен за появата на повечето от тези „горещи точки\", коментира медията. \r\nАмериканският министър благодари на Крамп-Каренбауер за срещата и написа следното в социалната мрежа „Туитър“:  „След като обсъдихме множество въпроси, важни за нашите отбранителни отношения, уверен съм, че съюзът на нашите държави е непоклатим“. \r\n*** \r\n  Великобритания, Германия и Франция подкрепиха САЩ и обвиниха Иран за атаките срещу петролните съоръжения на Саудитска Арабия, като призоваха Иран да се съгласи на нови преговори със световните сили за ядрената и ракетната програма на Техеран и сигурността в Близкия Изток, предава  Reuters . \r\nЛондон, Берлин и Париж излязоха със съвместно изявление, след като британският премиер Борис Джонсън, германският канцлер Ангела Меркел и френският президент Еманюел Макрон се срещнаха в кулоарите на Общото събрание на ООН. \r\nНо Иран изключи възможността за нова сделка по ядрената програма, като дори министърът на външните работи на Ислямската република Мохамед Джавад Зариф написа в „Туитър“, че европейските държави не са изпълнили ангажиментите си според ядрената сделка от 2015 година. \r\n„Дойде моментът Иран да приеме преговори за дългосрочна рамка за своята ядрена програма, както и по въпросите, свързани с регионалната сигурност, включително неговата ракетна програма и за другите средства за доставка“, заявиха Великобритания, Германия и Франция. \r\n„За нас е ясно кой носи отговорността за тази атака. Няма друго правдоподобно обяснение. Подкрепяме провежданите разследвания за изясняване на детайлите“, добавиха от Лондон, Берлин и Париж. \r\nДържавният секретар на САЩ Майк Помпео благодари на европейските държави за тяхното изявление срещу Иран, като заяви: „Това ще засили дипломацията и каузата на мира“. \r\nБританската агенция припомня, че през лятото Макрон поведе европейска инициатива за намиране на компромис между САЩ и Иран и искаше да използва Общото събрание на ООН като възможност за съживяване на дипломацията, но неговите усилия секнаха през последните седмици. \r\nНа въпрос за опита на Макрон да стане посредник, президентът на САЩ Доналд Тръмп заяви: „Не ни трябват посредници... Те (Иран) знаят на кого да се обадят“. \r\nСАЩ ще засилят натиска върху Ислямската република, заяви в понеделник в Ню Йорк специалният пратеник на САЩ за Иран Брайън Хук. \r\nСъединените щати се стремяха да разрешат проблема чрез дипломация и многостранни усилия, а Съветът за сигурност на Организацията на обединените нации имаше роля, каза Хук, без да уточнява. \r\nВ интервю за американската мрежа NBC в понеделник Джонсън каза, че Тръмп е „единственият човек, който може да направи по-добра сделка. ... Надявам се да има сделка с Тръмп“. \r\n*** \r\n Президентите на САЩ и Полша Доналд Тръмп и Анджей Дуда са обсъдили в понеделник, как най-добре да възпрепятстват реализацията на проекта „Северен поток 2“, съобщиха от Белия Дом след края на преговорите, предава  РИА Новости . \r\n„Лидерите обсъдиха, как най-добре да засилят сътрудничеството в сферата на отбраната, сигурността и енергетиката“, се казва в изявлението. \r\nКакто се отбелязва, двамата президенти са се съгласили, че „Северен поток 2“ е заплаха за енергийната сигурност на Европа и са обсъдили как, „най-добре да спрат проекта“. \r\nПроектът \"Северен поток 2\" включва изграждането на два газопровода с общ капацитет от 55 милиарда кубически метра газ годишно. Планира се той да бъде завършен през 2019 г. Той ще премине от Русия до Германия по дъното на Балтийско море през териториални води или изключителни икономически зони на Русия, Финландия, Швеция, Дания и Германия. Остава Nord Stream 2 AG да получи разрешение за строеж само от Дания. \r\nУкрайна активно се противопоставя на този проект, страхувайки се да не загуби приходи от транзита на руски газ, както и редица европейски страни, включително Полша, Латвия и Литва, както и САЩ, които промотират втечнения си природен газ към Европейския съюз. \r\nВ същото време като оправдание за противодействието се посочва енергийната сигурност, отбелязва руската агенция. Конкретно, новият председател на Европейската комисия Урсула фон дер Лайен вече заяви, че „Северен поток 2“ носи заплаха ЕС да стане твърде зависим от руските енергийни ресурси. Москва многократно е заявявала, че проектът е абсолютно комерсиален и конкурентен. \r\n*** \r\n  Президентът на САЩ Доналд Тръмп се подигра на 16-годишната климатична активистка Грета Тунберг в „Туитър“, пише европейската редакция на  Politico . \r\nПубликувайки фаталистично изявление, което шведският тийнейджър направи по-рано в понеделник на специалната среща на Организацията на обединените нации по въпросите на изменението на климата, Тръмп написа: „Тя изглежда като много щастливо младо момиче, което го очаква светло и прекрасно бъдеще. Толкова хубаво да се види!“ \r\nТръмп за кратко присъства на срещата на върха за климатичните действия в Ню Йорк, но напусна след 14 минути. Президентът последователно изразява скептицизъм по отношение на представата за предизвикани от човека климатични промени, а администрацията му отказа да направи въпроса някакъв приоритет. \r\nТунберг е част от международно движение с чести прояви за привличане на вниманието на хората към борбата с климатичните промени, като, според Politico, печели големи симпатии сред младите. Туитът на Тръмп съдържа един от цитатите й от изказването в ООН в понеделник: „Хората страдат, хората умират, цели екосистеми се сриват. Ние сме в началото на масово изчезване и всичко, за което можете да говорите, са парите и приказките за вечен икономически растеж“. \r\nТунберг не споменава Тръмп или други лидери по име в своите забележки, но се скара на световните лидери. \r\n„Вие ни проваляте“, каза тя на събралите се водачи. „Но младите хора започват да разбират вашето предателство. Очите на всички бъдещи поколения са върху вас. И ако решите да ни провалите, казвам: Ние никога няма да ви простим“. \r\nМиналата сряда Тунберг се обърна към комисия на конгреса във Вашингтон. „Искам да изслушате учените - каза тя. „И искам да се обедините зад науката. И тогава искам да предприемете истински действия“. \r\nТръмп не беше сам в подигравките си към Тунберг. По Fox News Майкъл Ноулс посочи Тунберг като „психично болно шведско дете, експлоатирано от родителите й и от международната левица“, след което се повтори и я нарече „психично болна“ за втори път. Впоследствие телевизията се извини за неговите коментари. \r\n*** \r\n  Турски и американски войски във вторник започнаха втори съвместен наземен патрул на планирана зона за сигурност в Североизточна Сирия, предава  Anadolu Agency . \r\nПо данни на телевизионния канал NTV в него участват четири турски и две американски бронирани машини. \r\nПървият наземен патрул на военните на двете страни беше проведен на 8 септември. Министерството на външните работи на Сирия определи действията на двете държави като „агресия, насочена към удължаване на кризата в страната\". \r\nНа 7 август Анкара и Вашингтон постигнаха съгласие да създадат център за съвместни операции в Сирия. На 12 август първата група американски войски пристигна в турския град Шанлиурфа, на 50 км от границата със Сирия, за да се включи в създаването тази структура. Центърът беше учреден с цел изпълнение на плана за създаване на буферна зона в Северна Сирия, чрез която бежанците ще могат да се върнат в родината си, и която да се превърнат в защитен пояс за турската граница. Анкара настоява контролът върху планираната зона за сигурност да се осигурява изключително от въоръжените сили на Турция. \r\n*** \r\n  Президентът на Венецуела Николас Мадуро съобщи, че в близките часове ще замине за Русия, където планира да се срещне с колегата си Владимир Путин, предава  ТАСС . \r\n„Тази нощ заминавам за Русия на официална визита, за да се срещна с нашия приятел – президентът Путин“, заяви той в хода на изявление, излъчено в „Туитър“. \r\nПо думите на Мадуро, по време на посещението си той ще се срещне с руски предприемачи. „Ще разгледаме динамиката на развитието на двустранните ни отношения и възможностите да им придадем допълнителен импулс“, добави той. \r\nПо-рано прессекретарят на руския президент Дмитрий Песков съобщи, че в кулоарите на заседанието на Валдайския клуб в Сочи Путин ще проведе срещи с президентите на Венецуела, Казахстан и Филипините. \r\nXVI годишна среща на дискусионен клуб „Валдай“ ще се проведе от 30 септември до 3 октомври 2019 г. в Сочи. Тази година темата е „Зората на Изтока и световната политическа система“. \r\n*** \r\n  САЩ може да направят на Турция ново предложение за доставката на ракетните системи „Пейтриът“ и изтребителите от пето поколение F-35, предава  TACC , цитирайки доклад на турския телевизионен канал  Haber Turk , който се позовава на свои източници. \r\nСпоред разпространената информация Вашингтон и Анкара се готвят да подпишат споразумение за свободна търговия. Съгласно това споразумение на Турция ще бъде напрено ново предложение за доставката на системи за ПВО „Пейтриът“ и F-35, а митата за алуминий и стомана ще бъдат намалени. \r\nНяколко години подред Анкара се опитваше да води преговори с Вашингтон за доставката на „Пейтриът“, но САЩ отказаха сделката, което тласна Турция към покупката на зенитно-ракетните системи С-400 от Русия. \r\nПрез септември 2017 г. Руската федерация обяви сключването на договор с Турция за доставка на С-400 на стойност 2,5 милиарда долара. Анкара ще получи две дивизии. Договорът предполага частичен трансфер на производствени технологии на турската страна. Първите доставки започнаха на 12 юли. \r\nСАЩ и НАТО активно се противопоставят на придобиването на С-400 от Турция. На 17 юли говорител на Белия дом в писмено изявление подчерта, че решението на републиката да придобие руската система за прави невъзможно оставането на страната в програмата за американските изтребители F-35 от пето поколение.", "date": "2019.09.24", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/09/24/2701758/politika-sarbiya-sreshtata-vuchich-mitsotakis-gartsiya-nyama-da-promeni-pozitsiyata-si-za-kosovo.html", "text": "В рамките на среща с държавния глава на Сърбия Александър Вучич, проведена в кулоарите на Общото събрание на ООН, премиерът на Гърция Кириакос Мицотакис го увери, че страната му няма да промени позицията си за Косово, съобщава електронното издание на белградския ежедневник  „Политика“ .  \r\nДвамата лидери са обсъдили двустранните отношения, ситуацията в региона и европейския път на Сърбия, предадоха местни медии.  \r\nПо отношение на косовския въпрос Вучич е попитал Микотакис дали Гърция не е променила позицията си за непризнаване на Косово, подчертавайки, че това е от решаващо значение за Сърбия. Лидерът на кабинета в Атина е уверил, че Гърция подкрепя диалога, но вярва, че едностранните ходове не допринасят за него и е подчертал, че страната му няма да промени позицията си, когато става въпрос за признаване на независимостта на най-младата държава на Балканите.  \r\nВ отговор Вучич е подчертал, че сръбският и гръцкият народ се радват на искрено приятелство, но не е пропуснал да отбележи необходимостта да се работи за укрепване на икономическото сътрудничество между Белград и Атина. \r\nТой е благодарил на Гърция за подкрепата, която оказва на Сърбия по нейния европейски път, както и за тази за диалога между Белград и Прищина. Сръбският президент е информирал Мицотакис за проблемите, произтичащи от решението на Прищина да наложи мита върху вноса на стоки от Сърбия. \r\nВ заключение Вучич е поздравил Мицотакис за победата на изборите и е изразил надежда, че той ще успее да изпълни амбициозния дневен ред за управлението на неговото правителство. \r\n \r\n Тереза Герова", "date": "2019.09.24", "title": "„Политика“ (Сърбия): Срещата Вучич-Мицотакис: Гърция няма да промени позицията си за Косово"}
{"url": "http://www.focus-news.net/news/2019/09/24/2701763/bchk-organizira-kragla-masa-za-izpolzvaneto-na-avtomatichni-vanshni-defibrilatori-v-balgariya-pri-sardechen-arest-na-25-septemvri.html", "text": "Българският Червен кръст (БЧК) организира кръгла маса на тема: „Повишаване на информираността на обществото за сърдечния арест и възможности за прилагането на своевременна дефибрилация от немедицински лица с помощта на автоматичен външен дефибрилатор”. Тя ще се проведе от 10.30 ч. на 25 септември 2019 г. (сряда) в зала „Музейна“ на БЧК, бул. „Джеймс Баучер“ 76. Това съобщиха от пресцентъра на  БЧК . \r\nВъв форума ще участват: генералният директор на БЧК проф. Красимир Гигов, председателят на парламентарната Комисия по здравеопазване д-р Даниела Дариткова, д-р Антония Първанова, директорът на дирекция „Медицински дейности“ в Министерството на здравеопазването д-р Ивиан Бенишев, главен инспектор Димитър Мичев и инспектор Мария Ботева от Главна дирекция „Национална полиция“ – МВР, директорът на Център за спешна медицинска помощ – София д-р Георги Гелев, главният секретар на Българския лекарски съюз д-р Стоян Борисов, представители на Националната система 112, на водещи лечебни заведения (ВМА, УМБАЛСМ „Н. И. Пирогов“, УМБАЛ „Св. Екатерина“), Националната здравноосигурителна каса и др. \r\nПоводът за провеждането на събитието е необходимостта от създаването на програми за поставяне на автоматични външни дефибрилатори (АВД) на обществени места и обучение на населението, вкл. младежи, за действия при сърдечен арест. Наличието на единна рамка и становище от страна на институциите и неправителствения сектор в тази сфера биха били и в унисон с Декларацията на Европейския парламент от 14 юни 2012 г., чийто вносител е д-р Антония Първанова, и в която се призовават страните-членки на Европейския съюз за насърчаване на  обучението и за използването на автоматичен външен дефибрилатор и от немедицински лица с цел значимото увеличаване на шанса за оцеляване на пострадал с внезапен сърдечен арест. \r\nПо време на кръглата маса ще бъде демонстрирана употребата на АВД, който ще бъде поставен във фоайето на централата на БЧК и ще бъде огласена позицията на Европейския съвет по ресусцитация.", "date": "2019.09.24", "title": "БЧК организира кръгла маса за използването на автоматични външни дефибрилатори в България при сърдечен арест на 25 септември"}
{"url": "http://www.focus-news.net/news/2019/09/24/2701764/voennoe-obozrenie-spored-kitayski-medii-shoygu-e-pokazal-che-rusiya-se-otkazva-ot-statuta-si-na-okeanska-darzhava.html", "text": "Тези дни в руските медии се появи интервю на министъра на отбраната Сергей Шойгу, в което той озвучи позицията на военното ведомство: Русия няма нужда от авионосни групировки, а от оръжия за тяхното потопяване. Това заявление привлече вниманието на световната преса, включително китайската, пише специализираният руски портал  „Военное обозрение“ . \r\nШойгу заяви в интервюто пред „Московский комсомолец“: \r\n„САЩ харчат гигантски пари за частни военни компании и авионосни групировки. Но трябват ли й на Русия пет-десет авионосни групировки, ако ние нямаме намерение да нападаме никого? Трябват ни средства, които потенциално могат да бъдат използвани против подобни авионосни групи на противника в случай на агресия срещу нашата страна. А това е несравнимо по-евтино и ефективно!“ \r\nКакто смятат в Китай, фактически това сигнализира за трансформацията на Военноморския флот на Руската Федерация: Русия се отказва от статута си на океанска държава, от усилията за запазване на този статут. Както се посочва, вместо върху построяването на големи надводни кораби, е направен избор в полза на сдържането на ВМС на неприятеля, включително неговия авионосен флот. Но тази ситуация вече е срещана в съветския период. \r\nИзданията от Китай отбелязват, че през 50-те и 60-те години СССР се е стремил да вдъхне живот на концепцията за „ракетна универсалност“, като се е отказал категорично от строителството на самолетоносачи, тъй като ги смята за безполезни. Но Кубинската криза, съпроводена от американската блокада на „Острова на свободата“ е показала погрешността на този подход. \r\nВ тази връзка от средата на 60-те години Москва пристъпва към създаването на океански флот. Но разпадането на СССР прекъсва рязко този процес. Предвид текущите военни разходи на Русия (шесто място в света), ще й бъде крайно трудно да построи ВМФ, способен да се сравнява с американската мощ. \r\nРусия се е опитала всячески да поддържа имиджа на „велик флот“, като от време на време е изпращала на походи единствения си самолетоносач „Кузнецов“, който дори беше край бреговете на Сирия. \r\n„Но това бе любуване на увехнали цветя. От една страна, голяма част от съветската техника постепенно остаря, а срокът на експлоатация на корабите се приближи към своя край. А от друга страна, след загубата на големите корабостроителници, които останаха в Украйна, бе загубена възможността за построяване на нови големи кораби“, пишат китайските медии, като отбелязват, че този процес засяга и подводниците, които, макар да са оборудвани със страшните „Калибри“, са с все по-малък тонаж и не могат да се сравняват по никакъв начин с по-раншните „Тайфуни“ (тип „Акула“) с водоизместимост (надводна) повече от 23 хиляди тона. \r\n„От безпомощността, озвучена от Шойгу, е видно, че руският ВМФ се сблъсква с дилеми и се стреми да адаптира стратегията си към реалността […] Бъдещият руски флот, може би, в течение на значителен период ще бъде само сила, която може да осъществява морска отбрана“, посочват китайските медии. \r\nНо в същото време китайските анализатори отбелязват, че доктрината за сдържане може да се окаже напълно продуктивна практика благодарение на цял арсенал от високоефективни оръжия, като например, ракетите X-35У и подводните апарати „Посейдон“. \r\n \r\nПревод и редакция:", "date": "2019.09.24", "title": "„Военное обозрение“: Според китайски медии, Шойгу е показал, че Русия се отказва от статута си на океанска държава"}
{"url": "http://www.focus-news.net/news/2019/09/24/2701762/nad-54-hilyadi-prevozni-sredstva-sa-minali-po-avtomagistrala-trakiya-na-20-septemvri.html", "text": "54 067 превозни средства са преброили трафик камерите на АМ „Тракия“ на изхода на София на 20 септември - последният работен ден преди трите почивни дни около Деня на Независимостта. Това съобщиха от  Агенция „Пътна инфраструктура“ . От тях пътуващите към Бургас са 28 712, а в посока София - 25 355 превозни средства, отчитат трафик камерите на Агенция „Пътна инфраструктура“ (АПИ) на изхода на София.  \r\nНа 23 септември /понеделник/, последният от трите неработни дни за празника, са преброени 47 819 автомобила. От тях пътуващите към столицата са 32 420. \r\nПо АМ „Хемус“ в петък /20 септември/ трафикът е 39 517 МПС, от които 23 655 автомобила в посока Варна. В последния почивен ден /23 септември/, пътуващите от Ботевград към София автомобили са 24 029. \r\nНа трето място по интензивност на движението е участъкът от път I-1 през Владая. На 23 септември преброителният пункт при Драгичево е отчел 20 364 автомобила, пътуващи към столицата. Почти същите стойности - 20 412 МПС, се наблюдават и на 20 септември за излизащите от София превозни средства. \r\nПо пътя София - Калотина на 20 септември в посока границата със Сърбия са преминали 21 423 МПС, а на 23 септември в посока към столицата са отчетени 16 144 автомобила. \r\nПовече от 16 300 автомобила са проверили инспекторите на Националното тол управление в периода 20-23 септември за платена винетна такса. Установени са близо 1 400 нарушители, като повече от половината от тях са чужденци (775). \r\nНаложени са 1192 компенсаторни такси на обща стойност 21 770 лв. Съставени са 166 акта за установяване на административно нарушение.  \r\nОт началото на годината инспекторите от тол контрола са проверили близо 1,1 млн. автомобила, като са констатирани близо 80 000 нарушители и стойността на наложените компенсаторни такси е над 3,8 млн. лв.", "date": "2019.09.24", "title": "Над 54 хиляди превозни средства са минали по автомагистрала „Тракия“ на 20 септември"}
{"url": "http://www.focus-news.net/news/2019/09/24/2701767/kanal-za-nelegalni-migranti-ot-gartsiya-za-balgariya-razkriha-granichni-politsai-ot-rdgp-smolyan-zaedno-sas-sluzhiteli-na-odmvr-haskovo.html", "text": "Канал за нелегални мигранти от Гърция за България разкриха гранични полицаи от РДГП – Смолян, заедно със служители на ОДМВР – Хасково. Това съобщиха от пресцентъра на  МВР . Задържани са организаторът, петима български граждани и незаконно преведени мигранти.  \r\nНа 17 септември т. г., в района на местността Колибаря, граничен полицейски наряд от Гранично полицейско управление-Ивайловград подава знак за спиране на движещи се по пътното платно три автомобила, които не се подчиняват на полицейското разпореждане. Веднага, заедно със служители на Районно управление на МВР-Ивайловград, са предприети заградителни и оперативни действия. В резултат на бързата реакция, малко по-късно в района са установени колите - едната от които претърпяла пътно-транспортно произшествие, с  петима български граждани -  на възраст от 24 до 36 години. Освен българите, в автомобилите  са открити и 16 чужденци без документи за самоличност, представящи се за граждани на Афганистан. Всички те са задържани и са приведени в помещение за задържане на  Гранично полицейско управление-Ивайловград.  \r\nВ хода на продължилото разследване е установен и задържан организаторът на канала – 25-годишен афганистански гражданин, пребиваващ в София. Извършени са процесуално- следствени действия на адреса, обитаван от него, където са задържани още двама незаконно пребиваващи афганистанци.  \r\nЗа случая е уведомен дежурен прокурор от Районната прокуратура в Ивайловград. Срещу българите, превозвали мигрантите, са образувани три бързи производства по чл.281, ал.2 от НК, а  срещу афганистанските граждани - 8 бързи производства по чл.279 от НК. Според първоначалните данни се касае за организиран  канал за превеждане на нелегални мигранти през границата на страната към страни от Западна Европа.  Работата по случая продължава под наблюдението на прокуратурата.", "date": "2019.09.24", "title": "Канал за нелегални мигранти от Гърция за България разкриха гранични полицаи от РДГП – Смолян, заедно със служители на ОДМВР – Хасково"}
{"url": "http://www.focus-news.net/news/2019/09/24/2701760/sky-news-reshenieto-na-dzhonsan-da-suspendira-parlamenta-e-nezakonno-reshi-varhovniyat-sad.html", "text": "Решението на британския премиер да спре дейността на парламента до 14 октовмри е незаконно, заяви единодушно Върховният съд на страната, предава  Sky News . \r\n11 съдии трябваше да определят законосъобразността на решението на Борис Джонсън да посъветва кралицата да „пророгира“ (спре дейността) на парламента, което бе описано от опозицията като „изключително дълъг“ период. \r\nЛейди Хейл каза: „Съдът е длъжен да заключи, че решението да се посъветва Нейно Величество да пророгира (парламента) е незаконно, тъй като е довело до осуетяване или възпрепятстване на възможността на парламента да изпълнява конституционните си функции“. \r\nСлед решението председателят на Камарата на общините Джон Беркоу заяви, че законодателното събрание трябва да „се свика незабавно“ и че ще се консултира с партийните лидери „по спешност“. \r\nВ изявление той добави: „Съдиите отхвърлиха твърдението на правителството, че затварянето на парламента за пет седмици е просто стандартна практика, за да се даде възможност за новата Реч на кралицата. \r\n„Като стигнаха до заключението си, те потвърдиха правото и задължението на парламента да се събере в този решаващ момент, за да дебатира внимателно действията на изпълнителната власт и да държи министрите отговорни“. \r\nМинистър-председателят Джонсън настоя за пет-седмично спиране на дейността на парламента от 9 септември, което да позволи на правителството да определи нов законодателен дневен ред в Речта на кралицата, когато депутатите се върнат в Камарата на общините. \r\n \r\nПревод и редакция:", "date": "2019.09.24", "title": "Sky News: Решението на Джонсън да суспендира парламента е незаконно, реши Върховният съд"}
{"url": "http://www.focus-news.net/news/2019/09/24/2701765/sport-kubrat-pulev-shte-se-boksira-s-avstralietsa-mark-de-mori-na-9-noemvri.html", "text": "Стана ясен евентуалният съперник на Кубрат Пулев за галавечерта във Фресно на 9 ноември. Това е австралиецът Марк де Мори, който впечатлява с визитката си на професионалния ринг до момента, съобщава сайтът boxen.de. Все още нищо не е обявено официално, но живеещият в Хърватия Де Мори е сред основните варианти. 37-годишният австралиец изобщо има 37 победи (33 с нокаут) и само 2 загуби в 41 мача като професионалист. Той е спечелил последните си седем мача с нокаут след поражението от британеца Дейвид Хей през януари 2016-та година. Пулев, който е задължителен претендент за световната титла във версия Международна боксова федерация (IBF), няма да може да се бори за шампионския колан до края на годината заради планирания за 7 декември реванш между световния шампион Анда Руис и Антъни Джошуа.", "date": "2019.09.24", "title": "Спорт: Кубрат Пулев ще се боксира с австралиеца Марк де Мори на 9 ноември"}
{"url": "http://www.focus-news.net/news/2019/09/24/2701761/predsedatelyat-na-kamarata-na-obshtinite-dzhon-barkou-parlamentat-na-obedinenoto-kralstvo-tryabva-da-se-svika-nezabavno.html", "text": "Председателят на Камарата на общините Джон Бъркоу настоя, че парламентът в Лондон  трябва да се „свика без забавяне“, предава  AFP , като припомня, че по-рано през деня Върховният съд на Обединеното кралство постанови, че решението на премиера Борис Джонсън за пророгация на законодателния орган е незаконно. \r\nБъркоу, който бе силно критичен към решението на Джонсън, заяви, че ще се консултира с партийните лидери „по спешност\". \r\nВ изявление Бъркоу подчерта: „Приветствам решението на Върховния съд, съгласно което пророгацията на парламента е незаконна. Съдиите отхвърлиха твърдението на правителството, че закриването на парламента за пет седмици е просто стандартна практика, за да се даде възможност за ново изказване на кралицата.Като стигнаха до заключението си, те потвърдиха правото и задължението на парламента да се събере в този решаващ момент... Като въплъщение на нашата парламентарна демокрация, Камарата на общините трябва да се свика незабавно. За тази цел сега спешно ще се консултирам с партийните лидери\". \r\n \r\n Тереза Герова", "date": "2019.09.24", "title": "Председателят на Камарата на общините Джон Бъркоу: Парламентът на Обединеното кралство трябва да се свика незабавно"}
{"url": "http://www.focus-news.net/news/2019/09/24/2701766/d-r-atanas-kambitov-kmet-na-blagoevgrad-ot-dnes-v-eksploatatsiya-shte-bade-pusnata-novata-svetofarna-uredba-na-vhoda-na-kv-strumsko.html", "text": "От днес в експлоатация ще бъде пусната новата светофарна уредба на входа на кв. „Струмско“ в Благоевград. Това каза кметът на Община Благоевград д-р Атанас Камбитов пред журналисти, предаде репортер на  Радио „Фокус“ – Пирин . Той уточни, че в следващите 10 – 15 дни редовно ще се следи трафика, за да може светофарната уредба да бъде така настроена, че да не се получават задръствания. „Искаме да анализираме потока и да съобразим режима с него. Например в сутрешните часове повечето хора излизат от кв. „Струмско“ към центъра, а в следобедните часове е обратното“, обясни д-р Камбитов. Той уточни, че в Община Благоевград многократно са постъпвали молби от жителите на квартал „Струмско“ за изграждането на съоръжението, такива са подадени и в рамките на инициативата „Ти предложи! Кмете направи!“. „Още преди години искахме да започнем строителството на светофарната уредба, но знаете, че тези процедури се съгласуват. Тогава имахме и пречки, но с времето успяхме да ги преодолеем, което направи възможно изграждането на светофарната уредба“, каза още д-р Камбитов. \r\nЛивия НИНОВА", "date": "2019.09.24", "title": "Д-р Атанас Камбитов, кмет на Благоевград: От днес в експлоатация ще бъде пусната новата светофарна уредба на входа на кв. „Струмско“"}
{"url": "http://www.focus-news.net/news/2019/09/24/2701768/d-r-atanas-kambitov-kmet-na-blagoevgrad-prez-denya-shte-otkriem-nyakolko-novi-detski-ploshtadki-izgradeni-v-ramkite-na-initsiativata-ti-predlozhi-kmete-napravi.html", "text": "През деня ще открием няколко нови детски площадки, изградени в рамките на инициативата „Ти предложи! Кмете направи!“. Това каза кметът на Община Благоевград д-р Атанас Камбитов пред журналисти, предаде репортер на  Радио „Фокус“  – Пирин . Той уточни, че става дума за около 6 съоръжения, като към момента се изгражда и още 11 нови детски площадки в Благоевград, но и в селата към общината. Д-р Камбитов отбеляза, че освен това се правят 5 – 6 спортни съоръжения.  \r\n„През деня предстои още първа копка на ВиК на улица „Стара планина“. Това е проблем, който бе поставян многократно от живущите, затова, съвместно с „Водоснабдяване и канализация“ ЕООД – Благоевград, поехме ангажимент да решим този проблем“, каза още д-р Камбитов. Той посочи, че скоро предстои и ремонт на улица „Мелник“, тъй като там водопроводната мрежа е много стара. „Водопроводната мрежа в централна градска част е последния сериозен проблем, който остава за Община Благоевград. В кварталите навсякъде тя е подменена“, коментира д-р Камбитов. \r\nЛивия НИНОВА", "date": "2019.09.24", "title": "Д-р Атанас Камбитов, кмет на Благоевград: През деня ще открием няколко нови детски площадки, изградени в рамките на инициативата „Ти предложи! Кмете направи!“"}
{"url": "http://www.focus-news.net/news/2019/09/24/2701770/eva-maydel-kam-predsedatelya-na-etsb-mario-dragi-etsb-tryabva-da-predotvratyava-ikonomicheski-krizi.html", "text": "„Европейската централна банка (ЕЦБ) доказа, че е способна да управлява кризи след като спаси еврото с решителни действия по време на дълговата криза в началото на десетилетието. Но сега банката трябва да покаже, че може и да предотвратява или поне смекчава предстоящи икономически кризи. Надявам се, че последните мерки, предприети само преди седмица с допълнително понижаване на лихвените проценти и наливане на ликвидност в европейската икономика да имат такъв ефект.“ Това заяви българският евродепутат от ГЕРБ/ЕНП Ева Майдел по време на изслушването на председателя на ЕЦБ Марио Драги в комисията по икономически въпроси на Европейския парламент на 23 септември 2019 г. в Брюксел. Това съобщиха от пресцентъра на  ПП ГЕРБ .  \r\nЕва Майдел попита Драги дали според него има нужда от допълнителни правомощия, за да се справи с очакваната рецесия в Еврозоната в следствие на намаления растеж и производителност. Той отговори, че в последните години ЕЦБ е увеличила инструментите, с които може да влияе, но са нужни повече възможности за засилване на фискалните стимули към икономиката, които да увеличат инвестициите и производителността.  \r\nНа въпрос на Ева Майдел за мерките, които ЕЦБ е взела, за да запази стабилността на еврото при Брекзит без сделка, Драги отговори, че ЕЦБ и централната банка на Великобритания са работили последните 3 години, за да имат план кои европейски регулации и как ще се прилагат в случай на Брекзит без сделка. ЕЦБ публикува редовни препоръки към частния бизнес за мерки, които трябва да вземат компаниите, за да намалят рисковете при такъв сценарий.", "date": "2019.09.24", "title": "Ева Майдел към председателя на ЕЦБ Марио Драги: ЕЦБ трябва да предотвратява икономически кризи"}
{"url": "http://www.focus-news.net/news/2019/09/24/2701773/gd-granichna-politsiya-trafikat-na-gkpp-kapitan-andreevo-i-gkpp-lesovo-e-izklyuchitelno-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" и ГКПП \"Лесово\" на границата с Република Турция е изключително интензивен на изход за товарни автомобили. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . \r\nВъв връзка с извършване на ремонтно-строителни за времето до 14 октомври 2019 г. преминаването през ГКПП \"Златарево\" ще бъде затруднено. \r\nОт съображение за безопасност поради ниското ниво на река Дунав платформата, обслужваща фериботната връзка Оряхово – Бекет работи само през светлата част на денонощието – от 08.00 ч. до 22.00 ч. \r\nПреминаването през всички контролно-пропускателни пунктове на границите с Гърция, Румъния, Сърбия и Северна Македония трафикът се осъществява нормално.", "date": "2019.09.24", "title": "ГД „Гранична полиция“: Трафикът на ГКПП \"Капитан Андреево\" и ГКПП \"Лесово\" е изключително интензивен на изход за товарни автомобили"}
{"url": "http://www.focus-news.net/news/2019/09/24/2701771/d-r-atanas-kambitov-kmet-na-blagoevgrad-okolo-350-dka-v-grada-sa-predvideni-za-izgrazhdaneto-na-industrialna-zona.html", "text": "Около 350 дка в града са предвидени за изграждането на индустриална зона. Това каза кметът на Община Благоевград д-р Атанас Камбитов пред журналисти, предаде репортер на  Радио „Фокус“ – Пирин . Той коментира, че приблизително 250 дка от тях са частен имот, който ще бъде закупен от „Национална компания индустриални зони“. „Още 115 дка даваме като общинска земя. Тя се намира в района на бившите черешови градини. Тоест, ще разполагаме с около 350 дка за изграждането на индустриална зона. Симитли също имат около 300 – 350 дка“, посочи още д-р Камбитов. Той отбеляза, че може да се направят и две отделни индустриални зони, но е по-добре да бъде една обща, с Община Симитли. „Например, като кажем Индустриална зона – Пловдив имаме предвид още 7 – 8 общини. Ако направим обща зона ще имаме и още едно предимство. Винаги, когато ходим в Брюксел, ни препоръчват да работим съвместно със съседните общини, защото регионалният критерий за финансиране на по-късен етап ще бъде предимство. В момента с кмета на Симитли Апостол Апостолов мислим как ще бъде най-изгодно за всички“, подчерта д-р Камбитов. Той уточни, че всички необходими действия са предприети и в най-скоро време резултатът ще бъде видим. \r\nЛивия НИНОВА", "date": "2019.09.24", "title": "Д-р Атанас Камбитов, кмет на Благоевград: Около 350 дка в града са предвидени за изграждането на индустриална зона"}
{"url": "http://www.focus-news.net/news/2019/09/24/2701769/vecherne-novosti-sarbiya-sreshta-mezhdu-kolinda-i-tachi-harvatiya-e-vdahnovenie-za-kosovo.html", "text": "Президентите на Хърватия и Косово Колинда Грабар-Китарович и Хашим Тачи се срещнаха в кулоарите на Общото събрание на ООН, а веднага след това и двамата споделиха в своите профили в „Туитър“ снимка от преговорите и своите положителни впечатления от тях, пише електронното издание на белградския ежедневник  „Вечерне новости“ . \r\n„Добри и приятелски двустранни отношения между Хърватия и Косово. Много сме отворени за продължаване на нашето сътрудфничество и сме готови да предоставим на Косово цялата помощ, от която се нуждае“, написа хърватският президент. \r\nТачи също, както може да се тълкува от неговия „туийт“, беше доволен от атмосферата на срещата. \r\n„Страхотна дискусия в кулоарите на Общото събрание на ООН с президента Грабар-Китарович. Хърватия е приказка за успехи и вдъхновение за Косово по пътя към интеграция в ЕС. Ще продължим сътрудничеството си с Хърватия като фактор за мира в Западните Балкани“, написа косовският държавен глава. \r\n \r\nПревод и редакция:", "date": "2019.09.24", "title": "„Вечерне новости“ (Сърбия) Среща между Колинда и Тачи: Хърватия е вдъхновение за Косово"}
{"url": "http://www.focus-news.net/news/2019/09/24/2701778/varna-i-sliven-shte-izgrazhdat-vodna-infrastruktura-sas-sredstva-po-opos.html", "text": "Министърът на околната среда и водите Нено Димов подписа договори за изграждане на водна инфраструктура с ВиК дружествата във Варна и Сливен със средства по оперативна програма „Околна среда 2014-2020 г.“ (ОПОС). Това съобщиха от  пресцентъра на Министерство на околната среда и водите . С управителя на „ВиК-Варна“ ООД инж. Валентин Вълканов беше подписан договор за безвъзмездна финансова помощ в размер на близо 96,8 млн. лв. от ОПОС. Общият размер на инвестицията в проекта е 138,4 млн. лв. Πo пpoeĸтa ще бъдат реконструирани общо 22,5 км магистрални и довеждащи водопроводи. По този начин ще бъде осигурено непрекъснато водоподаване към вилните зони и курортните комплекси на изток от Варна. Предвижда се изграждане и реконструкция на 81 км канализационни мрежи и една канално-помпена станция. C ycпeшнoтo изпълнeниe нa дeйнocтитe пo пpoeĸтa над 330 000 житeли щe имaт дocтъп дo пoдoбpeнo вoдocнaбдявaнe. Oчaĸвa ce зaгyбитe нa вoдa във водопроводната мрежа дa нaмaлeят c близо 5%. Срокът за изпълнение на проекта е 47 месеца. \r\nМинистър Димов и инж. Севдалин Рашев, управител на „Водоснабдяване и канализация - Сливен“ ООД, подписаха договор за доизграждане и рехабилитация на водоснабдителна и канализационна инфраструктура на Сливен. Проектът е на обща стойност 133,3 млн. лв., като ОПОС осигурява 95,6 млн. лв. Мерките предвиждат рехабилитация, ремонт и изграждане на 58,2 км водопроводна мрежа и 44,8 км канализационна мрежа. Ще бъдат реконструирани пречиствателна станция за отпадъчни води (ПСОВ) - Сливен и ПСОВ - Нова Загора. C ycпeшнoтo изпълнeниe нa дeйнocтитe пo пpoeĸтa 101 500 житeли щe имaт дocтъп дo пoдoбpeнo вoдocнaбдявaнe и 125 500 жители ще се ползват от подобрена услуга по пречистване на отпадъчни води. Загубите на вода ще намалеят с 15%. Предвидено е разширение на съществуващата система за контрол, управление и събиране на данни (СКАДА) и изграждане и внедряване на географска информационна система. Срокът за изпълнение на проекта е 51 месеца.", "date": "2019.09.24", "title": "Варна и Сливен ще изграждат водна инфраструктура със средства по ОПОС"}
{"url": "http://www.focus-news.net/news/2019/09/24/2701777/28-godishen-mototsikletist-e-pochinal-pri-paten-intsident-v-selo-dzherman.html", "text": "28-годишен мотоциклетист е починал при пътен инцидент в село Джерман, съобщиха от пресцентъра на  Областна дирекция на МВР – Кюстендил . Инцидентът е възникнал на 21 септември. Мъжът е от село Самораново. Сблъсъкът е бил между мотоциклета и  леки автомобил,  управляван от  46-годишен мъж от Сопот. По случая е започнато досъдебно производство в Районно управление на МВР – Дупница, уведомен е дежурен прокурор.", "date": "2019.09.24", "title": "28-годишен мотоциклетист е починал при пътен инцидент в село Джерман"}
{"url": "http://www.focus-news.net/news/2019/09/24/2701776/aktrisata-ivana-radkova-dzhedzheva-i-rezhisyorat-i-poet-simeon-dimitrov-byaha-udostoeni-sas-zvanieto-pocheten-grazhdanin-na-obshtina-burgas.html", "text": "Актрисата Ивана Радкова Джеджева и режисьорът и поет Симеон Димитров бяха удостоени със званието „Почетен гражданин на Община Бургас“. Това решение бе прието по време на 62-то редовно заседание на Общински съвет – Бургас, предаде репортер на  Радио „Фокус“-Бургас . Двете докладни записки бяха внесени от кмета Димитър Николов. Решението бе прието единодушно от всички общински съветници. По думите на Димитър Николов в Община Бургас е постъпило предложение от Сдружение „Бургаска писателска общност“, с председател Росен Друмев,  за присъждане званието „Почетен гражданин на Община Бургас“ на Симеон Димитров, поет и режисьор. \r\nСимеон Димитров Иванов е роден в гр. Свищов. Завършва българска филология и философия в Софийски университет „Свети Климент Охридски”, а след това и режисура и актьорско майсторство във ВИТИЗ „Кръстьо Сарафов”. Веднага след това е поканен от ръководството на Драматичен театър „Адриана Будевска” за режисьор, където поставя спектаклите „Всеки търси своя остров”, „Да бъде забравен Херострат”, „Боряна”, „Изобретателната влюбена”, „Сонатина за пауна”, „Опит за летене” „Прекрасната от Амхърст”, „Полет над кукувиче гнездо”, „Прокурорът” и др. \r\nПрез 90-те години на XX век представя пред бургаската публика новите си спектакли „Шерше ла фам”, „Игра на Лир”, „1000 метра над морето”, „Полковникът птица”, „Районна болница”, „Гласове”. \r\nЧлен е на Сдружение „Бургаската писателска общност“ и на Съюза на Северноамериканските писатели. Има издадени 8 книги с поезия. Пред печат е теоретичната му книга „Преобразяването или игра на друг” — граматика на актьорското майсторство. Носител е на наградата на Съюза на актьорите в България (САБ) за режисура и на наградата за поезия „Златно дунавско перо”. \r\nСпоред кметът Димитър Николов стотици роли в театрални постановки и  поетични концерти изпълват кариерата на актрисата Ивана Радкова Джеджева. Повече от половината от творческия  й път е свързан с Драматичен театър „Адриана Будевска“ Бургас, където тя създава незабравими театрални образи повече от 23 години. Мотивите за предложението Ивана Радкова Джеджева да бъде удостоена със званието „Почетен гражданин на Община Бургас“ са огромния й принос за развитието на театралното изкуство в Бургас и  популяризирането на ДТ „Адриана Будевска“ и Бургас на националната театрална сцена. \r\nДеница ДИМИТРОВА", "date": "2019.09.24", "title": "Актрисата Ивана Радкова Джеджева и режисьорът и поет Симеон Димитров бяха удостоени със званието „Почетен гражданин на Община Бургас“"}
{"url": "http://www.focus-news.net/news/2019/09/24/2701779/tri-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив Без вода са абонатите от населените места Мраченик, Бегунци и Бенковски. Не е посочен краен срок за възстановяване на нормалното водоподаване към засегнатите домакинства. \r\nС нарушено водоподаване са също живущите в района на ул. „Братя Миладинови“ в град Първомай и на ул. „Пирин“ в град Баня. Екипите на водоснабдителното дружество отстраняват аварии на улиците „Марагидик“ и „Лебед“ в Пловдив, също по бул. „Александър Стамболийски“ и при блок №52 в квартал „Тракия“ на областния град. \r\nТони МИХАЙЛОВ", "date": "2019.09.24", "title": "Три села в Пловдивска област са с нарушено водоподаване заради аварии"}
{"url": "http://www.focus-news.net/news/2019/09/24/2701780/obshtina-svishtov-chudesno-predstavyane-na-svishtovskite-dzhudisti-v-mezhdunaroden-turnir-v-turtsiya.html", "text": "Свищовски спортисти се включиха в  международен турнир по джудо за мъже и жени в Одрин, Турция, съобщиха от пресцентъра на  Община Свищов . Свищовският клуб „Джудоспорт“ участва с трима състезатели и спечели два медала. Едмон Белчев, в категория до 66 кг, се представи отлично като спечели четири победи и достигна до финална среща срещу представител на Грузия. След контузия по време на срещата, нашият състезател загуби и се класира на второ място. \r\nПри жените Гергана Йорданова, в категория +78 кг, се класира на трето място, а Димитър Димитров, в категория до 60 кг, остана на пето място.", "date": "2019.09.24", "title": "Община Свищов: Чудесно представяне на свищовските джудисти в международен турнир в Турция"}
{"url": "http://www.focus-news.net/news/2019/09/24/2701781/abv-sofiya-registrira-listata-si-za-mestnite-izbori.html", "text": "АБВ-София регистрира листата си за местните избори, предаде репортер на  Агенция \"Фокус\" . Листата бе регистрирана от нейния водач Ивайло Калфин, от председателя на АБВ-София Емил Кало и заместник-председателя на партията в столицата Пламена Заячка. \"Внесохме пълна листа за общински съветници, очакванията са ни да постигнем максимален резултат. В момента имаме трима общински съветници от АБВ. Бяхме в коалиция, сега се явяваме самостоятелно\", каза Калфин по време на регистрацията. През септември стана ясно, че АБВ издига за водач на листата на партията в столицата Ивайло Калфин и подкрепа кандидатурата на Мая Манолова за кмет.  \r\n \r\nДеница КИТАНОВА", "date": "2019.09.24", "title": "АБВ-София регистрира листата си за местните избори"}
{"url": "http://www.focus-news.net/news/2019/09/24/2701783/dmitriy-peskov-po-politsiyata-ne-mozhe-da-se-hvarlya-dori-plastmasova-chashka.html", "text": "Прессекретарят на руския президент Дмитрй Песков коментира съдебните процеси за проявите на насилие срещу представители на властите на несанкционираните протестни акции в Москва, предава  РИА Новости . \r\nПо време на разговор със студенти от Висшето училище по икономика представителят на Кремъл подчерта, че по полицаите или руските гвардейци не може да се хвърля нищо. \r\n„Там имаше човек, който хвърли чашка. Но разберете, че в Америка биха го застреляли", "date": "2019.09.24", "title": "Дмитрий Песков: По полицията не може да се хвърля дори пластмасова чашка"}
{"url": "http://www.focus-news.net/news/2019/09/24/2701772/reuters-korbin-prizova-dzhonsan-da-si-podade-ostavkata-sled-reshenieto-na-varhovniya-sad.html", "text": "Лидерът на основната британска опозиционна Лейбъристка партия Джереми Корбин призова във вторник премиера Борис Джонсън да „обмисли пиозицията“ си и да подаде оставка в светлината на решението на Върховния съд, че обявеното от министър-председателя спиране на дейността на парламента за пет седмици е незаконно, предава  Reuters. \r\n„Призовавам Джонсън, изразявайки се с исторически термини, „да обмисли позицията си“ и да стане премиерът, който е бил най-кратко на власт“, заяви Корбин на конгреса на лейбъристите в Брайтън. \r\n„Призовавам незабавно да бъде възобновена работата на парламента“, добави той. За оставката на Джонсън успяха да призоват и представители на други опозиционни партии, включително Шотландската национална партия и „Зелените“. \r\n \r\nПревод и редакция:", "date": "2019.09.24", "title": "Reuters: Корбин призова Джонсън да си подаде оставката след решението на Върховния съд"}
{"url": "http://www.focus-news.net/news/2019/09/24/2701782/vremenno-dvizhenieto-po-pat-ii-19-mesta-bukovo-pri-km-65-se-osashtestvyava-dvuposochno-v-edna-lenta-poradi-paten-intsident.html", "text": "Временно движението по път II-19 Места – Буково при км 65 се осъществява двупосочно в една лента поради пътен инцидент. Това съобщиха от пресцентъра на   Агенция \"Пътна инфраструктура\" . \r\nШофьорите е необходимо да карат с повишено внимание, като спазват указанията на \"Пътна полиция\".", "date": "2019.09.24", "title": "Временно движението по път II-19 Места – Буково при км 65 се осъществява двупосочно в една лента поради пътен инцидент"}
{"url": "http://www.focus-news.net/news/2019/09/24/2701784/ivaylo-kalfin-abv-imame-kandidati-za-kmetove-na-deset-rayona-razchitame-da-sme-faktor-v-sledvashtiya-obshtinski-savet.html", "text": "Имаме кандидати за кметове на десет района, разчитаме да сме фактор в следващия  Общински съвет. Това каза водачът на листата общински съветници на АБВ за местните избори Ивайло Калфин пред журналисти, предаде репортер на  Агенция \"Фокус\" . \"Имаме кандидати за кметове на 10 района, на 5 населени места освен кандидатите за общинските съветници\", посочи Калфин. Той обърна внимание, че АБВ има кандидати за кметове в районите \"Нови Искър\", \"Красно село\", \"Слатина\", \"Възраждане\", \"Овча купел\". \"Това са хора, които и досега са участвали в местни избори. Разчитаме на добър резултат. \"Разчитаме в следващия общински съвет да сме факторът, който допринася първо бюджетът на София да се харчи прозрачно и гражданите да знаят къде отиват парите им\", допълни Калфин. По думите му АБВ има достатъчно самочувствие, че може да присъства в общинския съвет самостоятелно. \"Трябва или да има достатъчно големи коалиции, очакваме и подкрепяме г-жа Манолова за кандидат за кмет, за да се промени въобще целия модел на управление на София. Оттам нататък всяка партия трябва да се докаже. В съвета не е проблем да е по-шарено и да има представители на повече партии. Това обикновено значи повече прозрачност\", допълни още Калфин. На въпрос как ще се постига мнозинство, той посочи, че шаренията води до по-консенсусна политика. \"Тогава, когато имате едно много ясно изразено мнозинство, обикновено то си решава само без да пита останалите\", коментира Калфин. По отношение на програмата на Манолова за управление на София, Калфин посочи, че моделът към момента е порочен. \"След това живот и здраве, ако успешно спечели г-жа Манолова, ще обсъждаме конкретните мерки, зад които ние бихме застанали. Има някои от нейните мерки, зад които бихме застанали, има някои, по които нямаме съгласие\", каза Калфин.  \r\nДеница КИТАНОВА", "date": "2019.09.24", "title": "Ивайло Калфин, АБВ: Имаме кандидати за кметове на десет района, разчитаме да сме фактор в следващия Общински съвет"}
{"url": "http://www.focus-news.net/news/2019/09/24/2701775/rtk-kosovo-predizbornata-kampaniya-v-kosovo-zapochva-v-sryada.html", "text": "Кампанията преди предсрочните парламентарни избори в Косово на 6 октомври започва официално в сряда, 25 септември, и ще продължи десет дни, предава обществената  „Радио и телевизия Косово“ (RTK) . \r\nВъв вота ще участват 25 партии и коалиции. Имащите право на глас са 1,937,868. Централната избирателна комисия (ЦИК) е решила да отпечата 1,801,800 бюлетини. \r\nБроят на избирателите, които са премахнати от списъците след местните избори през 2017 година заедно с броя на хората, които са се отказали от косовското си гражданство, допстига 46,917 души. \r\n \r\nПревод и редакция:", "date": "2019.09.24", "title": "RTK (Косово): Предизборната кампания в Косово започва в сряда"}
{"url": "http://www.focus-news.net/news/2019/09/24/2701786/ministar-desislava-taneva-v-balgariya-se-prilagat-merki-koito-imat-polozhitelno-vliyanie-varhu-zadarzhane-na-vagleroda-v-pochvata.html", "text": "В България се прилагат мерки, които имат положително влияние върху задържане на въглерода в почвата. Те са свързани със зелените плащания, изискванията за кръстосано съответствие и многогодишните ангажименти от ПРСР 2014-2020 г. От друга страна това са добрите земеделски практики на земеделските стопани, прилагани независимо от подпомагането по ОСП. Това каза министърът на земеделието, храните и горите Десислава Танева по време на неформалното заседание на Съвета на ЕС по земеделие в гр. Хелзинки, Финландия, съобщиха от пресцентъра на  Министерството . \r\nТя посочи, че страната ни оценява положените от Финландското председателство усилия за изготвяне на документ, представящ значението на поглъщането на въглерод от почвите в борбата с измененията в климата. България счита, че законодателните предложения за ОСП след 2020 г. осигуряват подходяща рамка за повишаване капацитета на почвите да поглъщат въглерод.   \r\nСъществуващите в България земеделски практики може да допринесат за постигането на високи екологични резултати. Най-ефективните методи  по отношение на задържането на въглерод в почвата, използвани у нас, са засяването на покривни култури, прецизно използване на азот, спазване на сеитбооборот и др. \r\nВъглеродът в почвите се запазва при ограничаване на разораването на пасищата и превръщането им в обработваеми земи, както и поддържането на затревени междуредия при трайните насаждения. В тази връзка механизмът на обвързаната подкрепа допринася за изпълнение на по-високи екологични условия. Според министър Танева поемането на многогодишни ангажименти и осигуряването на достатъчен ресурс за новата ОСП, ще даде възможност за използване на екологичния потенциал на подпомаганите сектори и производства.", "date": "2019.09.24", "title": "Министър Десислава Танева: В България се прилагат мерки, които имат положително влияние върху задържане на въглерода в почвата"}
{"url": "http://www.focus-news.net/news/2019/09/24/2701785/sport-alegri-variant-za-zamestnik-na-solskyaer-v-man-yunayted.html", "text": "Масимилиано Алегри може да замени Оле Гунар Солскяер на мениджърския пост в Манчестър Юнайтед, съобщава \"Тутоспорт\" във вторник. Тимът започна слабо сезона и има едва 8 точки след първите шест срещи във Висшата лига, а следващата седмица Юнайтед ще се изправи в дербито с Арсенал. 20-кратните шампиони имат 8 точки след 6 изиграни двубоя. Масимилиано Алегри работи в Ювентус между 2014 и 2019 година. Лоран Блан е друг от кандидатите да води Манчестър Юнайтед. Бившият френски национал игра за Юнайтед в периода 2001-2003 година, а за последно води Пари Сен Жермен през 2016 година. Той бе спряган за поста и през миналата зима след уволнението на Жозе Моуриньо, но впоследствие Солскяер бе предпочетен за поста.", "date": "2019.09.24", "title": "Спорт: Алегри вариант за заместник на Солскяер в Ман Юнайтед"}
{"url": "http://www.focus-news.net/news/2019/09/24/2701787/reuters-vashington-i-phenyan-vazobnovyavat-tehnicheskite-pregovori-sled-2-do-3-sedmitsi-sreshta-tramp-kim-do-kraya-na-godinata.html", "text": "Северна Корея и САЩ може да възобновят преговорите на работно ниво за денуклеаризация на Корейския полуостров след 2 до 3 седмици, заявиха корейски депутати във вторник, предава  Reuters . \r\nЗаконодателите отбелязаха също, че четвъртата среща между американския президент Доналд Тръмп и севернокорейския лидер Ким Чен-ун може да се осъществи до края на тази година, ако има някакъв напредък в преговорите. \r\nОсвен това се посочва, че Ким може да посети Китай за пета среща с президента Си Дзинпин преди да проведе преговори с Тръмп. \r\n \r\nПревод и редакция:", "date": "2019.09.24", "title": "Reuters: Вашингтон и Пхенян възобновяват техническите преговори след 2 до 3 седмици, среща Тръмп-Ким до края на годината"}
{"url": "http://www.focus-news.net/news/2019/09/24/2701793/rayonniyat-sad-v-shumen-zadarzha-pod-strazha-zhena-predostavyala-sistemno-zhilishteto-si-za-seksualni-uslugi.html", "text": "59-годишната Сара С. е с мярка за неотклонение „Задържане под стража“ с определение на Шуменския районен съд, с което е уважено искането на  Районната прокуратура. Това съобщиха от  Апелативна прокуратура - Варна . Жената е с повдигнато обвинение за системно предоставяне на жилището си на различни лица за сексуални услуги. Престъплението по член 155, ал. 5 от НК е извършено в условията на опасен рецидив, тъй като Сара С. вече е осъждана ефективно за същото престъпление, и с користна цел. Тя е изтърпяла наказание лишаване от свобода за срок от 1 година и 8 месеца.  \r\nСпоред обвинението, Мадам Сара, както е известна обвиняемата, е извършила престъплението в периода от 9 до 18 септември тази година. От събраните до момента гласни и писмени доказателства, включително разпити на клиенти, които са се възползвали от терена на Мадам Сара, където били обслужвани от младо момиче, може да се направи обосновано предположение за авторството на деянието. Това, както и законовата презумпция за наличие на реална опасност обвиняемата да извърши друго престъпление и да се укрие, е било споделено и от състав на Шуменския районен съд, наложил й най-тежката мярка за процесуална принуда – задържане под стража. \r\nОпределението на съда подлежи на обжалване пред Шуменския окръжен съд.", "date": "2019.09.24", "title": "Районният съд в Шумен задържа под стража  жена, предоставяла системно жилището си за сексуални услуги"}
{"url": "http://www.focus-news.net/news/2019/09/24/2701789/afp-britanskiyat-parlament-vazobnovyava-rabota-v-sryada.html", "text": "Председателят на Камарата на общинините Джон Бъркоу обяви, че парламентът на Обединеното кралство ще възобнови работата си в сряда, след като Върховният съд на страната обяви решението на премиера Борис Джонсън за пророгация като незаконно, предава  AFP . \r\n„Възложих на органите на Камарата на общините да предприемат необходимите стъпки, за да гарантират, че тя ще заседава утре и че това ще се случи в 11:30 часа (местно време)“, обяви Бъркоу пред репортери пред сградата на парламента в Лондон. \r\nСлед като Върховният съд на Обединеното кралство постанови, че решението на премиера Борис Джонсън за пророгация на законодателния орган е незаконно, Бъркоу настоя, че парламентът трябва да се „свика без забавяне“. \r\nВ изявление той подчерта: „Приветствам решението на Върховния съд, съгласно което пророгацията на парламента е незаконна. Съдиите отхвърлиха твърдението на правителството, че закриването на парламента за пет седмици е просто стандартна практика, за да се даде възможност за ново изказване на кралицата.Като стигнаха до заключението си, те потвърдиха правото и задължението на парламента да се събере в този решаващ момент... Като въплъщение на нашата парламентарна демокрация, Камарата на общините трябва да се свика незабавно. За тази цел сега спешно ще се консултирам с партийните лидери\". \r\n \r\n Тереза Герова", "date": "2019.09.24", "title": "AFP: Британският парламент възобновява работа в сряда"}
{"url": "http://www.focus-news.net/news/2019/09/24/2701790/obrazuvano-e-dosadebno-proizvodstvo-za-palezh-na-vrata-kam-skladovo-pomeshtenie-za-sahranenie-na-darva-za-ogrev-kam-magazin-za-hranitelni-stoki-v-selo-dabrava.html", "text": "На 22 септември по телефон в в полицията е заявено от 42-годишен гражданин на Балчик, че за времето от 19.00 часа на 21 септември до 15.00 часа на 22 септември неизвестно лице е запалило дървена входна врата към складово помещение за съхранение на дърва за огрев към магазин за хранителни стоки в село Дъбрава, община Балчик, собственост на баща му. Това съобщиха от  ОДМВР-Добрич . По случая е образувано досъдебно производство.", "date": "2019.09.24", "title": "Образувано е досъдебно производство за палеж на врата към складово помещение за съхранение на дърва за огрев към магазин за хранителни стоки в село Дъбрава"}
{"url": "http://www.focus-news.net/news/2019/09/24/2701792/79-godishna-zhena-ot-general-toshevo-e-stanala-zhertva-na-telefonna-izmama-s-nad-15-000-leva.html", "text": "На 20 септември в 13.45 ч. в Районно управление на МВР - Генерал Тошево е заявено от жителка на Генерал Тошево, че на същата дата, около 12.30 ч., неизвестно лице се е обадило на мобилния телефон на 79-годишната й майка от същия град и я е въвело в заблуждение, че се обажда инспектор от полицията и че е нужно да съдейства при залавянето на телефонни измамници. Това съобщиха от  ОДМВР-Добрич . Жената взима от дома си спестяванията си в размер на 15 200 лева в банкноти с различен номинал, както и златни накити - синджирче и златна турска монета с приблизително общо тегло от 5 гр, като оставя всичко до санитарните помещения на жп гарата на град Генерал Тошево. По случая е образувано досъдебно производство.", "date": "2019.09.24", "title": "79-годишна жена от Генерал Тошево е станала жертва на телефонна измама с над 15 000 лева"}
{"url": "http://www.focus-news.net/news/2019/09/24/2701774/tass-fenomenat-greta-tunberg-ili-pet-vaprosa-za-detsata-v-politikata.html", "text": "Истина ли е, че зад политически активните деца задължително стоят възрастни? И защо изобщо на децата им е интересна политиката? Отговор на тези и други въпроси търси руската информационна агенция  TACC  в материал, озаглавен „Феноменът Грета Тунберг, или пет въпроса за децата в политиката“. \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nНа 20 септември 16-годишната шведска активистка Грета Тунберг започна глобални демонстрации в защита на климата. Съгласно думите й, в периода от 20 до 27 септември „ще бъдат проведени 5225 акции в 156 държави на всички седем континента\". На 23 септември тя говори в залата на Общото събрание на ООН и обвини държавните глави, че използват празните си обещания, за да ограбят от мечтите и детството й. Активистката е обсъждана по-активно в социалните мрежи, дори президентът на САЩ Доналд Тръмп написа за нея в „Туитър“: „Тя изглежда като много щастливо момиче, което с нетърпение очаква светло и прекрасно бъдеще“. Мнозина не й вярват и казват, че тя насърчава нечии интереси. „Има недоволство, че „звуча и пиша като възрастен \", казва тя. „И мога да кажа само това: мислите ли, че 16-годишна може да говори сама за себе си?\" \r\nНо без значение кой е свързан с Грета, тя е номинирана за Нобелова награда и списание Time я включи в стоте най-влиятелни хора в света (в същата категория като Доналд Тръмп и папата). Грета създаде движението „Петъци за бъдеще“, наричано още „Ударно училище за климата“. Всеки петък, вместо да ходи на училище, тя излиза с плакат. Целта й е да привлече вниманието на политиците към проблема с изменението на климата. \r\nВсъщност децата в политиката не са нещо ново. Саманта Смит беше на десет години, когато написа писмо до Юрий Андропов: „Много се притеснявам дали ще започне ядрена война между Русия и САЩ. Ще гласувате ли за началото на войната или не?\" В отговор генералният секретар на ЦК на КПСС покани момичето в Съветския съюз. През 1983 г. Саманта посещава СССР, а две години по-късно загива при самолетна катастрофа. След това ответна  „мирна мисия“ в САЩ направи съветската ученичка Катя Личева. \r\nИ дори непълнолетно момиче вече получи Нобеловата награда за мир - през 2014 г. отличието бе присъдено на пакистанската активистка за правата на човека Малала Юсуфзай (по това време тя беше на 17 години). Тя водеше блог за талибанския режим, подкрепи достъпа до образование за жени и почти загина от ръцете на терористите. \r\nИ все пак политически активните деца и юноши повдигат много въпроси. Откроихме поне пет.  \r\n \r\n Какво мислят родителите? \r\n \r\n„Помолих майка ми да напише писмо до господин Андропов. В крайна сметка трябва да разберете защо светът е толкова неспокоен. А майка ми каза: „Защо не му пишеш сама? Така започна историята на Саманта Смит. Ако родителите й не й бяха помогнали да изпрати писмо и не бяха отделили 40 цента за пощенска марка, може би тази история нямаше да се случи. Родителите на Малала Юсуфзай също я подкрепиха: тя получи образование и започна да публикува дневници на уебсайта на BBC, до голяма степен благодарение на баща си. родителите на Грета Тунберг – съгласно думите й, отначало реагирали хладнокръвно на нейните идеи. Но сега те заедно написаха книга за семейния живот, плащат за пътуванията на дъщерята и, според някои, се наслаждават на нейната слава. \r\nКакто обяснява проректорът от Висшето училище по икономика, ръководител на студентската олимпиада „Аз съм професионалист“ Валерия Касамара, отношението на родителите към политическата активност на децата зависи от нейния характер. „Ако млад мъж стане привърженик на някаква парламентарна партия, родителите едва ли ще видят нещо лошо в това“, казва тя. „Освен ако в семейството не е имало политически раздори (например родителите винаги са били привърженици на демократите, а детето е отишло при комунистите). Но ако детето ходи на неразрешени митинги, тогава има голям шанс родителите да разберат за това, едва когато детето има сблъсък с органите на реда“. \r\n \r\n Възрастните често вярват, че такива деца са ангажирани с някой друг. Така ли е? \r\n \r\nТунберг  често чува, че някой стои зад нея/платена /използвана. „Но зад мен няма никой освен мен“, казва тя. \r\nЗащо възрастните толкова често не вярват, че децата могат сами да се застъпват за някои политически идеи, без „намеците“ на възрастните? „Трудно им е да повярват, че едно дете може да разсъждава по този начин, че детето има достатъчно знания, интелигентност и способности\", казва Григорий Добромелов, политолог и директор на Института за приложни политически изследвания. Той  добавя: „Такива момчета са наистина рядкост… А тези възрастни, които вярват в искреността на такива деца, може би са се интересували от политика още от детството“.  \r\nОсвен това много родители сами контролират децата си колкото е възможно повече и са сигурни, че всеки прави това. Ето защо им е трудно да повярват, че едно дете би могло да направи подобно нещо само. И накрая, такива деца често причиняват раздразнение у възрастни. Грубо казано, те се вбесяват, че някой „им се качва на главата“. \r\nРазбира се, случва се възрастните да приписват действията на децата си като свои собствени. Мнозина помнят Таня, „момичето в розово“ от Волоколамск. Миналата година тя стана известна в социалните мрежи след митинг за закриването на депото в Ядрово. Таня посочи с пръст управителя на Московската област Андрей Воробьов и прокара ръка през гърлото си. Този жест се превърна в хит. Според Таня тя имала предвид само, че тренировъчната площадка убива местните жители, но в социалните мрежи тя бе определена като символ на протест. \r\nИ, разбира се, политическите възгледи на децата не идват от нищото. „Бях в началното училище, годината беше около 87-а\", казва Марина, 40-годишна. „Имахме есе на свободна тема. И писах за заплахата от война, че светът е крехък и възрастните трябва да го защитават от ядрени оръжия. Всичко у нас беше „погълнато\" от възрастните.  Моите баби и дядовци винаги гледаха програмата „Време\" и плясках с ръце, когато показвах партийни конгреси по телевизията. „Но това все още не е пристрастие, а по-скоро формирането на възгледи под въздействието на околната среда“. \r\n \r\n Защо им е на децата политиката? И могат ли да направят нещо? \r\n \r\n„Това, което правим или не правим в момента, ще се отрази на целия ми живот и живота на децата и внуците ми“, казва Грета. Идеята е ясна: възрастните изграждат свят, в който децата след това живеят. Но според Валери Касамара това не работи в Русия: „Имаме много кратък хоризонт на планиране. Живеем в настоящето и това не се отнася само за децата, но и за обществото като цяло. Имаме малко деца, които сериозно мислят като Грета“.  \r\nСпоред Касамара участието в политически акции е по-скоро възможност за децата да се изразят. „Разбира се, това е възможност да изпъкнете и да изградите кариера“, съгласен е политическият анализатор Григорий Добромелов. „Такива подрастващи могат дори да манипулират отношението на възрастните към тях“. \r\n„Много тийнейджъри искрено смятат, че могат да променят света“, казва Елена Морозова, доцент по детска психиатрия и психотерапия в Руската медицинска академия за продължаващо професионално образование. „И искат да го подобрят“. Тийнейджърският романтизъм и наивност са от полза само тук. „Възрастните са обременени от опита си - това е като товар зад гърба им“, обяснява Добромелов.„ И това не дава възможност да се мисли така, както едно дете“. Валерия Касамара добавя: „Такива момчета наистина могат да накарат възрастните да гледат на проблемите с различни очи“. \r\nЧесто казваме: това необходимо, така е прието. „Кой има нужда? Защо имат нужда?\" Те изобщо нямат това „необходимо“, а имат „харесвам –не харесвам,  искам-не искам“.  \r\nДецата и юношите имат още едно предимство. 16-годишно момиче, пропускащо часовете в името на „училищен митинг“, на мнозина ще изглежда мило и трогателно. Възрастен, който бяга от работа със същата цел, в нашите очи е по-вероятно да изглежда като луд. Григорий Добромелов смята, че децата и юношите са добре запознати как възрастните се отнасят към техния активизъм и могат да го манипулират. „Но това не е яростен цинизъм\", добавя той. \r\n \r\n Какво правят възрастните? \r\n \r\nСпоред Григорий Добромелов в Русия в момента няма системна работа с политически активни деца. И това е проблемът. „Ако детето иска да се занимава с обществени и политически дейности и няма такава възможност, то лесно може да бъде пленено от екстремистки възгледи“, обяснява експертът. „За да не попаднат децата под влияние на манипулатори, те се нуждаят от добри наставници“. Според Добромелов подобна система е работила в СССР. „Да, тя имаше идеологическа специфика, но тя беше система\". казва той. „И ако този идеологически компонент бъде премахнат, той може да служи като модел сега\". \r\nВалерия Касамара казва, че повечето руски тийнейджъри не са готови да поемат сериозно никаква отговорност. „Имаме все по-малко хора, които казват: Ще порасна и ще бъда президент\", казва Касамара. „Това поколение е свободно, креативно, но много настроено към потреблението: те винаги са били покровителствани и смятат, че трябва да бъде така. Но това не означава, че няма нужда да слушат и не е необходимо да се говори с тях“.  \r\nКакво да направите, ако детето ви бъде увлечено от това, което смятате за разрушително или опасно за него? Основното е да не се забранява, предупреждава психологът Елена Морозова. „Ще бъде по-лошо“, обяснява тя.По-добре опитайте да прочетете същата литература като вашето дете и да слушате какво му казват хората на властта. Ако разговаряте с него, давайте факти, задавайте въпроси и изтъквайте противоречия, тогава може би ще можете да обясните защо вашата ценностна система е по-правилна, съветват експертите. \r\n \r\n До какво може да доведе политическата активност дете? \r\n \r\nВъзможните последици за детето могат да бъдат най-различни - от Нобеловата награда до опит за убийство (или, както в случая с Малала Юсуфзай, и с двете). От популярната любов (Катя Личева, която след посещението на Саманта Смит замина на мисия в САЩ, през 80-те се класира сред „най-популярните жени на СССР“, наравно с Ала Пугачова). \r\nГригорий Добромелов вярва, че дори положителен сценарий може да завърши с психологическа травма за детето. „Ако дадете на детето Нобелова награда, тогава то ще види в него не дете, а Нобелов лауреат и ще поиска да се съобразявате с този статус. А възрастен не винаги може да се справят с това\". Въпреки това, Малала Юсуфзай, която скоро ще навърши 22 години, изглежда се справя доста добре. През 2015 г. тя откри училище за сирийски бежанци в Ливан. Но ние не знаем нищо за нейните възможни психологически проблеми. \r\nАко от тийнейджър бъде направен герой (често за един ден) и след това бъде забравен, това може да му струва много. „Той е достигнал някакъв връх, иска допълнително признание, внимание, успех. И може да има проблеми\", казва Елена Морозова. А именно разочарование от себе си, от световния ред, от роднини, които не му помогнат да живее спокойно и безболезнено. \r\nОбаче далеч не при всички подрастващи политическата активност води до такива крайности. И както казва Валерия Касамара, това може да се превърне в добра „школа на живота“: „Това е възможност да се научите как да говорите, да общувате“. \r\nСпоред Григорий Добромелов благодарение на развитието на технологиите политиката става все по-малко формализирана. И на детето /тийнейджъра е по-лесно да прояви политическа активност днес, отколкото преди повече от 30 години, когато малката Саманта Смит изпрати писмо до Юрий Андропов. Това означава, че в бъдеще ще се появяват все повече и повече деца като Грета Тунберг.  \r\n \r\n Тереза Герова", "date": "2019.09.24", "title": "ТАСС: Феноменът Грета Тунберг, или пет въпроса за децата в политиката"}
{"url": "http://www.focus-news.net/news/2019/09/24/2701796/dezhurnite-ekipi-na-mzhg-i-dfz-proveriha-37-signala-za-nepravomerno-zapaleni-starnishta-prez-pochivnite-dni.html", "text": "За трите почивни дни - 21-23 септември към дежурните екипи на Министерство на земеделието, храните и горите и Държавен фонд Земеделие са подадени общо 37 сигнала за горящи земеделски площи. Пожарите са горели на територията на областите: Русе, Разград, Плевен, Монтана и Хасково, като общата засегната площ е над 4500 дка. Това съобщиха от  пресцентъра на ДФЗ . Най-големи са щетите в областите Плевен и Русе. В област Плевен пламъците са обхванали около 2400 дка, а в Русенска област – 1500 дка. Сигналите са постъпили от дирекция \"Пожарна безопасност и защита на населението\" към МВР. Екипите са констатирали основно изгаряния на стърнища от пшеница, площи с царевица, пасища и сухи треви. Местоположението е локализирано с GPS и са извършени измервания на засегнатите площи. Предстои да се установи дали площите са декларирани за субсидии и съответно по кои схеми и мерки. \r\nДФЗ напомня, че паленето на стърнища е забранено и подобни действия се санкционират. Съгласно Закона за опазване на земеделските земи санкцията за първо нарушение е от 1500 до 6000 лв., а при повторно става от 2000 до 12 000 лв.  Изгарянето на стърнища е нарушение на основно изискване за поддържане на земята в добро земеделско и екологично състояние, което е част от изискванията за кръстосано съответствие. Спазването на изискванията за кръстосано съответствие е задължително условие, за да могат земеделските стопани да получат пълния размер на директните си плащания. Съгласно изискванията на европейското законодателство санкцията при неизпълнение на стандартите за добро земеделско и екологично може да се достигне до цялостно изключване от една или няколко схеми за подпомагане в продължение на една или повече календарни години.", "date": "2019.09.24", "title": "Дежурните екипи на МЗХГ и ДФЗ провериха 37 сигнала за неправомерно запалени стърнища през почивните дни"}
{"url": "http://www.focus-news.net/news/2019/09/24/2701797/startirat-proverki-za-gotovnostta-na-energiynite-druzhestva-za-zimniya-sezon.html", "text": "Със заповед на министър Теменужка Петкова експерти от Министерството на енергетиката ще проверят готовността на енергийните дружества за предстоящия зимен сезон. Това съобщиха от пресцентъра на  Министерството . Традиционните проверки имат за цел да намалят неблагоприятните последствия от природни бедствия и аварии през есенно-зимния период. Те започват от днес, 24-ти септември и ще продължат по график до 11-ти октомври 2019 г. В периода 24-27 септември ще бъдат проверени обекти на „Електроенергиен системен оператор“ ЕАД и „Електроразпределение Юг“ ЕАД в района на Ямбол, Карнобат, Айтос, Бургас и Пловдив. От 30-ти септември до 4-ти октомври предстои да бъдат инспектирани обекти на ЕСО ЕАД и „ЧЕЗ Разпределение България“ АД в района на Банско, Разлог, Белица, Гоце Делчев и Хаджидимово. Между 7-ми и 11-ти октомври ще бъдат проверени обекти на ЕСО ЕАД и „Електроразпределение Север“ АД в района на Бяла, Борово, Две могили, Русе, Ветово и Цар Калоян. Резултатите от извършените инспекции следва да бъдат готови до 18-ти октомври 2019 г.", "date": "2019.09.24", "title": "Стартират проверки за готовността на енергийните дружества за зимния сезон"}
{"url": "http://www.focus-news.net/news/2019/09/24/2701794/sedem-sa-registriranite-do-momenta-kandidati-za-kmet-na-obshtina-pazardzhik-za-predstoyashtite-mestni-izbori.html", "text": "Седем са регистрираните до момента кандидати за кмет на община Пазарджик за предстоящите местни избори на 27 октомври, съобщиха от Общинска избирателна комисия-Пазарджик. Настоящият кмет Тодор Попов ще се кандидатира за кмет за четвърти пореден мандат, като вече е регистрирана и листата му с кандидати за общински съветници. За втори път в кметската надпревара се включва бизнесменът Благо Солов, който сега се явява с подкрепата на БСП. За втори път в изборите ще участва и излъченият от ПП \"Атака\" кандидат Цанко Бангьозов. За първи път на изборите ще се яви инж. Иван Панайотов, издигнат от ПП ГЕРБ. Претенденти за кметския пост са и Арлин Антонов от Български социалдемократи, Николай Янев от „Демократична България – обединение“ и Атанас Шопов от АБВ.  \r\nДнес изтича срокът за регистрация на кандидат – кметове и кандидати за общински съветници.", "date": "2019.09.24", "title": "Седем са регистрираните до момента кандидати за кмет на община Пазарджик  за предстоящите местни избори"}
{"url": "http://www.focus-news.net/news/2019/09/24/2701788/die-welt-tayniyat-benefitsient-ot-atakite-sreshtu-sauditska-arabiya.html", "text": "Русия е вторият по големина износител на петрол в света. След атаките с дронове срещу саудитските петролни съоръжения тя може да се окаже един от главните бенефициенти от кризата – не само заради нарастващите цени на нефта, пише Франк Щокер в статия за германския национален ежедневник  Die Welt . \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nВсеки можеше да забележи язвителността, когато преди няколко дни държавният глава на Руската федерация Владимир Путин щедро предложи на Саудитска Арабия да закупи зенитно-ракетните системи С-400. Два дни по-рано, в резултат на атаки с дронове в Саудитска Арабия, петролната инфраструктура беше значително унищожена, а военните на страната не успяха да предотвратят атаката. В същото време през годините саудитската армия бе въоръжавана с американско оръжие за десетки милиарди долари. Очевидно в Москва витае злорадство. \r\nРуското ръководство има причини да се радва. В крайна сметка страната може да се окаже един от основните бенефициенти от кризата в Саудитска Арабия и не само заради повишаването на цените на петрола. В момента Москва е извън обсега на вниманието на президента на САЩ Доналд Тръмп и неговия „санкционен клуб“. По този начин Путин има възможност да стимулира икономическия растеж на страната си. Инвеститорите вече очакват солидна печалба, цените на акциите чупят нови рекорди. Решаващият фактор е дали Москва най-накрая ще успее да намали зависимостта на икономиката си от петрола. \r\nВеднага след атаката цените на петрола се покачиха за известно време с 15%, до почти 70 долара за барел от марката „Брент“. В същото време руската рубла също се засили и цените на акциите на московската фондова борса растат. „Русия е победител в настоящата ситуация\", казва Марек Дримал, анализатор от инвестиционната банка Societe Generale. \r\n \r\n Повишаването на цените на петрола помага на Кремъл \r\n \r\nРусия е вторият по големина износител на петрол в света след Саудитска Арабия. Рияд изнася около 9,4 милиона барела на ден, Русия - около 8,6 милиона барела. Този обем е около 50% от общия износ на Русия и приходите от него - около половината от държавния бюджет - ако цената на петрола се повишat, това пряко се отразява на бюджета на Кремъл. И ако Саудитска Арабия отпадне временно като доставчик, Русия поне за известно време ще може да заеме допълнителни места на пазара. \r\n„Развитието по принцип е положително за Русия“, казва Анжелика Милендорфер, експерт по Русия от инвестиционната компания Raiffeisen Capital. Преди атентатите срещу рафинериите в Саудитска Арабия цените на петрола за следващата година бяха определени на размер от 65 долара за барел. Предвид последните събития тази оценка вероятно ще бъде преразгледана. \r\nДори ако цената на петрола не се повиши, оценката за Русия, както и на много други инвеститори, в момента е по-положителна, отколкото преди няколко години. Причината: страната стана много по-привлекателна за предприемачите. Това се потвърждава от т.на. индекс за лекота на правене на бизнес от Световната банка, който анализира колко е трудно да се създаде и управлява компания в дадена страна. През 2010 г. Русия беше на 124-то място в тази класация, а сега се издигна на 31-во място. Германия е на 24-то място. \r\n \r\n Руските акции сега са евтини \r\n \r\n„Корпоративното управление също се подобри значително“, казва Милендорфер. Т.е. прозрачността на управлението на компанията. Но на първо място, руските акции сега са евтини. „Рейтингът е много нисък, съотношението цена/доход сега е средно около пет“, казва експертът. По този начин годишната печалба съответства на една пета от общата стойност на компанията. В индекса Dax това съотношение вече е едно към 14. \r\nНиската оценка води до факта, че множество руски акции гарантират невероятно висок доход. Понякога над десет процента, например в случая с „Норникел“, който Милендорфер счита за привлекателен пример. Освен това тя предпочита компании, които не са пряко ангажирани в стоковия сектор, например „Сбербанк“. „За разлика от много други държавни компании, тази институция се управлява много професионално“, Тя също харесва „Яндекс“, руската търсачка, която заема повече от 60% от руския пазар, много повече, отколкото „Гугъл“.  Подобно на американския стандарт, „Яндекс“ се разширява в много други области, например, в такситата или в тази на безпилотните превозни средства. \r\nПроблемът с руската фондова борса и като цяло с руската икономика е, че компании като „Яндекс“ са рядкост. Загрижеността за стоките доминира, както преди. Но не само това е проблем. МВФ в своя доклад през август подчерта: „Структурните бариери съществуват отдавна и включват голямо влияние на правителството, свръхрегулация, широко разпространени слабости в управлението и институциите, неадекватна инфраструктура и насрещен вятър“. Но още по-лошо е, че усилията за реформи, според МВФ, намаляват през последните години. \r\nВсичко това води до факта, че по-високите цени на петрола обикновено носят малко. „По правило високите цени на петрола означават по-високи доходи за Русия и увеличение на сумата, която може да бъде използвана за подобряване на икономическото благосъстояние на страната“, казва Екатерина Золотова, експерт от аналитичния център „Геополитическо бъдеще“. „Но руската държава изглежда парализирана, когато става въпрос за изразходването на тези средства\".  В момента се появиха структурни икономически проблеми. „Дори силното увеличение на цените на петрола няма да бъде достатъчно, за да стимулира руската икономика\", каза експертът. Радостта на руската страна ще бъде краткотрайна. Вероятно и тази на инвеститорите, е заключението на автора.  \r\n \r\n Тереза Герова", "date": "2019.09.24", "title": "Die Welt: Тайният бенефициент от атаките срещу Саудитска Арабия"}
{"url": "http://www.focus-news.net/news/2019/09/24/2701802/zapochva-sadebniyat-protses-za-tsarskite-konyushni-sreshtu-bivshiya-oblasten-upravitel-na-sofiyska-oblast.html", "text": "Съдебният процес по делото за Царските конюшни срещу областния управител на Софийска област Веселин Пенев и лицензирания оценител на държавните имоти Юлия Цекова стартира на 3 октомври 2019 г.  \r\nТова реши Специализираният наказателен съд в разпоредително заседание на 20 септември 2019 г. късно следобед. Това съобщиха от пресцентъра на  Специализираната прокуратура . Веселин Пенев ще отговаря за две престъпления. Първото е за умишлена безстопанственост - за това, че като длъжностно лице, в условията на продължавано престъпления (с две деяния) не положил достатъчно грижи за ръководенето, управлението, стопанисването и запазването на повереното му имущество (престъпление по чл. 219, ал. 3 от НК). А именно, за бюджетни средства на Софийска област и на Бългаската държавата в размер на общо 118 439,20 лева, както и за държавен имот, в резултат на което са настъпили значителни вреди. Второто обвинение на Пенев е за това, че като длъжностно лице съзнателно сключил три неизгодни сделки от името и за сметка на Българската държава. Чрез транслация на притежаваната от държавата част от собствеността на Царските конюшни в полза на „Евротрансбилд“ ЕООД, а не чрез обособяване на реален дял със статут на частна държавна собственост, продал държавната част от недвижимите имоти по занижени цени - за сумата от общо 658 870 лв. без ДДС, при обща пазарна стойност към същата дата в размер на 10 989 000. От действията му са произлезли вреди за Българската държава в размер на 10 330 130 лв. Юлия Цекова е обвинена за това, че в качеството си на лицензиран оценител, дала  неверни оценки и заключения за определяне пазарната стойност на три недвижими имота в центъра на София – частна държавна собственост, възложени й от областния управител на област София. От това произтекла щета за  Българската държава в размер на 10 330 130 лв.", "date": "2019.09.24", "title": "Започва съдебният процес за Царските конюшни срещу бившия областен управител на Софийска област"}
{"url": "http://www.focus-news.net/news/2019/09/24/2701795/tanjug-sarbiya-v-republika-srabska-predstaviha-nova-edinitsa-na-mvr-zhandarmeriya.html", "text": "В Република Сръбска представят официално новото организационно звено на Министерството на вътрешните работи в Баня Лука – жандармерията, предава  Tanjug , държавната информационна агенция на западната ни съседка.  \r\nОфициалната церемония ще се състои в Центъра за обучение в Залузани, близо до Баня Лука, пояснява медията.  \r\nФормирането на жандармерията е част от план за реорганизация на силите на МВР за по-бърз и ефективен отговор на предизвикателствата пред сигурността, пред които е изправена Република Сръбска, включително голям брой нелегални мигранти, отбелязаха местните медии.  \r\n \r\n Тереза Герова", "date": "2019.09.24", "title": "Tanjug (Сърбия): В Република Сръбска представиха нова единица на МВР – жандармерия"}
{"url": "http://www.focus-news.net/news/2019/09/24/2701803/prez-pochivnite-dni-ekipi-na-pozharnata-sa-reagirali-na-nad-35-signala-za-pozhari-vav-vidinska-oblast.html", "text": "На 20 септември огнеборците реагирали 12 сигнала за пожари без материални загуби, екипите гасили запалени сухи треви и храсти във Видин и в землищата на Иново, Неговановци, Гомотарци, Градец, Септемврийци, Медешевци, Гъмзово, Връв и Ново село. Това съобщиха от  ОДМВР – Видин . \r\nНа 21 септември, след получен сигнал в 15.20 часа, екип на РСПБЗН-Белоградчик е локализирал пожар в землището на село Стакевци. Огънят унищожил около 100 декара иглолистна гора. Същият ден огнеборците реагирали и на осем сигнала за пожари без материални загуби. Екипите гасили запалени сухи треви и храсти в Брегово и в землищата на Гомотарци, Покрайна, Кошава, Кладоруб, Бело поле и Дреновец. \r\nНа 22 септември, след получен сигнал в 15.20 часа, екип на РСПБЗН-Белоградчик гасил пожар в землището на село Стакевци. Огънят унищожил около 30 декара иглолистна гора. През денонощието огнеборците реагирали и на 10 сигнала за пожари без материални щети. Екипите гасили и запалени сухи треви във Видин и Новоселци, и в землищата на Арчар, Покрайна, Гъмзово, Майор Узуново, Капитановци и Дреновец. \r\nНа 23 септември огнеборците реагирали на шест сигнала за пожари без материални щети. Екипите гасили запалени сухи треви и храсти в землищата на селата Новоселци, Сланотрън, Градец, Капитановци и Гъмзово.", "date": "2019.09.24", "title": "През почивните дни екипи на пожарната са реагирали на над 35 сигнала за пожари във Видинска област"}
{"url": "http://www.focus-news.net/news/2019/09/24/2701798/preskonferentsiya-na-pp-abv-shte-se-provede-na-25-septemvri-v-tsentralata-na-partiyata.html", "text": "Пресконференция на ПП АБВ ще се проведе от 13.00 часа на 25 септември 2019 г. (сряда)  в централата на партията на улица „Врабча“ 23. Това съобщиха от пресцентъра на  ПП АБВ .  \r\nЩе бъдат обсъдени следните теми: \r\n-\tЗащо Министерството на отбраната проваля оперативната подготовка на бойните ни пилоти; \r\n-\tПредложения на ПП АБВ за социални мерки към бюджета на държавата за следващата 2020 година;  \r\n-\tОкончателна информация за участието на ПП АБВ в предстоящите местни избори. \r\nУчастници:  \r\n-\tРумен Петков – председател на ПП АБВ; \r\n-\tВладимир Маринов – зам.-председател на ПП АБВ; \r\n-\tЛюбомира Ганчева – зам.-председател на ПП АБВ.", "date": "2019.09.24", "title": "Пресконференция на ПП АБВ ще се проведе на 25 септември в централата на партията"}
{"url": "http://www.focus-news.net/news/2019/09/24/2701800/provede-se-parva-sreshta-na-vanshni-ministri-na-balgariya-i-bahreyn.html", "text": "Вицепремиерът и министър на външните работи Екатерина Захариева се срещна в Ню Йорк със своя колега - външния министър на Кралство Бахрейн шейх Халед бин Ахмед бин Мохамад ал Халифа. Това съобщиха от пресцентъра на  Министерството . Двамата обсъдиха редица въпроси от двустранен интерес, както и ситуацията в Залива, включително конфликта в Йемен.  \r\n„Виждали сме се на много форуми, но никога не е имало официални двустранни срещи между външни министри на двете страни”, каза Захариева и покани шейх Халед на посещение в България.  \r\nОт своя страна външният министър на Бахрейн прие поканата и също отправи такава за визита на Захариева. Той заяви, че в съвсем кратък срок ще приеме копията на акредитивните писма на новия български посланик в Бахрейн (със седалище в Рияд) Димитър Абаджиев.  \r\nДвамата министри подчертаха, че техните страни са пример за религиозна толерантност, която е особено нужна днес с оглед десетките конфликти по света.  \r\n„Нашата столица София е символ на толерантност - на разстояние от няколкостотин метра са разположени джамията, църквата, синагогата”, каза министър Захариева.  \r\n„Същото е и в Бахрейн - имаме разположени една до друга джамия, католическа църква, мюсюлманско и еврейско гробище”, заяви министър Ал Халифа.  \r\nКралство Бахрейн представлява архипелаг от 33 острова, разположени в Персийския залив на изток от Саудитска Арабия.  \r\nДипломатическите отношения с България са установени на 15.10.1991 г.  \r\nВ периода 1995-1999 г. в Бахрейн функционира временна консулска служба, обслужваща всяко лято български чартърни полети до Варна, които привличат туристопоток от Саудитска Арабия и Оман. Успешно са провеждани български седмици на туризма и участия в местни туристически изложения с международно участие.  \r\nПо неофициални данни в Бахрейн работят около 80 българи, които са заети основно като обслужващ персонал в хотелиерския и ресторантьорския бизнес. Има данни и за работещи там български физиотерапевти, диетолози, козметици, треньори.", "date": "2019.09.24", "title": "Проведе се първа среща на външни министри на България и Бахрейн"}
{"url": "http://www.focus-news.net/news/2019/09/24/2701801/novostnoe-agentstvo-harykov-razpadat-na-ukrayna-e-neizbezhen-ungariya-polsha-i-rumaniya-se-gotvyat-da-razkasat-stranata.html", "text": "Разпокъсването на Украйна ще се случи рано или късно, а процесът на разпад вече е започнал. Такова мнение изрази пред украинската новинарска агенция  „Харьков“  бившият депутат във Върховната Рада Алексей Журавко. \r\nПо-рано в интервю пред „5 канал“ бившият директор на Института за национална памет Владимир Вятрович заяви, че апетитите на западните съседи на Икрайна растат все повече – Полша вече претендира за католическите храмове в Галиция, а Чехия иска автономия за русините. Да не говорим за Унгария, която не се отказва от плановете си за Закарпатието. Вятрович подчертава, че Украйна в никакъв случай не трябва да прави едностранни отстъпки или да изпълнява каквито и да е искания на съседите си: \r\n„Мисля, че ще бъде огромна грешка да се направят каквито и да е едностранни отстъпки, защото много добре разбираме, че те ще провокират допълнителни искания от страна на нашите съседи“. \r\nКакто отбеляза Вятрович, миналата седмица е публикувано интервю на заместник-министъра на външните работи на Полша, в което той заявява, че не може да става въпрос за никакви взаимни отстъпки с Киев, а освен това поиска католическите църкви на територията на Украйна да бъдат върнати на полските общности. \r\n„Това е въпрос, който не беше артикулиран доскоро. Сега се повдигат нови искания. Виждаме, че апетитите растат. Получихме доста странно и провокационно, както смятам, заявление от президента на Чехия (Милош) Земан, който започна да говори, че ще поиска от украинското правителство автономия за русините – тази измислена етническа група в Украйна, която, уж, се нуждае от някакви специални права“, заяви бившият директор на украинския Институт за национална памет. \r\nОчевидно, добавя Вятрович, че ще има подобни опити и от страна на унгарските власти, които още през миналата година са искали да създадат Министерство по работите на Закарпатието. „Ние прекрасно разбираме, че сега Украйна е отслабена от войната и нашите съседи, дори и тези, с които нямаме трудни отношения, са готови да се възползват от нашата слабост“. \r\nКакто съобщава в коментар пред „Харьков“ бившият депутат от Радата, родом от Херсонска област, Алексей Журавко, Украйна вече не може да бъде спасена и процесът на разпад вече е започнал. Експертът подчертава, че преди всичко за това са виновни такива дейци, като Владимир Вятрович. \r\n„Има една мъдра поговорка: „Рибата се разваля откъм главата, а я чистят откъм опашката“. Благодарение на такива като Вятрович, морален урод, Украйна започва да се разпада. Скоро Западна Украйна ще поиска да се отдели. На този етап това е естествен процес. Рано или късно разкъсването на Украйна ще се случи, процесът на разпад вече е започнал“, заяви бившият депутат. \r\nПо думите на Журавко, именно Вятрович е пропагандирал укаинизация, нацизъм и фашизъм в страната и е прославял УПА (Украинска повстанческая армия). Бившият депутат подчертава, че сега няма нужда да се оплаква и да казва, че искат да разкъсат Западна Украйна. \r\n„Нищо не може да се промени. Дори ако днес Вятрович бъде изпратен в затвора и бъдат отменени всички закони, приети по негова инициатива в Украйна, разпадът на страната не може да бъде спрян“, счита Журавко. \r\n \r\nПревод и редакция:", "date": "2019.09.24", "title": "„Новостное агентство Харьков“: Разпадът на Украйна е неизбежен: Унгария, Полша и Румъния се готвят да разкъсат страната"}
{"url": "http://www.focus-news.net/news/2019/09/24/2701791/naydzhal-farazh-za-suspendiraneto-na-parlamenta-nay-loshoto-politichesko-reshenie-v-istoriyata.html", "text": "Найджъл Фараж призова Борис Джонсън да уволни главния си съветник за Брекзит Доминик Къмингс, след като решението на премиера да суспендира работата на парламента бе обявено за „незаконно“ от Върховния съд, пише евроскептичното британско издание  The Daily Express . \r\nПо думите на Фараж, решението на министър-председателя да „пророгира“ Камарата на общините е „най-лошото политическо решение в историята“. Лидерът на „Партия Брекзит“ призова за отстраняване на Доминик Къмингс, един от лидерите на кампанията за излизане от ЕС през 2016 година. Той написа в „Туитър“: „Обявяването на Речта на кралицата и пророгацията са най-лошото политическо решение в историята. Доминик Къмингс трябва да бъде отстранен“. \r\nНеговият коментар бе подкрепен от Дейвид Гауке, който също написа в „Туитър“: „Странни времена. Съгласен съм с Найджъл“. \r\nКъмингс е един от архитектите на официалната кампания „За излизане“ и беше директор на кампанията по време на референдума за ЕС през 2016 година. \r\nМеждувременно говорейки след решението на Върховния съд, кандидатът на „Партия Брекзит“ Джулиан Малинс заяви: „Учуден съм, че Върховният съд е решил, че това не е обхванато от деветата разпоредба на Декларацията за правата - тоест не е процедура. \r\n„Искам да кажа, че парламентът се състои от Общините, Лордовете и Нейно Величество – очевидно, това е решение се взе като част от парламентарната процедура и Върховният съд да го постанови незаконосъобразен, учуден съм от това решение. Това ще има извънредни последици през следващите десетилетия. Ще има безкрайни съдебни спорове, безброй политически дейности“. \r\nГневният отговор на Фараж идва, след като най-висшият съд в Обединеното кралство обяви решението на премиера да прекрати дейността на парламента за пет седмици за незаконно. \r\n \r\nПревод и редакция:", "date": "2019.09.24", "title": "Найджъл Фараж за суспендирането на парламента: „Най-лошото политическо решение в историята“"}
{"url": "http://www.focus-news.net/news/2019/09/24/2701804/tass-stena-impero-napuska-iranskoto-pristanishte.html", "text": "Танкерът \"Стена Имперо\", собственост на шведската компания Stena Bulk, задържан от властите на  Иран в Ормузкия проток на 19 юли, напуска пристанището Бандар Абас. Това съобщи във вторник агенция  Tasnim , позовавайки се на портала TankerTrackers.com, който следи движението на петролните кораби, предава  TACC . \r\nПлаващият по ирански флаг \"Стена Имперо\" беше задържан на 19 юли. Според изявлението на Ислямския революционен гвардейски корпус, корабът е бил задържан „във връзка с нарушение на международните правила“ и е придружen до брега за проверка. По-късно властите в Техеран заявиха, че танкерът е замесен в инцидент с ирански риболовен кораб. \r\nВ понеделник представител на иранското правителство заяви, че „законовите процедури за освобождаването на британския танкер са приключили\", но не посочи времеви график, в който корабът може да напусне Бандар Абас. \r\nПосланикът на Иран в Обединеното кралство Хамид Баединеджад също потвърди, че \"Стена Имперо\" е свободен да напусне Иран. \r\n \r\n Тереза Герова", "date": "2019.09.24", "title": "ТАСС: \"Стена Имперо\" напуска иранското пристанище"}
{"url": "http://www.focus-news.net/news/2019/09/24/2701806/evropeyski-izbori-2019-g-rekordniyat-broy-glasuvali-se-dalzhi-na-mladite-hora.html", "text": "•         Най-голямо увеличение на участието има в групите под 25 г. и 25-29 г.  \r\n\t•         Все повече хора вярват, че гласът им има значение  \r\n  \t•         Състоянието на икономиката и околната среда са двата най-важни приоритета за гласоподавателите  \r\nВисокото участие на европейските изборите през 2019 г. се дължи на нарастване на участието на младите хора, според проучване на Евробарометър поръчано от Европейския парламент през юни, съобщава  Представителството на Европейския парламент в България . \r\nРезултатите от проучването след изборите, което е едно от най-пълните публично достъпни количествени анализи след последните европейски избори, показва, че нарасналото участие в изборите се дължи най-вече на младото поколение в ЕС. По-конкретно, все повече млади граждани под 25 г. (+14 процентни пункта), както и групата от 25 до 39 г. (12 п. п.) гласуват в сравнение с предишните избори.  \r\nОбщата избирателна активност на европейките избори беше 50.6%, най-високата от 1994 г. насам. 19 държави членки регистрираха покачване на избирателната активност спрямо 2014 г., най-вече Полша, Румъния, Испания, Австрия, Унгария и Германия, както и Словакия и Чехия, където избирателната активност е традиционно ниска. Същевременно избирателната активност се понижи само в 8 страни, но с по-малко от 3 процентни пункта.  \r\n„Значителното покачване на избирателната активност на европейските избори през месец май показва, че гражданите, най-вече младото поколение, оценяват демократичните си права и вярват, че Европейският съюз е по-силен, когато действа хармонично, за да отговори на техните тревоги“, отбеляза Давид Сасоли, председател на новоизбрания Парламент.  \r\nБрекзит също изигра роля, като 22% от респондентите споменават, че е имал влияние върху решението им да гласуват, поне „до някаква степен“.  \r\nРезултатите показват, че гласувалите в европейските избори през 2019 г. също са били мотивирани от по-силно чувство на гражданска отговорност, засилено усещане, че гласуването може да промени нещата, както и нараснала подкрепа на избирателите за ЕС. Проучването показва, че на средно европейско ниво икономиката и растежът (44%) , както и борбата с изменението на климата (37%) са основните фактори, които са накарали избирателите да гласуват. Други важни фактори са насърчаването на правата на човека и демокрацията (37%), начинът, по който ЕС трябва да работи в бъдеще (36%), и имиграцията (34%). Въпреки че най-важната тема беше икономиката в 16 държави членки, темата за борбата с климатичните изменения оглави класациите в 8 страни. В България основните три фактора, мотивирали избирателите да гласуват на изборите за Европейски парламент през май 2019 г. са икономиката и растежът (44%), социалната защита на гражданите на ЕС (43%) и начинът, по който ЕС трябва да работи в бъдеще.  \r\n„На тези избори станахме свидетели на засилената активност на една по-млада, по-проевропейска и ангажирана група избиратели. Това засилва легитимността на Европейския парламент и оправомощава евродепутатите при одобрението на Европейската комисия и при търсенето на отговорност от нея в следващите пет години“, коментира Сасоли.  \r\nПовече от две трети от респондентите (68%) в ЕС28 смятат, че тяхната страна е извлякла полза от членството си в ЕС, което е най-високото общо ниво отчетено от 1983 г. насам. В България повече от половината респонденти (57 %) смятат, че страната е спечелила от членството в ЕС. Повече от половината европейци (56%) са също съгласни, че гласът им се зачита в ЕС, което отговаря на увеличение със 7 процентни пункта от февруари-март 2019 г. насам, и е най-позитивният резултат за този индикатор от 2002 г.  \r\nПо отношение на осведомеността в тазгодишните избори, 44% от респондентите имат спомен да са виждали или чували съобщение от Европейския парламент, което насърчава гражданите да гласуват. Процентът е най-висок сред респондентите, които всъщност са гласували на изборите (50%), но и 39% сред хората, които не са гласували, имат спомен да са виждали или чували елементи от кампанията на Парламента. Важно откритие от общественото допитване е, че засилването на избирателната активност се дължи все повече на граждани, които не винаги или традиционно не гласуват, като относителният дял на респондентите, които отбелязват, че „винаги гласуват“ се е понижил с 6 процентни пункта спрямо 2014 г.  \r\nРезултатите от общественото проучване доказват връзката между убеждението на гражданите, че гласът им се зачита и вярата, че участието им в европейските избори е от значение.  \r\nБележка към редакторите:  \r\nПроучването след европейските избори на Европейския парламент е проведено като проучване на общественото мнение на Евробарометър 91.5. 28,464 респонденти са били интервюирани на живо от Кантар за Европейския парламент във всички 28 държави членки на ЕС, сред населението на възраст над 15 години. Въпросите след изборите са филтрирани сред тези на възраст за гласуване 18+ (с изключение 16+ в Австрия и Малта, и 17+ в Гърция). Проучването на терен бе проведено между 7-26 юни 2019 г.  \r\nПълният доклад, както и всички резултати и таблици с данни, ще бъдат публикувани от Европейския парламент и са достъпни на този линк.", "date": "2019.09.24", "title": "Европейски избори 2019 г.: Рекордният брой гласували се дължи на младите хора"}
{"url": "http://www.focus-news.net/news/2019/09/24/2701799/plyus-info-makedoniya-priklyuchi-razpitat-na-katitsa-yaneva-advokatite-y-shte-nastoyavat-za-osvobozhdavaneto-y.html", "text": "Разпитът на бившия специален прокурор Катица Янева в Прокуратурата на Северна Македония продължи по-малко от час, като в рамките му тя използва правото си да запази мълчание, предава скопската електронна медия  „Плюс Инфо“ . \r\nЯнева не направи изявление в Прокуратурата на организираната престъпност и корупцията – тя ще използва правото си да провери доказателствата и след това ще даде показания, съобщиха адвокатите й Ирена Фръчкоска и Дельо Кадиев. \r\nОчаква се двамата защитници на Янева да поискат официално освобождаването на Янева от затвора „Шутка“, след като даде показания.  \r\n \r\n Тереза Герова", "date": "2019.09.24", "title": "„Плюс Инфо“ (Македония): Приключи разпитът на Катица Янева, адвокатите й ще настояват за освобождаването й"}
{"url": "http://www.focus-news.net/news/2019/09/24/2701807/167-dushi-sa-zhertva-na-trafik-na-hora-s-tsel-trudova-eksploatatsiya.html", "text": "167 души, които са жертва на трафик на хора с цел трудова експлоатация. Това каза ръководителят на специализираната прокуратура Димитър Петров, относно съвместното разследване на български и френски власти на международна престъпна група, извършваща трудова експлоатация, предаде репортер на  Агенция \"Фокус\" . Възнаграждението, което са присвоявали е влагано в имоти във Франция от страна на българските участници в групата. Това каза наблюдаващият прокурор Евгения Деянова.  \r\nЕвгения Деянова обясни, че са закупували имоти, открили са си магазин, търгували са със стоки там, паради което нашето разследване е насочено и към изпиране на пари, придобити в резултат на тази престъпна дейност. „Възнаграждението, което е трябвало да получават работниците е в порядъка на 1700 евро, което обаче не се е случило, защото участниците български граждани на място във Франция са удържали това, което са платили на работниците за прехрана, удържали са по 200 евро за транспорт, каквато уговорка не е имало и други разходи. В крайна сметка голяма част от българските работници са оставали с почти нулево заработено възнаграждение, в някои от случаите, дори недостигащо да се върнат в България“, каза още прокурорът. „Характерното за тези лица, потърсили този начин за осигуряване на доходи, че това са хора с нисък социален статус, с недобър социален опит“, допълни тя.  \r\nТеодора ПАТРОНОВА", "date": "2019.09.24", "title": "167 души са жертва на трафик на хора с цел трудова експлоатация"}
{"url": "http://www.focus-news.net/news/2019/09/24/2701805/kmetat-dimitar-nikolov-kam-obshtinski-savet-burgas-blagodarya-za-rabotata-koyato-izvarshihme-prez-poslednite-4-godini-kakto-za-kritikite-taka-i-za-podkrepata.html", "text": "Благодаря за работата, която извършихме през последните 4 години, както за критиките, така и за подкрепата. Това каза кметът на Бургас Димитър Николов по време на 62-то редовно заседание на Общински съвет-Бургас, предаде репортер на  Радио „Фокус“-Бургас . „Някои от вас се кандидатират отново за общински съветници, други и за кметове. Пожелавам успех на всички. Тези четири години бяха различни. Пожелавам да сте най-вече здрави. За тези, които няма да сте общински съветници, се надявам да сте били доволни и да се посрещаме с усмивка. Бургас не е толкова голям град, всичко е на пешеходно разстояние и ще се виждаме“, каза още Николов и пожела този Общински съвет бъде запомнен в историята, като такъв, който е направил много за доброто на Бургас. \r\nДеница ДИМИТРОВА", "date": "2019.09.24", "title": "Кметът Димитър Николов, към Общински съвет-Бургас: Благодаря за работата, която извършихме през последните 4 години, както за критиките, така и за подкрепата"}
{"url": "http://www.focus-news.net/news/2019/09/24/2701810/prof-paskal-zhelyazkov-e-noviyat-izpalnitelen-direktor-na-babh.html", "text": "Проф. д-р Паскал Желязков, д.в.м е новият изпълнителен директор на Българската агенция по безопасност на храните (БАБХ). Това съобщиха от пресцентъра на  БАБХ . Заеманата от него позиция до момента е директор на Национален Диагностичен Научноизследователски Ветеринарномедицински Институт „Проф. Д-р Г. Павлов“.   \r\nПроф. Желязков има дългогодишен опит като ръководител на структури с научноизследователска, диагностична и аналитична дейност. Бил е началник отдел в Център за оценка на риска, директор на Национална научноизследователска станция по ловно стопанство, биология и болести по дивеча, както и зам.-генерален директор в Национална Ветеринарномедицинска Служба. \r\nИма над 90 научни публикации и научни доклади. По образование е ветеринарен лекар, завършил е Висшия Институт по зоотехника и ветеринарна медицина гр. Стара Загора. Владее английски и руски език. \r\nНазначен е и нов заместник-изпълнителен директор д-р Марияна Шумова, която към момента изпълнява длъжността началник отдел в дирекция „Граничен контрол“. Д-р Шумова е изпълнявала и длъжността директор на Областната дирекция по безопасност на храните в Хасково. Тя ще заеме позицията на доц. д-р Тодорка Янковска-Стефанова, д.в.м.", "date": "2019.09.24", "title": "Проф. Паскал Желязков е новият изпълнителен директор на БАБХ"}
{"url": "http://www.focus-news.net/news/2019/09/24/2701809/ministar-danail-kirilov-se-sreshtna-s-poslanitsite-na-darzhavite-chlenki-na-es.html", "text": "Министърът на правосъдието Данаил Кирилов подписа пред посланиците на държавите-членки на ЕС писмо до Европейската комисия за демокрация чрез право (Венeцианската комисия), в което иска становище и препоръки по законопроекта за изменение и допълнение на Наказателно-процесуалния кодекс (НПК) във връзка с въвеждане на ефективен механизъм за разследване срещу главния прокурор и председателите на Върховния административен съд и Върховния касационен съд. Това съобщиха от пресцентъра на  Министерството на правосъдието . \r\nТова стана днес по време на работна среща в Министерството на правосъдието с участието и на представител на делегацията на Европейската комисия в България, на която бе обсъден напредъкът на България и изпълнението на показателите в рамките на Механизма за сътрудничество и оценка (МСО). \r\nПо време на дискусията министър Кирилов запозна дипломатите с предприетите действия от правителството в последните месеци, като сред тях е и изготвената през юни т.г. промяна на НПК за отговорността на т. нар. трима големи с съдебната система по повод изпълнение на препоръки по дела на Европейския съд по правата на човека.   \r\nМинистър Кирилов акцентира и върху постановлението на правителството от миналата седмица, с което се създава национален механизъм за постмониторинг в областта на борбата с корупцията и организираната престъпност, съдебната реформа и върховенство на закона. Той подчерта, че в Съвета за координация и сътрудничество, който е предвидено да осъществява постмониторинга,  ще участват представители на най-високо ниво от изпълнителната, съдебната и законодателната власт, като е гарантирано участието и на гражданския сектор. \r\nПриетият от Министерския съвет проект за промени в Закона за съдебната власт, в  който се предвижда отмяна на разпоредбата за автоматичното отстраняване от длъжност на магистрати и на задължението те да декларират членството си в съсловни организации, също бе сред дискутираните теми. \r\n„България работи и ще продължи да работи в тясно сътрудничество и в конструктивен диалог с институциите с експертиза в областта на върховенството на правото като ЕК, GRECO, Венецианската комисия и Службата за подкрепа на структурни реформи“, заяви Кирилов.  \r\nТой благодари на посланиците на държавите-членки и на екипите им в ресор „Правосъдие“ за активната работа и подкрепа в изпълнението на препоръките и показателите на  МСО.", "date": "2019.09.24", "title": "Министър Данаил Кирилов се срещна с посланиците на държавите-членки на ЕС"}
{"url": "http://www.focus-news.net/news/2019/09/24/2701811/sport-pochetino-e-parvi-izbor-na-real-madrid-za-zamestnik-na-zidan.html", "text": "Мениджърът на Тотнъм Маурисио Почетино е първи избор на ръководството на Реал Мадрид за заместник на Зинедин Зидан, съобщава британският таблоид Дейли Мейл. Зидан е под огромно напрежение на \"Сантяго Бернабеу\" заради слабите резултати от началото на сезона, включително и тежката загуба с 0:3 от ПСЖ в откриващия мач от груповата фаза на Шампионската лига. Според медиите в Испания е въпрос на време французинът да се раздели с поста си, а босът на Кралския клуб Флорентино Перес вече се оглежда за негов заместник.", "date": "2019.09.24", "title": "Спорт: Почетино е първи избор на Реал Мадрид за заместник на Зидан"}
{"url": "http://www.focus-news.net/news/2019/09/24/2701808/komisar-lyudmil-popov-gdbop-postapvali-sa-mnogo-signali-predi-razsledvaneto-za-eksploatatsiyata-na-hora-vav-frantsiya.html", "text": "Постъпвали са много сигнали преди разследването за експлоатацията на хора във Франция. Това каза на брифинг началник на отдел „Противодействие на трафика на хора“ в ГДБОП комисар Людмил Попов във връзка с съвместното разследване на български и френски власти на международна престъпна група, извършваща трудова експлоатация, предаде репортер на  Агенция \"Фокус\" . „Преди да почне разследването в ГДБОП са постъпвали много сигнали от различни хора, които са ходили да работят  сезонна работа, не са получавали възнаграждения или са получавали по-малки възнаграждения. Съвместно с  колегите от Франция започнахме работа по този случай. Колегите от Франция също са много доволни от българската прокуратура и от нас. Българските работодатели са набирали лица от много региони – Търговищко, Бургаско, Шуменско. Българските колеги, които бяха на место с френските колеги откриха множество бусове, с които са транспортирани незаконно работниците“, допълни още комисар Попов.  \r\nТеодора ПАТРОНОВА", "date": "2019.09.24", "title": "Комисар Людмил Попов, ГДБОП: Постъпвали са много сигнали преди разследването за експлоатацията на хора във Франция"}
{"url": "http://www.focus-news.net/news/2019/09/24/2701812/dva-leki-avtomobila-sa-katastrofirali-pri-km-65-na-pat-ii-19-mesta-bukovo-po-parvonachalna-informatsiya-ima-postradali.html", "text": "Два леки автомобила са катастрофирали при км 65 на път II-19 Места – Буково. Това съобщиха за  Радио „Фокус“ – Пирин  от Областно пътно управление – Благоевград. Трафикът се извършва двупосочно в една лента, като се регулира от служители на „Пътна полиция“. По първоначална информация има пострадали, но за момента не е ясно какъв е техния брой и дали имат тежки контузии. \r\nЛивия НИНОВА", "date": "2019.09.24", "title": "Два леки автомобила са катастрофирали при км 65 на път II-19 Места – Буково, по първоначална информация има пострадали"}
{"url": "http://www.focus-news.net/news/2019/09/24/2701816/vitseprezidentat-iliyana-yotova-pred-predsedatelya-na-voenniya-komitet-na-nato-sar-styuart-piych-balgariya-e-stabilizirasht-faktor-za-zapadnite-balkani.html", "text": "Вицепрезидентът Илияна Йотова и председателят на Военния комитет на НАТО сър Стюарт Пийч обсъдиха на среща на „Дондуков“ 2 инициативите на НАТО в контекста на съвременните предизвикателства. Това съобщиха от  прессекреатариата на държавния глава . \r\n„Темата сигурност днес има своя специфичен прочит – от точките на конфликти до кризите с миграцията, бежанците и климатичните промени, „Ислямска държава“ и чуждестранните бойци“, отбеляза Илияна Йотова. Вицепрезидентът изтъкна, че като външна граница на ЕС България е важен фактор за сигурността на региона и на цяла Европа. Илияна Йотова отбеляза, че българската държава е успяла да спре негативната тенденция за намаляване на разходите за отбрана.  \r\nВицепрезидентът подчерта ролята на България като стабилизиращ фактор в Западните Балкани, където все още има предизвикателства за регионалната сигурност и стабилност. Пред главен маршал Пийч Илияна Йотова заяви, че за България е от голямо значение финализирането на присъединяването на Република Северна Македония към НАТО. „Очакваме през октомври и покана за членство в ЕС към Албания и Република Северна Македония. Членството на двете страни в структурите на НАТО е силен аргумент в положителна посока“, посочи вицепрезидентът Йотова.  \r\nТема на разговора на „Дондуков“ 2 бе и ситуацията в Косово и развитието на диалога между Белград и Прищина.   \r\nИлияна Йотова подчерта, че отношенията между ЕС и НАТО трябва да са по-гъвкави и трябва да се избегнат дублиращите функции между Алианса и прохождащата идея за отбранителен съюз.  \r\n„Много държим на приемането на пакета на НАТО за Юга, която е от съществено значение за България. Близкият изток и Северна Африка продължават да бъдат нестабилни, само преди три години едва овладяхме Балканския маршрут“, посочи вицепрезидентът Йотова.  \r\nСър Стюарт Пийч заяви, че е необходим осъвременен план за Юга и в момента се работи по създаването му. Главен маршал Пийч представи пред българския вицепрезидент инициативите на НАТО и сътрудничеството на страните членки с държавите от Близкия изток и Африка.  \r\nНа срещата беше обсъдена и охраната на морските и въздушните граници в региона. Председателят на Военния комитет на НАТО благодари на България за нейния принос като член на Северноатлантическия пакт.", "date": "2019.09.24", "title": "Вицепрезидентът Илияна Йотова пред председателя на Военния комитет на НАТО сър Стюарт Пийч: България е стабилизиращ фактор за Западните Балкани"}
{"url": "http://www.focus-news.net/news/2019/09/24/2701817/komisar-lyudmil-petrov-po-golyamata-chast-ot-rabotnitsite-vav-firmata-vav-frantsiya-sa-nyamali-dogovori.html", "text": "По-голямата част от работниците във фирмата във Франция са нямали  договори.  Това каза на брифинг началник на отдел „Противодействие на трафика на хора“ в ГДБОП комисар Людмил Попов във връзка с съвместното разследване на български и френски власти на международна престъпна група, извършваща трудова експлоатация, предаде репортер на  Агенция \"Фокус\" . „Има минимален брой открити при претърсванията такива договори, а повечето лица нямат никакви договори. Хората на място се оплакват, даже е имало хора, които са искали да се махнат, но е нямало къде да отидат, нито са знаели език, нито са имали средства, са оставали да работят до края. Повечето са се връщали, както са отишли. Всичките пари са им взети от българската фирма, която им е била работодател там“, каза още той.  \r\nНаблюдаващият прокурор Евгения Деянова допълни, че при извършените претърсвания на територията на България са били открити в дома на участниците в групата множество документи, които целят да създадат привиден легален поток на парите. „Тоест имаше договори за дарение между участниците в групата, дори такива от порядъка на 40 хиляди евро и по-малки суми, разбира се. Освен това бяха намерени разписки за закупени стоки, цигари и алкохол, а впоследствие при реализацията във Франция бяха открити множество стекове цигари, както и самите пострадали съобщиха, че участниците в групата са им продавали един стек на цена 60-70 евро. Те са им давали стековете и после са им удържали такава цена за един стек от полученото възнаграждение“, обясни още Деянова.  \r\nТеодора ПАТРОНОВА", "date": "2019.09.24", "title": "Комисар Людмил Петров: По-голямата част от работниците във фирмата във Франция са нямали  договори"}
{"url": "http://www.focus-news.net/news/2019/09/24/2701820/okrazhna-prokuratura-burgas-sadat-nalozhi-nakazanie-ot-17-godini-lishavane-ot-svoboda-na-podsadim-za-prichinyavane-smartta-na-zhena-vsledstvie-ot-umishlen-udar-s-avtomobil.html", "text": "По внесен обвинителен акт на Окръжна прокуратура – Бургас, съдът наложи ефективно наказание от 17 години „лишаване от свобода“ спрямо Атанас Д. Той е подсъдим за това, че на 24 юли 2016 г. в гр. Карнобат, управлявал лек автомобил и нарушил правилата за движение, в резултат на което умишлено причинил смъртта на намираща се на пътното платно жена, починала по-късно същия ден – престъпление по чл.342, ал.3, б.„в“, вр. ал.1, вр. чл.36, вр. чл.54 от НК. Това съобщиха от  Окръжна прокуратура - Бургас . Атанас Д. е признат за виновен и затова, че на същата дата, време и място, при условията на реална съвкупност с горепосоченото деяние, управлявал лек автомобил с концентрация на алкохол в кръвта над 1,2 промила, установено по надлежен ред с техническо средство, а именно 2,88 промила – престъпление по чл.343б, ал.1, вр. с чл.23, ал.1 от НК.    \r\nНа горепосочената дата подсъдимият управлявал лекия автомобил в пияно състояние (2,88 промила на алкохол в кръвта), установено с техническо средство – „Дрегер“. В района на местопроизшествието имало две групи от хора, които празнували годеж и сватба. Минути преди произшествието подсъдимият искал да премине по пътното платно където имало група празнуващи хора. Те му се противопоставили и не му позволили да мине, тогава възникнал конфликт, тъй като Атанас Д. отказал да приеме, че празнуващите няма да го допуснат. Предприел маневра, но един от празнуващите тръгнал към автомобила. Подсъдимият натиснал газта и насочил превозното средство директно срещу него. Празнуващият отскочил в страни, за да избегне очертаващия се конфликт Атанас Д. подкарал превозното средство на заден ходи и тогава блъснал пострадалата. След това подсъдимият рязко ускорил и напуснал местопроизшествието. Бил задържан по-късно. \r\nНаказанието трябва да бъде изтърпяно при първоначален „строг“ режим в затвор. То е общо за двете престъпни деяния. Атанас Д. е наказан и с „лишаване от право да управлява МПС“ завинаги. Присъдата на Окръжен съд – Бургас може да бъде обжалвана пред Апелативния съд в града.", "date": "2019.09.24", "title": "Окръжна прокуратура – Бургас: Съдът наложи наказание от 17 години „лишаване от свобода“ на подсъдим за причиняване смъртта на жена, вследствие от умишлен удар с автомобил"}
{"url": "http://www.focus-news.net/news/2019/09/24/2701823/tass-nikolas-maduro-e-na-poseshtenie-v-moskva.html", "text": "Президентът на Венецуела Николас Мадуро пристигна на посещение в Русия, където ще се срещне с президента на Русия Владимир Путин, както и с руски бизнесмени, предава  TACC \r\n\"Дойдохме в Русия, за да задълбочим историческите си, много положителни отношения", "date": "2019.09.24", "title": "ТАСС: Николас Мадуро е на посещение в Москва"}
{"url": "http://www.focus-news.net/news/2019/09/24/2701813/boris-dzhonsan-pravitelstvoto-shte-izpalni-reshenieto-na-varhovniya-sad.html", "text": "Британският премиер Борис Джонсън увери, че правителството му ще изпълни решението на Върховния съд на Обединеното кралство, който определи като „незаконно“ решението му да прекрати временно работата на парламента, предава  TACC , като се позовава на информация от ВВС. \r\nПо-рано председателят на Камарата на общинините Джон Бъркоу обяви, че парламентът на Обединеното кралство ще възобнови работата си в сряда. „Възложих на органите на Камарата на общините да предприемат необходимите стъпки, за да гарантират, че тя ще заседава утре и че това ще се случи в 11:30 часа (местно време)“, обяви Бъркоу пред репортери пред сградата на парламента в Лондон. \r\nСлед като Върховният съд на Обединеното кралство постанови, че решението на премиера Борис Джонсън за пророгация на законодателния орган е незаконно, Бъркоу настоя, че парламентът трябва да се „свика без забавяне“. \r\nВ изявление той подчерта: „Приветствам решението на Върховния съд, съгласно което пророгацията на парламента е незаконна. Съдиите отхвърлиха твърдението на правителството, че закриването на парламента за пет седмици е просто стандартна практика, за да се даде възможност за ново изказване на кралицата.Като стигнаха до заключението си, те потвърдиха правото и задължението на парламента да се събере в този решаващ момент... Като въплъщение на нашата парламентарна демокрация, Камарата на общините трябва да се свика незабавно. За тази цел сега спешно ще се консултирам с партийните лидери\". \r\n \r\n Тереза Герова", "date": "2019.09.24", "title": "Борис Джонсън: Правителството ще изпълни решението на Върховния съд"}
{"url": "http://www.focus-news.net/news/2019/09/24/2701815/s-19-sm-se-e-ponizhilo-nivoto-na-reka-dunav-pri-novo-selo-prez-izminaloto-denonoshtie.html", "text": "С 19 см се е понижило нивото на река Дунав при Ново село през изминалото денонощие, като водният стоеж там е 49 см, съобщиха от  Хидрометеорологична станция-Ново село . Край Лом водният стоеж е 125 см, отчетено е понижение е от 14 см. Нивото на реката при Оряхово  е 25 см, там е регистрирано понижение също с 14 см.  \r\nТемпературата на водата край Ново село е 20.5 градуса, а край Оряхово - 21.8 градуса.", "date": "2019.09.24", "title": "С 19 см се е понижило нивото на река Дунав при Ново село през изминалото денонощие"}
{"url": "http://www.focus-news.net/news/2019/09/24/2701822/rayonen-sad-burgas-nalozhi-efektivno-nakazanie-ot-dve-godini-zatvor-spryamo-podsadim-za-palezh-na-kashta.html", "text": "Районен съд – Бургас наложи ефективно наказание от две години „лишаване от свобода“ спрямо Йордан В. Това съобщиха от пресцентъра на  Апелативна прокуратура – Бургас . Той е обвинен за това, че на 19 ноември 2018 г. в град Камено, област Бургас, умишлено запалил имущество със значителна стойност – двуетажна къща (с площ 128 кв. м), собственост на мъж и жена, на стойност 72 000 лева – чрез разливане на бензин по подовата настилка на две от помещенията на първия етаж на къщата и запалването им, като причинил вреди на обща стойност 40 215 лева – престъпление по чл.330, ал.1, вр. чл.23, ал.1 от НК. \r\nНаказанието, което е определено по реда на съкратеното производство, трябва да бъда изтърпяно при първоначален „строг“ режим в затвор. \r\nПрисъдата на Районен съд – Бургас подлежи на обжалване пред Окръжния съд в града.", "date": "2019.09.24", "title": "Районен съд – Бургас наложи ефективно наказание от две години затвор спрямо подсъдим за палеж на къща"}
{"url": "http://www.focus-news.net/news/2019/09/24/2701814/rtk-kosovo-harvatiya-lobira-v-oon-sreshtu-promyana-na-granitsite-mezhdu-sarbiya-i-kosovo.html", "text": "Хърватският президент Колинда Грабар-Китарович участва на 74-тото Общо събрание на ООН в Ню Йорк, като в понеделник се срещна с генералния секретар на организацията Антонио Гутериш, с когото обсъди ситуацията в Западните Балкани, предава обществената  „Радио и телевизия Косово“ (RTK) . \r\nТя е изразила опасенията си относно усилията за промяна на границите в региона, като е била категорична, че това е много лоша идея, която може да отвори Кутията на Пандора и да предизвика различни искания за промени на границите на цялата територия на бивша Югославия, съобщават хърватските медии. \r\nГрабар-Китарович е разкритикувала предложението за „корекция на границите“ между Сърбия и Косово и на двустранната си среща с косовския президент Хашим Тачи, чиято позиция по въпроса се промени, след като по-рано той беше един от инициаторите за обмена на територии между Прищина и Белград като начин за разрешаване на косовския въпрос. \r\n \r\nПревод и редакция:", "date": "2019.09.24", "title": "RTK (Косово): Хърватия лобира в ООН срещу промяна на границите между Сърбия и Косово"}
{"url": "http://www.focus-news.net/news/2019/09/24/2701821/v-obshtina-blagoevgrad-shte-bade-podpisano-sporazumenie-mezhdu-d-r-atanas-kambitov-i-knsb-na-25-septemvri.html", "text": "От 12.00 часа на 25 септември в зала 5 на Община Благоевград ще бъде подписано споразумение между д-р Атанас Камбитов и Конфедерацията на независимите синдикати в България. Това съобщиха от пресцентъра на  Общината .", "date": "2019.09.24", "title": "В Община Благоевград ще бъде подписано споразумение между д-р Атанас Камбитов и КНСБ на 25 септември"}
{"url": "http://www.focus-news.net/news/2019/09/24/2701825/informatsionna-sreshta-po-programa-za-finansirane-na-artistichni-i-tvorcheski-sabitiya-organizirana-ot-ministerstvoto-na-kulturata-se-provede-v-stara-zagora.html", "text": "Информационна среща по програма за финансиране на артистични и творчески събития организирана от  Министерството на културата се проведе в общинската зала „П. Р. Славейков“ в Стара Загора. Това съобщиха от пресцентъра на  Общината . На форума присъстваха представители на културни институти и неправителствени организации потенциални кандидати за финансиране по Резултат 2 „Подобрен достъп до култура и изкуства“ по Програма „Културно предприемачество, наследство и сътрудничество“.  Ще бъдат подкрепяни проекти, позволяващи организирането на разнообразни артистични и творчески събития, фестивали, пърформанси, изложби и инициативи, които ще съживят периферните пространства, ще вдъхнат нов живот в по-малки градове и села и не на последно място – ще привлекат и ангажират нови публики. \r\nФинансовият механизъм на Европейското икономическо пространство 2014-2021 г. предоставя средства, осигурени от Кралство Норвегия, Република Исландия и Княжество Лихтенщайн.  \r\n„В Стара Загора винаги има много културни събития, довечера откриваме изложба на Регионалния исторически музей, след това Единадесетото издание на Международния куклено-театрален фестивал за възрастни „Пиеро“, следва Нощта на изкуствата, както и събитията посветени на 5 октомври - Ден на Стара Загора. Много е важно да бъдат обяснени възможностите за финансиране на проектите по тази програма, за да може да се кандидатства и да се развиват културното предприемачество и сътрудничество. Ползотворна да бъде срещата“, пожела от Иванка Сотирова, зам.-кмет хуманитарни дейности в Община Стара Загора. На срещата присъства и Красимира Чахова, зам.-кмет Общинска собственост, стопанска политика, спорт и туризъм в Община Стара Загора. \r\n„Малко са градовете като Стара Загора, които могат да се похвалят с такъв културен календар за местната общност и гостите на града. Пожелавам Ви да не губите ентусиазма си и все така да имате подкрепата на местната власт“, каза Амелия Гешева, зам.-министър на културата. \r\nТя обясни, че общата сума за финансиране на проектите по програмата е 10 млн. евро, а три са приоритетните оси, по които ще се работи. Първата е „Подобрено управление на културното наследство“ с  от 6.4 млн. евро. За втората „Подобрен достъп до изкуства и култура“ са предвидени 3.16 млн. евро, а за третата „Подобрена информираност за изкуства и култура за етнически и културни малцинства – 1.2 млн. евро. За неправителствените организации се изисква 10% съфинансиране. \r\nЗа първи път проектите ще се подават само в системата ИСУН. \r\nПрограмният мениджър Татяна Цветанова представи насоките по програмата. По думите й философията е културните събития да се насочват от центъра към периферията. Минималното финансиране на проект е 50 000 евро, а максималното 200 хил. евро. Срокът за изпълнение е от шест месеца до две години. Цветанова посочи тематичните области, както и допустимите кандидати и допустимите партньори по проектите.  \r\nПроектни предложения могат да се подават до 03.12.2019 г.", "date": "2019.09.24", "title": "Информационна среща по програма за финансиране на артистични и творчески събития организирана от  Министерството на културата се проведе в Стара Загора"}
{"url": "http://www.focus-news.net/news/2019/09/24/2701819/gazeta-express-ne-se-ochakva-vizova-liberalizatsiya-za-kosovo-prez-tazi-godina.html", "text": "Не се очаква Съветът на ЕС да обсъжда либерализацията на визите за Косово тази година, пише базираният в Прищина вестник  Gazeta Express .  \r\nЕкспертите по евроинтеграция казват, че институциите на ЕС скоро няма да обмислят премахването на визи за Косово, добавяйки, че страната не е успяла да постигне резултати в борбата с организираната престъпност и корупцията. \r\nВъпреки подкрепата на някои страни-членки на ЕС за либерализиране на визите, Съветът на ЕС като орган за вземане на решения на ЕС не е включил в своя дневен ред премахването на визите за граждани на Косово. Службата на ЕС в Косово каза по радио Косово, че е важно властите в Прищина да демонстрират непрекъснати усилия за налагането на върховенството на закона, проблемите на миграцията и сигурността, за да подготвят положителен контекст за окончателното решение на държавите-членки на ЕС. Но експертите по евроинтеграция казват, че косовските институции са изостанали в борбата с организираната престъпност и корупцията.  \r\nПрез юли 2018 г. Европейската комисия даде положителни препоръки относно либерализирането на визовия режим за Косово, потвърждавайки, че страната е изпълнила всички изисквания за безвизови режими. \r\n \r\n  Юлиян Марков", "date": "2019.09.24", "title": "Gazeta Express: Не се очаква визова либерализация за Косово през тази година"}
{"url": "http://www.focus-news.net/news/2019/09/24/2701824/bsp-asenovgrad-registrira-kandidata-si-za-kmet-za-nov-treti-mandat-emil-karaivanov.html", "text": "БСП - Aсеновград регистрира кандидатите си за кмет на общината, кметове на кметства и листата за общински съветници. Това съобщиха от пресцентъра на  БСП .  \r\nЛидерът на асеновградските социалисти Енко Найденов и д-р Емил Караиванов - кандидат за кмет на община Асеновград за трети мандат заедно с члена на Изпълнителното бюро на БСП и народен представител Манол Генов и младите кандидати за общински съветници Ани Иванова, Иванка Авкова и Божидар Носиков внесоха документи в Общинската избирателна комисия. \"Желая успех в кампанията на всичките ни кандидати. Мотивирани сме и вярваме, че ще спечелим надпреварата. Доказали сме се, че моделът на управление на общината е основан на професионализъм, прозрачност и с участието на гражданите\", заяви след регистрацията Енко Найденов - втори в листата за общински съветници след кандидата за кмет на общината д-р Емил Караиванов.", "date": "2019.09.24", "title": "БСП -  Асеновград регистрира кандидата си за кмет за нов трети мандат Емил Караиванов"}
{"url": "http://www.focus-news.net/news/2019/09/24/2701829/dvama-dushi-sa-tezhko-postradali-pri-katastrofa-na-bulevard-hristo-botev-v-ruse.html", "text": "Двама души са тежко пострадали при катастрофа на булевард „Христо Ботев“ в Русе. Това съобщиха за  Агенция „Фокус“  от  ОДМВР – Русе . Сигнал за катастрофата е постъпил 8.50 часа. При инцидента лек автомобил е напуснал платното и се е блъснал в стълб в разделителна ивица на булеварда. Пострадали са още двама души. Причините за катастрофата се изясняват. \r\nВиолета СИМЕОНОВА", "date": "2019.09.24", "title": "Двама души са тежко пострадали при катастрофа на булевард „Христо Ботев“ в Русе"}
{"url": "http://www.focus-news.net/news/2019/09/24/2701826/vremenno-dvizhenieto-po-pat-iii-7304-varbitsa-nova-byala-reka-v-oblast-shumen-se-osashtestvyava-dvuposochno-v-edna-lenta-poradi-paten-intsident.html", "text": "Временно движението по път III-7304 Върбица – Нова бяла река в област Шумен се осъществява двупосочно, в една лента поради пътен инцидент. Това съобщиха от пресцентъра на  Агенция \"Пътна инфраструктура\"  (АПИ). Трафикът се регулира от \"Пътна полиция\". \r\nНеобходимо е шофьорите да се движат с повишено внимание и съобразена скорост.", "date": "2019.09.24", "title": "Временно движението по път III-7304 Върбица – Нова бяла река в област Шумен се осъществява двупосочно, в една лента поради пътен инцидент"}
{"url": "http://www.focus-news.net/news/2019/09/24/2701828/sport-adrian-andreev-zapochna-s-pobeda-v-kvalifikatsiite-na-tenis-turnira-v-harlingen-sasht.html", "text": "Тенис: Българският тенисист Адриан Андреев започна с победа в квалификациите на турнира за мъже в Харлинген (САЩ) . Той елиминира Алън Лейтън от САЩ с 6-2, 6-2. За влизане в основната схема Адриан ще играе срещу друг представител на домакините - Хек Хънтър. Това е първи мач за Андреев след контузията в лявата китка, която го принуди да се откаже на \"Ролан Гарос\" в началото на юни.", "date": "2019.09.24", "title": "Спорт: Адриан Андреев започна с победа в квалификациите на тенис турнира в Харлинген (САЩ)"}
{"url": "http://www.focus-news.net/news/2019/09/24/2701831/nyama-tezhko-postradali-pri-katastrofata-na-pat-ii-19-mesta-bukovo.html", "text": "Няма тежко пострадали при катастрофата при км 65 на път II-19 Места – Буково. Това съобщи за  Радио „Фокус“ – Пирин  говорителят на Областна дирекция на МВР – Благоевград Йорданка Шаркова. Тя уточни, че движението в района на инцидента все още се извършва двупосочно в една лента, като се регулира от служители на „Пътна полиция“. \r\nЛивия НИНОВА", "date": "2019.09.24", "title": "Няма тежко пострадали при катастрофата на път II-19 Места – Буково"}
{"url": "http://www.focus-news.net/news/2019/09/24/2701818/sadiyskata-kolegiya-na-vss-izrazyava-bezpokoystvo-ot-eskalirashtoto-obshtestveno-naprezhenie-po-povod-uslovnoto-predsrochno-osvobozhdavane-na-avstraliyskiya-grazhdanin-dzhok-polfriyman.html", "text": "Съдийската колегия на Висшия съдебен съвет (ВСС) изразява своето безпокойство от ескалиращото обществено напрежение през последните дни по повод съдебния акт, постановен от въззивен състав на Апелативен съд – София, за условното предсрочно освобождаване на австралийския гражданин Джок Полфрийман. Ние сме съпричастни към болката и страданията на близките на Андрей Монов, като споделяме тяхното усещане за нарушен баланс между правото и справедливостта. Това се казва в  позиция  на Съдийската колегия на Висшия съдебен съвет, във връзка с постъпил сигнал от Национален младежки комитет на Политическа партия ВМРО-БНД, изказвания на представители на политически партии, академичната общност, граждани и медийни публикации, относими към определение № 429 от 19 септември 2019 г. по въззивно наказателно частно дело № 921, по описа за 2019 г. на Апелативен съд – София, за условното предсрочно освобождаване на австралийския гражданин Джок Полфрийман  \r\nОт колегията заявяват също, че правомощията и функциите на Висшия съдебен съвет обаче са прогласени в Конституцията на Република България и в Закона за съдебната власт (ЗСВ) и уточняват, че в съответствие с разпоредбата на чл. 16 от ЗСВ, ВСС е административен орган, който не се намесва в правораздавателната дейност и не може да обсъжда, контролира или ревизира съдебни актове. Съгласно чл. 119 от Конституцията на Република България правораздаването се осъществява от Върховния касационен съд, Върховния административен съд, апелативни, окръжни, военни и районни съдилища, като при противоречива или неправилна практика по тълкуването и прилагането на закона се приема тълкувателно решение от Върховния касационен съд, който упражнява върховен надзор за точното и еднакво приложение на законите от всички съдилища.  \r\nПо отношение на твърденията за нарушена независимост и безпристрастност на магистратите от съдебния състав, и за постановен от тях съдебен акт под натиск, както и за уронване на престижа на съдебната власт с посоченото определение, Съдийската колегия на ВСС предоставя получения сигнал от Националния младежки комитет на Политическа партия ВМРО-БНД, за извършване на надлежна проверка, на основание чл. 175к, ал. 3 и ал. 4 на ЗСВ, от компетентния орган - Инспектората към ВСС.", "date": "2019.09.24", "title": "Съдийската колегия на ВСС изразява безпокойство от ескалиращото обществено напрежение по повод условното предсрочно освобождаване на австралийския гражданин Джок Полфрийман"}
{"url": "http://www.focus-news.net/news/2019/09/24/2701830/kmetat-na-blagoevgrad-d-r-atanas-kambitov-dade-start-na-remontni-deynosti-na-vodoprovoda-na-ul-stara-planina.html", "text": "Кметът на Благоевград д-р Атанас Камбитов даде старт на проекта за цялостна реконструкция на ВиК мрежата на улица \"Стара планина\" в областния център. Това съобщиха от пресцентъра на  Общината . \r\nДейностите са част от Инвестиционната програма на Община Благоевград за 2019 година. \r\n\"От доста време очаквате да започне този ремонт, но ето че Община Благоевград спази обещанието си и днес полагаме началото. Ще се постараем да създадем минимални неудобства на жителите, обещаваме да се справим максимално бързо\", обърна се към хората, живеещи на ул. \"Стара планина\" кметът д-р Камбитов. \r\nТой благодари на управителя на ВиК ЕООД - инж. Росица Димитрова, за партньорството по този проект.  \r\n\"След този обект продължаваме с улица \"Мелник\". Поетапно трябва да направим програма, така че в цялата Централна градска част да се подмени водопроводът. Заедно с Регионалното депо и Индустриалната зона, това е един от най-сериозните проблеми на града - Централна градска част се нуждае от изграждане на нов водопровод и и канализация\", заяви кметът д-р Атанас Камбитов. \r\nТой подчерта, че няма да може да се разчита на европейските средства по Оперативните програми, заради отказа на община Кресна да стане част от ВиК Асоциацията, която в Благоевградска област остана неконсолидирана. \r\n\"Имаме готов проект и за подмяна на подземната инфраструктура в ЦГЧ са необходими между 90 и 100 милиона лева. Така че оттук насетне ще търсим финансиране през централния бюджет или ще разчитаме на собствени средства. Колкото и да ни е трудно, ще действаме поетапно, за да подменим тази стара водопроводна система в центъра на Благоевград\", подчерта кметът.", "date": "2019.09.24", "title": "Кметът на Благоевград д-р Атанас Камбитов даде старт на ремонтни дейности на водопровода на ул. „Стара планина\""}
{"url": "http://www.focus-news.net/news/2019/09/24/2701833/politsiyata-izdirva-sestrite-vasilka-i-milka-vasilevi-na-vazrast-14-i-15-godini-ot-burgas-napusnali-obitavaniya-tsentar-za-nastanyavane-ot-semeen-tip.html", "text": "ОДМВР-Бургас издирва сестрите Василка и Милка Василеви на възраст 14 и 15 години от Бургас, напуснали обитавания център за настаняване от семеен тип в ж.к. \"Меден рудник\" на 12 септември вечерта, като до момента са в неизвестност. Това съобщи за  Радио \"Фокус\" - Бургас  Цветелина Рандева от ОДМВР - Бургас. Описание на лицата: възраст около 15 години, ръст около 150 см., кафяви очи и черна чуплива коса до раменете. \r\nОДМВР Бургас призовава гражданите, разполагащи с някаква информация относно местонахождението на момичетата да съобщят незабавно на тел. 112 или в най-близкото поделение на МВР. \r\nМария КУРТЕВА", "date": "2019.09.24", "title": "Полицията издирва сестрите Василка и Милка Василеви на възраст 14 и 15 години от Бургас, напуснали обитавания център за настаняване от семеен тип"}
{"url": "http://www.focus-news.net/news/2019/09/24/2701832/tri-novi-detski-ploshtadki-byaha-otkriti-v-blagoevgrad-i-selo-riltsi.html", "text": "Три нови детски площадки бяха открити официално днес от кмета на община Благоевград  д-р Атанас Камбитов. Едната от тях е в село Рилци, а другите две са в града – в квартал „Бялата висота” и в квартал „Орлова чука”. Това съобщиха от пресцентъра на  Общината .  \r\n„Сега откриваме тези три детски площадки, общият им брой е 17. Останалите са завършени на 70-80%, до 20 дни всички ще бъдат готови – те са и в селата, и в градските квартали. Всички са направени по инициативата „Ти предложи! Кмете, направи!” и са изградени там, където хората са пожелали. Финансирането е изцяло от общинския бюджет. Абсолютно всички отговарят на изискванията за безопасно използване”, заяви кметът д-р Атанас Камбитов.   \r\nДетските площадки са предназначени за деца от 3 до 12 години.  \r\nКметът Камбитов уточни, че състоянието на изградените детски площадки е добро, общината води регистър. При констатирани посегателства се реагира веднага и съоръженията се ремонтират. „Почти ежедневно се правят такива ремонти. Не се пази имуществото, но по този проблем трябва да работим всички, трябва граждански контрол, няма как общината да има служител до всяка площадка. Този въпрос ще бъде решен с видеонаблюдението. Засега покриваме целия град, на по-късен етап ще включим парковете и селата”, каза още Камбитов.", "date": "2019.09.24", "title": "Три нови детски площадки бяха открити в Благоевград и село Рилци"}
{"url": "http://www.focus-news.net/news/2019/09/24/2701834/api-shofyorite-da-se-dvizhat-s-povisheno-vnimanie-po-pat-i-5-grad-shipka-vrah-shipka-poradi-katastrofa.html", "text": "Шофьорите да се движат с повишено внимание по път I-5 град Шипка - връх Шипка /проход \"Шипка\"/ поради катастрофа. Това съобщиха от пресцентъра на  Агенция \"Пътна инфраструктура\" . Едната лента за движение е стеснена, а трафикът се регулира от \"Пътна полиция\".", "date": "2019.09.24", "title": "АПИ: Шофьорите да се движат с повишено внимание по път I-5 град Шипка - връх Шипка поради катастрофа"}
{"url": "http://www.focus-news.net/news/2019/09/24/2701837/rayonna-prokuratura-pernik-e-nalozhila-osaditelni-prisadi-na-dvama-mazhe-izmamili-s-golemi-parichni-sumi-vazrastna-zhena-na-87-godini.html", "text": "Съдът е признал за виновни подсъдимите Е.Н.и А.Ч., обвинени от Районна прокуратура – Перник за извършено от тях престъпление - въвеждане в заблуждение с цел имотна облага. Това съобщиха от пресцентъра на  Апелативна прокуратура - София \r\nПострадалата В.П. (на 87 години) живеела самотно в гр. Перник, като след смъртта на сина си останала без близки роднини и подкрепа. Възрастната жена имала парични спестявания, които съхранявала в банкова сметка в „ОББ“ АД.  \r\nТези обстоятелства били известни на двамата подсъдими. Възползвайки се от нейната безпомощност, те решили да отнемат чрез измама парите й.  \r\nНа 08.11.2017 г. подсъдимият А.Ч. пресрещнал В.П. в близост до Обреден общински дом в гр. Перник и я заговорил. Заявил на възрастната жена, че се казва „Митко“ и е бил съученик и приятел на нейния покоен син, което не отговаряло на истината. Освен това предложил на П. да й помогне в получаването на социални помощи и лекарства на изгодни цени.  \r\nРазговорът между двамата продължил същия ден в дома на жената. За да придаде по-голяма убедителност на лъжите си Ч. й казал, че освен всичко друго бил и „шеф в „Червения кръст“, а съпругата му работела в болница „Свети Георги“ в гр. Перник. По същото време в къщата дошъл и другия подсъдим – Е.Н., който се представил като „приятел на Митко“.  \r\nДвамата разяснили на В.П. как ще й помогнат да получи социални придобивки, като й казали да им предостави личната си карта и здравната си книжка. След това извадили тефтери и си придали вид, че записват различни данни, които били нужни за „предприемане на необходимите процедури“. Уверили жената, че било необходимо временно да даде сума в размер на осем хиляди лева за „оправяне на документите“, след което въпросните средства ще й бъдат върнати.  \r\nВъведената в заблуждение жена още същия ден изтеглила от банковата си сметка исканата от измамниците сума и им я предала, след което била закарана от тях до ул. „Вардар“ в града. Уговорката била да ги изчака там, докато „преснимат“ парите.  \r\nЧас и половина по-късно, след като двамата мъже не се върнали, пострадалата осъзнала, че била измамена. Случаен минувач, ставайки свидетел на влошеното здравословно състояние на жената, й помогнал да се обади в полицията. По случая било образувано досъдебно производство и започнало разследване.  \r\nВъпреки извършеното престъпно деяние, А.Ч. решил да отнеме още пари от В.П. и с тази цел се свързал с неустановено по делото лице за реализиране на друга измама.  \r\nНа 04.12.2017 г. двамата отишли в дома на пострадалата П. Специално за целта подсъдимият Ч. се дегизирал – облякъл полицейска униформа, сложил фуражка и очила. След като се представил на жената за служител на полицията, заявил, че са заловени мъжете, които са я измамили няколко седмици по-рано. Обяснил й, че следва да я заведе в Районно управление в гр. София, за да разпознае лицата, участващи в престъпната схема. Зарадвана от новината и поради своята наивност, възрастната жена тръгнала с „полицая“.  \r\nДокато пътували, А.Ч. свалил за кратко тъмните очила и в този момент В.П. успяла да го разпознае като „Митко“, който я измамил по-рано. Възрастната жена много се уплашила от този факт, но видимо не показала, че осъзнава случващото се.  \r\nКогато стигнали гр. София, автомобилът спрял пред клон на „ОББ“ на бул. „Княгиня Мария Луиза“, където „полицаят“ набързо обяснил на В.П., че трябва да изтегли от сметката си осем хиляди лева. Това било необходимо, за да я заведат до РУ, където да разпознае „айдуците, които са й взели парите“. Уточнил също така, че „полицаите нямат право да влизат в банката“ и ще я чака отвън.  \r\nВъпреки, че разбирала за новия опит да бъде измамена, пострадалата П. толкова се страхувала да покаже, че е наясно с този факт и да се възпротиви, поради което предпочела действително да изтегли исканите от нея пари.  \r\nПритесненият вид на възрастната жена и размерът на паричната сума накарали служителката на банковото гише да се усъмни в случващото се. Била извикана охраната и подаден сигнал до органите на реда.  \r\nСъдебното производство е преминало по реда на съкратено съдебно следствие. На А.Ч. е наложено наказание от шест години и осем месеца „лишаване от свобода“ при „строг“ режим на изтърпяване. Другият подсъдим по делото – Е.Н., е осъден на една година „лишаване от свобода“ с четиригодишен изпитателен срок.", "date": "2019.09.24", "title": "Районна прокуратура - Перник е наложила осъдителни присъди на двама мъже, измамили с големи парични суми възрастна жена на 87 години"}
{"url": "http://www.focus-news.net/news/2019/09/24/2701835/kathimerini-zadarzhaniyat-livanets-za-otvlichane-na-samolet-prez-1985-godina-e-osvoboden-sled-kato-e-stanalo-yasno-che-toy-ne-e-tarseniyat-chovek.html", "text": "Ливански гражданин, който беше задържан в Гърция по подозрение за участие в отвличане на самолет на американската авиокомпания TWA през 1985 г. е освободен, след като се оказа, че става дума за друг човек. Той е в добро здраве и се очаква да отлети обратно за Ливан, заявиха той и съпругата му във вторник , цитирани от електронното издание на гръцкия вестник  Kathimerini \r\n65-годишният мъж бе арестуван в четвъртък на курортния остров Миконос, където спря по време на круиз. Името в паспорта му се появи в компютърна система на европейската полиция като това на мъж, издирван от Германия заради отвличането, при което беше убит американски гражданин. \r\nВ изявлението на полицията се казва, че германските власти не са в състояние да идентифицират заподозрения и накрая казаха в понеделник следобед, че няма да искат екстрадицията му, защото той не е човекът, когото търсят. Гръцката полиция никога не е съобщавала името на мъжа. \r\nСалех, дългогодишен журналист за ливанския всекидневник As-Safir, бе освободен без обвинения и беше настанен в хотел на остров Сирос в Егейско море, където той беше задържан през последните четири дни. \r\nЛиванското външно министерство заяви, че властите в Гърция са били уведомени  от германските си колеги, че Мохамед Салех не е издирваният и той бе освободен в понеделник. От там потвърдиха, че Салех по-късно ще получи паспорта си и ще напусне Гърция, въпреки че може да има известно забавяне заради стачка на обществения транспорт и фериботите в страната. \r\n \r\n  Юлиян Марков", "date": "2019.09.24", "title": "Kathimerini: Задържаният ливанец за отвличане на самолет през 1985 година е освободен, след като е станало ясно, че той не е търсеният човек"}
{"url": "http://www.focus-news.net/news/2019/09/24/2701840/dotko-dotkov-soliden-e-rastat-na-rumanski-turisti-prez-tozi-sezon-v-kurortite-kray-varna.html", "text": "Солиден е ръстът на румънски туристи, в порядъка на около 80% през този сезон в курортите край Варна. Това каза  Дотко Дотков, търговски директор на к.к. „Златни пясъци“, предаде репортер на  Радио „Фокус“ – Варна . Въпреки слабото начало на летния сезон, през  август и септември се отчита ръст от 5-6%, спрямо същия период на миналата година. Дотков уточни, че през сезона е имало леко увеличение на български туристи в порядъка на 3 до 4%. Спад е имало на немски и руски пазар, в известна степен и на полския пазар, както и от Прибалтийските републики. „Много слабо е застъпен и английският пазар, като от летище Варна имаше само по 1 чартърен полет“, добави специалистът. Дотко Дотков добави, че според него причините за отлива на туристи през този сезон са с външен характер. По думите му, изключително агресивната политика на Турция, непрекъснатите намаления, които се правят в турските курорти. „Има резон в това хотелиерите да се обединят и да следват обща търговска политика, която би могла да повлияе за привличане на повече туристи в страната“, каза още Дотко Дотков. \r\nДесислава ВАСИЛЕВА", "date": "2019.09.24", "title": "Дотко Дотков:  Солиден е ръстът на румънски туристи през този сезон в курортите край Варна"}
{"url": "http://www.focus-news.net/news/2019/09/24/2701839/zadarzhan-e-44-godishen-mazh-nanesal-poboy-nad-momiche-v-pleven.html", "text": "На 20 септември във Второ Районно управление на МВР - Плевен местна жителка потърсила помощ в полицията, обяснила, че мъж, когото познава по малко име, е нанесъл побой на дъщеря й и е заплашвал семейството ѝ с убийство. Това съобщиха от пресцентъра на  МВР . На адреса веднага били изпратени полицейски служители, които установили и задържали 44-годишен самоковец. Изяснено е, че той е обявен за общодържавно издирване с мярка \"принудително довеждане\" в Районно управление на МВР - Велико Търново за извършено от него престъпление по чл. 144, ал. 3 от НК. Мъжът е задържан за срок от 24 часа. Образувано е досъдебно производство за престъпление по чл. 144, ал. 3 от НК. Работата по случая продължава.", "date": "2019.09.24", "title": "Задържан е 44-годишен мъж, нанесъл побой над момиче в Плевен"}
{"url": "http://www.focus-news.net/news/2019/09/24/2701838/21-godishen-stolichanin-e-zadarzhan-ot-politsiyata-za-pritezhanie-na-nad-25-kilograma-narkotitsi-s-tsel-razprostranenie.html", "text": "21-годишен столичанин е задържан в Седмо Районно управление при СДВР за притежание на наркотични вещества с цел разпространение. Това съобщиха от пресцентъра на  МВР . Иззети са над 2.5 килограма наркотици. На 17 септември, около 14.50 часа в ж.к. „Студентски град“ полицейски служители на спрели младеж със съмнително поведение. В хода на проверката било установено, че е на 21 години, от София, а у него  полицаите намерили и иззели полиетиленов плик с растителна маса. При последвали процесуално-следствени действия, в гаражна клетка, ползвана под наем от столичанина, са намерени и иззети електронна везна,  множество различни по вид разфасовки, съдържащи тревиста маса и вещество на бучки и прах. Младежът е задържан с полицейска мярка до 24 часа, а по случая е образувано досъдебно производство. Резултатът от назначената експертна справка показал, че иззетите вещества са марихуана с тегло 1 750 грама и амфетамин с тегло 760 грама. След доклад на събраните материали в Софийска градска прокуратура на задържаният е повдигнато обвинение за престъпление по чл. 354 а от НК. Наложена му е мярка за неотклонение „задържане под стража“ за срок до 72 часа.", "date": "2019.09.24", "title": "21-годишен столичанин е задържан от полицията за притежание на над 2.5 килограма наркотици с цел разпространение"}
{"url": "http://www.focus-news.net/news/2019/09/24/2701836/sadebnoto-sledstvie-sreshtu-nikolay-evgeniya-i-mariya-banevi-tragva-po-sashtestvo-na-21-oktomvri-2019-g-s-razpiti-na-svideteli.html", "text": "Съдебното следствие срещу Николай, Евгения и Мария Баневи тръгва по същество на 21 октомври 2019 г. с разпити на свидетели. Това реши Специализираният наказателен съд на разпоредително заседание на 24 септември 2019 г. Това съобщиха от пресцентъра на  Апелативна специализирана прокуратура . Съдебният състав не установи съществени нарушения на процесуалните правила, които да накърняват правата на обвиняемите и техните защитници. Потвърди и наложените им мерки за неотклонение. \r\nСъдът отхвърли искането на задържания под стража Николай Банев за определяне на по-лека мярка, както и искането на Мария Банева за отмяна на наложената й забрана за напуска пределите на страната. \r\nМария Банева остава с мярка за неотклонение „Парична гаранция“, а Евгения Банева - с „Подписка“, след като първоначалната й мярка „Задържане под стража“ бе изменена от Специализираната прокуратура заради вложеното й здравословно състояние.", "date": "2019.09.24", "title": "Съдебното следствие срещу Николай, Евгения и Мария Баневи тръгва по същество на 21 октомври 2019 г. с разпити на свидетели"}
{"url": "http://www.focus-news.net/news/2019/09/24/2701842/vazstanoveno-e-dvizhenieto-po-pat-ii-19-mesta-bukovo-pri-km-65-v-oblast-blagoevgrad.html", "text": "Възстановено е движението по път II-19 Места – Буково, при км 65, в област Благоевград. Това съобщиха от пресцентъра на  Агенция \"Пътна инфраструктура\" .", "date": "2019.09.24", "title": "Възстановено е движението по път II-19 Места – Буково, при км 65, в област Благоевград"}
{"url": "http://www.focus-news.net/news/2019/09/24/2701827/mevlyut-chavushoglu-turtsiya-podkrepya-vsichki-opiti-za-reshavane-na-kiparskiya-problem.html", "text": "Турция отдавна подкрепя усилията за решаване на кипърския въпрос, но преди всякакви нови преговори страните трябва да определят рамката за решение, заяви външният министър на Турция във вторник по време на среща с кипърския му колега Никос Христодулидис в кулоарите на Общото събрание на ООН, предава  Anadolu Agency . \r\nКогато Христодулидис е предложил на Чавушоглу да се съгласи на федерален модел за Кипър и e протегнал ръка, турският външен министър е отказал, казвайки: \"Първо трябва да решим какво ще договорим, решение с две държави или нещо друго?\" \r\nТвърдейки, че споделената федерация е единственото решение на кипърския въпрос, Христодулидис е заявил: „Забравете за две държави или конфедерация.“ \r\nПодчертавайки важността на процеса, ориентиран към резултатите, Чавушоглу  каза, че Турция отдавна подкрепя всички усилия за решение на острова, включително плана на вече покойния бивш генерален секретар Кофи Анан от 2004 г., който Турция и Турската република Северен Кипър  подкрепиха, но гръцките власти в Кипър отхвърлиха, както и преговорите през 2017 г. в Кран-Монтана, Швейцария. \r\n \r\n  Юлиян Марков", "date": "2019.09.24", "title": "Мевлют Чавушоглу: Турция подкрепя всички опити за решаване на кипърския проблем"}
{"url": "http://www.focus-news.net/news/2019/09/24/2701841/zadarzhan-e-21-godishen-izvarshitel-na-grabezh-ot-sapareva-banya-prinudil-shofyor-na-dzhip-da-sleze-ot-avtomobila-i-mu-nanesal-poboy.html", "text": "Кюстендил. В края на миналата седмица дупнишки полицаи задържаха 21-годишен извършител на грабеж от Сапарева баня. Това съобщиха от пресцентъра на  МВР . Установено е, че младият мъж принудил шофьор на джип „Мицубиши“ да слезе от автомобила, нанесъл му удари в областта на главата и му отнел 60 лв. от джоб на дрехата. Престъплението е извършено в района на Национален парк „Рила“, на черен път в близост до хижа „Седемте рилски езера“. Извършителят на грабежа е задържан за срок до 24 часа в ареста на Районно управление на МВР-Дупница. По случая е започнато досъдебно производство под наблюдението на районната прокуратура в града.", "date": "2019.09.24", "title": "Задържан е 21-годишен извършител на грабеж от Сапарева баня, принудил шофьор на джип да слезе от автомобила и му нанесъл побой"}
{"url": "http://www.focus-news.net/news/2019/09/24/2701844/80-kg-nezakonen-tyutyun-sa-izzeti-pri-politseyska-proverka-na-adres-v-selo-bukovlak.html", "text": "На 21 септември, около 1.30 часа, е извършена проверка на адрес в село Буковлък. Това съобщиха от пресцентъра на  МВР . На място са установени 21-годишен и 19-годишен от селото. При извършено претърсване и изземване в имота са намерени и иззети 80 кг ненарязана и нарязана суха кафява листна маса, наподобяваща тютюн, машина за нарязване на листна маса и електронна везна. Двамата са задържани за срок до 24 часа. По случая е образувано досъдебно производство.  \r\nОще 6 чувала с около 80 кг суха нарязана жълто кафява листна маса са иззети около 7.50 часа същия ден от багажника на лек автомобил „Опел Зафира“, спрян и проверен на първокласен път при разклон Славяново – Пордим от служители на икономическа и пътна полиция в областната дирекция. Листната маса е предадена доброволно от 17- годишен пътник в автомобила, от село Буковлък. По случая е образувано досъдебно производство за извършено престъпление по чл. 234 от НК. Нанесената щета на държавния бюджет от невнесен акциз е в размер на около 12 160 лв. Работата по досъдебното производство продължава.", "date": "2019.09.24", "title": "80 кг незаконен тютюн са иззети при полицейска проверка на адрес в село Буковлък"}
{"url": "http://www.focus-news.net/news/2019/09/24/2701846/zadarzhan-e-26-godishen-mazh-nahlul-v-zavedenie-v-plovdiv-schupvayki-staklo-na-vhodnata-vrata-i-napadnal-posetitel.html", "text": "Извършител на хулиганска проява се озова в полицейския арест снощи в Пловдив. Това съобщиха от пресцентъра на  МВР . Около 23.00 часа във Второ Районно управление на МВР било съобщено за конфликт в заведение на ул. „Младежка“ в областния град. Според информацията, 26-годишен мъж нахлул в обекта, счупвайки стъкло на входната врата, и се  нахвърлил с удари върху посетител. Агресия извършителят проявил и към пристигналите частни охранители, като нанесъл телесна повреда на единия от тях.  Пловдивчанинът е задържан за срок до 24 часа. Срещу него е образувано бързо производство по чл. 325, ал.1 от НК. Уведомена е районната прокуратура.", "date": "2019.09.24", "title": "Задържан е 26-годишен мъж, нахлул в заведение в Пловдив, счупвайки стъкло на входната врата и нападнал посетител"}
{"url": "http://www.focus-news.net/news/2019/09/24/2701847/nad-1-kg-marihuana-sa-izzeli-plevenski-politsai-ot-chasten-dom-v-oblastniya-grad.html", "text": "Над 1 кг марихуана са иззели плевенски полицаи от частен дом в областния град в рамките на проведена специализирана полицейска операция за противодействие на престъпленията с наркотични вещества на територията на Второ Районно управление на МВР – Плевен. Това съобщиха от пресцентъра на  МВР . Задържан е 34-годишен плевенчанин.  При претърсване и изземване на обитавания от него адрес са открити и иззети множество полиетиленови пликове, съдържащи различни количества суха зелена тревиста маса и съцветия от марихуана, хартиен плик със зелена субстанция, по негови данни хашиш, саморъчно свита цигара, съдържаща суха зелена тревиста маса, по негови данни марихуана. Общото тегло на откритата на адреса марихуана е около 1150 грама. Назначени са експертизи. По случая е образувано досъдебно производство за престъпление по чл.354 а, ал.3, т.1 от НК под ръководството на прокуратурата.", "date": "2019.09.24", "title": "Над 1 кг марихуана са иззели плевенски полицаи от частен дом в областния град"}
{"url": "http://www.focus-news.net/news/2019/09/24/2701850/vazstanoveno-e-dvizhenieto-po-pat-i-5-grad-shipka-vrah-shipka-prohod-shipka.html", "text": "Възстановено е движението по път I-5 град Шипка - връх Шипка /проход \"Шипка\"/. Това съобщиха от пресцентъра на  Агенция \"Пътна инфраструктура\" . Трафикът беше временно затруднен поради катастрофа.", "date": "2019.09.24", "title": "Възстановено е движението по път I-5 град Шипка - връх Шипка (проход \"Шипка\")"}
{"url": "http://www.focus-news.net/news/2019/09/24/2701853/v-shest-sela-na-teritoriyata-na-obshtina-dupnitsa-shte-se-izbirat-kmetove-na-kmetstva.html", "text": "В шест села на територията на община Дупница ще се избират кметове на кметства. Това съобщиха за  Радио „Фокус” – Кюстендил  от община Дупница. На предстоящите местни избори, насрочени за 27 октомври, жителите на шест села ще избират кмет на населеното място, кмет на община и общински съветници. Списъкът на селата е: Бистрица, Джерман, Крайници, Самораново, Червен брег и Яхиново. В сравнение с изборите за местна власт от 2015 година, броят на кметствата в които ще се избира кмет е намален. През 2015 година броят им е бил 12, но след направените промени в изборното законодателство, броят за предстоящия вот е шест. \r\nВенцеслав ИЛЧЕВ", "date": "2019.09.24", "title": "В шест села на територията на община Дупница ще се избират кметове на кметства"}
{"url": "http://www.focus-news.net/news/2019/09/24/2701849/okrazhniyat-sad-v-kyustendil-e-otlozhil-razporeditelnoto-delo-sreshtu-bivshiya-predsedatel-na-dupnishka-populyarna-kasa.html", "text": "Окръжният съд в Кюстендил е отложил разпоредителното дело срещу бившия председател на Дупнишка популярна каса. Това съобщиха за  Радио „Фокус” – Кюстендил  от пресцентъра на Окръжен съд – Кюстендил. Делото е заведено срещу  Георги Близнаков и неговата съпруга Ивона Близнакова.  Следващата насрочена от съда дата е 27 септември. Причината за отлагането е неявяване на двамата подсъдими. По данни на защитата, подсъдимият Георги Близнаков е починал, акт за смърт не е представен, заради неиздаването му към часа на съдебното заседание. Вторият подсъдим – Ивона Близнакова също не се е явила на заседанието днес, поради смъртта на съпруга й. Съдия Надя Георгиева е отложила делото, за следващото заседание са призовани всичките 247 пострадали, но явяването им в съдебна зала не е задължително. \r\nВенцеслав ИЛЧЕВ", "date": "2019.09.24", "title": "Окръжният съд в Кюстендил е отложил разпоредителното дело срещу бившия председател на Дупнишка популярна каса"}
{"url": "http://www.focus-news.net/news/2019/09/24/2701848/desislava-ivanova-obshtina-dupnitsa-obshtinata-osiguri-za-oshte-edna-godina-izpalnenieto-na-deynostite-po-edin-ot-nay-mashtabnite-sotsialni-proekti.html", "text": "Община Дупница осигури за още една година изпълнението на дейностите по един от най-мащабните социални проекти. Това каза пред  Радио „Фокус” – Кюстендил  Десислава Иванова, ръководител на проекта „Алтернатива за ранно детско развитие”.  \r\n„Това е най – мащабният проект в социалната сфера, който Община Дупница изпълнява в последните години. Мащабен не само като стойност на финансирането, което не е никак малко, новият размер на безвъзмездната финансова помощ става 1 498 637 лева, но и най – мащабен поради големия брой потребители, които са обхванати. Проектът беше удължен с още една година след решение на комитета за наблюдение на Оперативна програма „Развитие на човешките ресурси”, с което беше осигурено допълнително финансиране за предоставянето на тези услуги и през следващата календарна година”, каза Иванова. До този момент редица семейства от Община Дупница от уязвимите общности са се възползвали от услугите, които се предоставят, а те са много специфични, важни и полезни за пълноценното развитие на децата. Услугите са ранна интервенция на уврежданията, индивидуална педагогическа подкрепа за деца с увреждания и деца със специални потребности, формиране и развитие на родителски умения, семейно консултиране и подкрепа, подобряване достъпа до здравеопазване и промоция на здравето чрез подкрепа за осигуряване на здравна детска консултация и дейности по превенция на заболяванията, допълнителна педагогическа подготовка за повишаване училищната готовност на децата за равен старт в училище и семеен център за деца от 0 до 3 години.  \r\n„Това е много широк спектър от медико –  социални услуги, в които с децата и техните семейства работят   педиатри, социални работници, логопед, рехабилитатор, медицински сестри, гинеколог и акушерка, както и юрист и стоматолог, които предоставят консултации на децата и техните семейства, на бъдещи родители. Целта е да се постигне превенция на социалното изключване на децата и семействата от уязвимите общности. Специалистите работят както в центровете, които сме създали по проекта, така и на терен. Основно се разчита на работата на терен, където хората се срещат със семействата, посещават и техните домове. Това наистина са уязвими общности, които живеят в известна изолация от околния свят и от обществото и обществените услуги”, каза Иванова. По думите й е много важно да се осъществи първо директният контакт с потребителите, да бъдат убедени в необходимостта от ползването на определени обществени услуги именно, за да имат децата един по – добър шанс за социална реализация в бъдеще. \r\nВенцеслав ИЛЧЕВ", "date": "2019.09.24", "title": "Десислава Иванова, Община Дупница: Общината осигури за още една година изпълнението на дейностите по един от най-мащабните социални проекти"}
{"url": "http://www.focus-news.net/news/2019/09/24/2701843/d-r-sava-bozukov-odbh-nyama-novi-sluchai-na-afrikanska-chuma-po-svinete-v-oblast-smolyan-prez-poslednata-sedmitsa.html", "text": "Няма промяна в епизоотичната обстановка в област Смолян през последната седмица, няма констатирани нови случаи на африканска чума по свинете в региона. Това обяви на ежеседмичното заседание на Постоянната областна епизоотична комисия в Смолян д-р Сава Бозуков – директор на Областна дирекция по безопасност на храните (ОДБХ) – Смолян, предаде репортер на  Радио „Фокус“ – Смолян . „Свършихме си работата още от самото начало в личните стопанства и сега ни е много по-лесно. Проблемът сега са дивите свине в областта, но и там се справяме добре. Вече месец няма положителни проби. Всички открити такива преди бяха на умрели свине в краен стадий на разлагане“, поясни д-р Бозуков. Той обясни, че ще изчакат да минат два месеца от обявяването на забраните в инфектираните територии, за да преминат към отмяната им със заповед от директора на Българската агенция по безопасност на храните. \r\nЗам.-директорът на Южноцентралното държавно предприятие – Смолян инж. Ивайло Исаев заяви, че продължават да осъществяват контрол в инфектираните зони с африканска чума в област Смоля. Той уточни, че въведените в зоните забрани за преминаване и дърводобив се спазват, като се налага контрол от страната на служителите на стопанството. \r\nИнж. Румен Ефтимов от Регионалната дирекция по горите – Смолян каза, че през изминалата седмица са отстреляни 14 диви свине в областта. „Очаква се да бъде открит груповия лов на дива свиня тази или следващата седмица според волята на министъра дали ще издаде заповед за по-ранно откриване на груповия лов“, допълни той. \r\nПо време на заседанието на постоянната епизоотична комисия – Смолян се коментира и проблемът с липсата на ями за загробване на животни в община Борино и бе поставен срок до края на седмицата той да се разреши. \r\nПо искане на Областната дирекция на Държавен фонд „Земеделие“ – Смолян, Комисията реши да се допуснат технически инспектори от Фонда в инфектираните зони при стриктно спазване на всички мерки за биосигурност. Причината е, че се налага в следващите 1-2 седмици да се извършат проверки от тяхна страна, за да може през следващите седмици стопаните да получат субсидиите си въз основа на извършените проверки. \r\nСледващото заседание на постоянната епизоотична комисия – Смолян ще се проведе на 1 октомври, вторник от 14:00 часа. \r\nНели ГЕРГЬОВСКА", "date": "2019.09.24", "title": "Д-р Сава Бозуков, ОДБХ: Няма нови случаи на африканска чума по свинете в област Смолян през последната седмица"}
{"url": "http://www.focus-news.net/news/2019/09/24/2701851/683-detsa-i-tehnite-semeystva-sa-obhvanati-po-proekta-alternativa-za-ranno-detsko-razvitie-v-dupnitsa.html", "text": "683 деца и техните семейства са обхванати по проекта Алтернатива за ранно детско развитие” в Дупница. Това съобщи за  Радио „Фокус” – Кюстендил  ръководителят на проекта Десислава Иванова. По думите й тези услуги са разпознаваеми и търсени. „Самият брой на потребителите до момента е показателен за това. Общо 683 деца и техните семейства в тези три години са преминали през различните услуги, като особено ценни са услугите за децата с увреждания, тъй като осигуряването на безплатни консултации с психолог, с рехабилитатор, с логопед, дори и вкъщи, когато е необходимо, е много полезно”, каза Иванова. По думите й това е много полезно когато тези семейства с в уязвимите общности в изолирани махали, където дори не знаят за възможностите от дадени услуги, които биха подобрили състоянието на децата и биха дали по – добър шанс за живот в бъдеще. „Особено ценна е и услугата семеен център за деца на възраст от 0 до 3 години, където се подпомагат младите майки и семействата с малки деца да търсят една по – добра реализация на пазара на труда, като там имат възможност целодневно напълно безплатно да оставят децата си за обгрижване от нашите специалисти и по този начин да се реализират на пазара на труда и междувременно да изпълняват свои други обществени задължения”, каза Иванова. \r\nВенцеслав ИЛЧЕВ", "date": "2019.09.24", "title": "683 деца и техните семейства са обхванати по проекта Алтернатива за ранно детско развитие” в Дупница"}
{"url": "http://www.focus-news.net/news/2019/09/24/2701855/aleksandar-aleksandrov-obshtina-pernik-kachestvoto-na-vazduha-v-pernik-se-podobryava.html", "text": "Качеството на въздуха в Перник се подобрява. Това каза в предаването  „Перничани – потомците на Кракра “   на  Радио „Фокус“   Александър Александров, главен експерт в Община Перник. По думите му голяма част от показателите на атмосферния въздух в града са в норма, но все още има превишения на определени типове замърсители.  „Проведохме обществено обсъждане на проекта за Програмата за качеството на атмосферния въздух в Община Перник, който е финансиран по Оперативна програма „Околна среда“. Проектът вече е съгласуван с РИОСВ и МОСВ. Постарахме се да дадем максимално гласност на програмата, като проведохме общественото обсъждане, представихме самата програма, която премина през няколко доста сериозни етапа“, обясни още Александров. Той посочи, че са извършени редица замервания, от които са събрани и обработени данни, разработени са различни модели. „Те показаха какви са основните източници на замърсяване и към какво следва да насочим усилията. Втората част на програмата представлява списък с мерки, които следва да бъдат реализирани в нашия град, като по голяма част от тях вече се работи“, обясни още Александров. Според експерта част от мерките са свързани с транспорта и транспортната инфраструктура с изграждане на няколко нови улици и  велоалея. „Преди месец бе подписан договор и за водния цикъл на град Перник, така че след подмяната на подземната инфраструктура ще успеем да извършим асфалтиране на големите пътни артерии. Предстои и закупуване на нови екологично чисти автобуси. Друга част от мерките, които реализираме, са насочени към енергийната ефективност и алтернативните енергийни източници. До момента  имаме над 44 многофамилни жилищни сгради, обновени по Националната програма за енергийна ефективност. В още 15 блока предстои да бъдат въведени мерки, финансирани по ОП „Региони в растеж“, административната сграда на Община Перник вече е факт с въведени мерки, няколко училища и детски градини също бляха реновирани, в голяма част от тях са подменени и отоплителните инсталации“, каза още Александров. По думите му другите дейности са насочени към зелената градска среда и създаване на зелена ивица около част от града. Извършени са и редица проекти, свързани с междублоковите пространства и поддръжка на зелените площи. Програмата за качеството на въздуха в Перник е със срок на реализация до 2021 година.", "date": "2019.09.24", "title": "Александър Александров, Община Перник: Качеството на въздуха в Перник се подобрява"}
{"url": "http://www.focus-news.net/news/2019/09/24/2701845/the-guardian-boris-dzhonsan-namekna-che-shte-poiska-nova-prorogatsiya-na-parlamenta.html", "text": "Решението на върховния съд не спира Джонсън да поиска втора пророгация преди речта на кралицата, но тя  би трябвало да е с нормална дължина, за да бъде законна - т.е. да трае няколко дни, а не седмици, цитира думите му британският вестник  The Guardian \r\nТой заяви, че все още иска да продължи с речта на кралицата - което ще изисква нова пророгация. Той каза: \r\nНе мисля, че съдиите са изключили възможността да има реч на кралицата, но това, което със сигурност ще направим, е да гарантираме, че парламентът ще има достатъчно време за разискване за Брекзит. \r\nТой заяви, че някои депутати се опитват да осуетят Брекзит: \r\nПо-важното е, нека не се съмняваме, че има много хора, които искат да осуетят Брекзит. Има много хора, които по принцип искат да попречат на тази страна да излезе от ЕС. И ние имаме парламент, който не може да бъде пророгиран, не иска да има избори и мисля, че е време да предприемем нещо по въпроса. \r\nДжонсън каза, че решението на върховния съд ще затрудни сключването на сделка за Брекзит. Попитан дали му липсват опции, той отговори „напротив“ и продължи: \r\n\"Както в момента гласи закона - Обединеното кралство напуска ЕС на 31 октомври! \r\nНо интересното, вълнуващото за нас сега е да постигнем добра сделка. И това е, за което работим. Ще бъда честен с вас, не е много по-лесно след подобни неща в парламента или в съда. Очевидно постигането на сделка няма да е много по-лесно на този фон. Но ние ще продължим да търсим сделка.\" \r\nТой каза, че ще уважава решението на върховния съд - въпреки че категорично не е съгласен с него. Той каза: \r\nОчевидно това е присъда, която ще уважаваме и уважаваме съдебния процес. Трябва да кажа, че категорично не съм съгласен с основанията на съдиите. Не мисля, че е правилно, но ще продължим и разбира се парламентът ще се върне ... \r\nНе мисля, че това беше правилното решение, мисля, че пророгацията се използва от векове без съдебно тълкуване. \r\n \r\n  Юлиян Марков", "date": "2019.09.24", "title": "The Guardian: Борис Джонсън намекна, че ще поиска нова пророгация на парламента"}
{"url": "http://www.focus-news.net/news/2019/09/24/2701857/obshtinski-savet-burgas-odobri-podroben-ustroystven-za-utvarzhdavane-na-tehnicheskata-infrastruktura-na-bivsheto-voenno-letishte-v-ravnets.html", "text": "Общински съвет-Бургас одобри подробен устройствен план-план за регулация и застрояване (ПУП-ПРЗ) за утвърждаване на техническата инфраструктура на бившето военно летище в Равнец, предаде репортер на  Радио „Фокус“-Бургас . Имотът представлява специален терен – летище на Военновъздушните сили. В последствие военното летище е закрито, теренът е изоставен и не е стопанисван повече от 15 години. Съгласно изготвения Предварителен проект за Общия устройствен план на Община Бургас територията попада в устройствена зона – смесена, производствено-обслужваща. С Решение от 26 януари 2017 г. Министерски съвет, ПИ с идентификатор 61145.80.9 по КККР на с. Равнец, Община Бургас с площ от 3524038.45 кв. м, разположен в непосредствена близост да населеното място, е прехвърлен безвъзмездно на Община Бургас за реализиране на дейности, свързани с трайно задоволяване на обществени потребности от местно значение.  \r\nС разработката се предвижда провеждане на нови обслужващи улици, с минимален габарит 12 м и размер на пътното платно мин. 7.50 м (две платна по 3.75 м), обвързани със съществуващ път III-7909 Бургас-Равнец. За достъп до с.о. „Индустриален парк Равнец“ са предвидени две основни улици като част от ПУП за територията. По обслужващите улици за осигуряване на пълноценно комуникационно-транспортно обслужване се предвиждат крайулични паркинги, тротоари, велосипедни алеи и улично озеленяване. В габарита на обслужващите улици ще преминават трасета на елементите на техническата инфраструктура и улично осветление. В така структурираната територия се обособяват нови 11 квартала и се урегулират поземлени имоти с конфигурация и размери, предвидени така, че да осигуряват оптимално застрояване и обслужване. По думите на зам.-кметът по финанси, икономика и бюджет Красимир Стойчев от години това летище не се използва. „Нужни са действия, за да привлечем инвеститори, изискваният са спазени, пистите са запазени. Има подписан концесионен договор между държата и Фрапорт, че няма право да се изгражда друго летище на 150 км от съществуващото такова в Бургас. В Бургас се случват добри идеи и проекти, като изграждане на библиотека на мястото на Немската болница и нов стадион в Меден рудник“, каза още Стойчев. \r\nДеница ДИМИТРОВА", "date": "2019.09.24", "title": "Общински съвет-Бургас одобри подробен устройствен за утвърждаване на техническата инфраструктура на бившето военно летище в Равнец"}
{"url": "http://www.focus-news.net/news/2019/09/24/2701852/obshtinski-savet-burgas-prie-reshenie-za-poemane-na-dalg-za-osiguryavane-na-finansirane-proekt-za-povishavane-potentsiala-na-obshtina-burgas-kato-turisticheska-destinatsiya.html", "text": "Общински съвет – Бургас прие решение за поемане на дълг за осигуряване на финансиране проект за повишаване потенциала на Община Бургас като туристическа дестинация, предаде репортер на  Радио „Фокус“ – Бургас . Докладната записка бе внесена от кмета Димитър Николов. Проектът „Подкрепа за повишаване потенциала на Община Бургас като конкурентоспособна туристическа дестинация“, по който ще кандидатства Общината, е част от целенасочената и последователна политика, изпълнявана от Общината, за утвърждаване на Бургас като разпознаваема и предпочитана туристическа дестинация, предлагаща на своите гости разнообразие от културни, исторически, религиозни и природни забележителности  и услуги. Основна цел на Община Бургас при реализацията на проекта е: „Повишаване конкурентоспособността и утвърждаване на Бургас като предпочитана туристическа дестинация, чрез инвестиции в културни, исторически, религиозни и природни забележителности и тяхното популяризиране, чрез обединяване в общ туристически пакет предлагащ уникални за България маршрути и услуги“. Изпълнението на предвидените инвестиции ще подпомогне преодоляването на сезонността, така характерна за българския туризъм, а това ще доведе до повишаване заетостта на легловата база, броя на посетителите в заведения за хранене и развлечение, малки и големи търговски обекти, и т.н. \r\nДеница ДИМИТРОВА", "date": "2019.09.24", "title": "Общински съвет – Бургас прие решение за поемане на дълг за осигуряване на финансиране проект за повишаване потенциала на Община Бургас като туристическа дестинация"}
{"url": "http://www.focus-news.net/news/2019/09/24/2701859/beritbata-na-grozde-na-teritoriyata-na-obshtina-dupnitsa-shte-zapochne-ot-28-septemvri.html", "text": "Беритбата на грозде на територията на община Дупница ще започне от 28 септември. Това съобщи за  Радио „Фокус” – Кюстендил  Христо Апостолов, пресаташе на Община Дупница. От посочената дата ще започне брането на ранните винени и десертни сортове, след което същата да продължи с другите винени сортове при достигане на необходимата технологична зрялост. С цел предотвратяване на злоупотреби, се забранява влизането в лозови масиви, намиращи се на територията на община Дупница преди 06.00 часа и след 19.00 часа, преминаването на граждани през чужди лозови масиви, без разрешение от собствениците, наемателите или арендаторите им, предоставяне или вземане на гроздова продукция без издаден придружителен или отчетен документ, причиняване вреди на селскостопанското имущество, както и допускането в лозовите масиви на малолетни и неполучили надлежно разрешение от съответната Дирекция „Инспекция по труда“ непълнолетни сезонни работници. \r\nВенцеслав ИЛЧЕВ", "date": "2019.09.24", "title": "Беритбата на грозде на територията на община Дупница ще започне от 28 септември"}
{"url": "http://www.focus-news.net/news/2019/09/24/2701858/afp-nay-malko-trima-dushi-sa-zaginali-pri-silno-zemetresenie-v-pakistan.html", "text": "Най-малко трима души са загинали, а десетки ранени, след като силно земетресение разтърси Източен Пакистан, като свидетели твърдят, че сграда се е срутила в администрирания от Пакистан Кашмир, предава  AFP . \r\nЕпицентърът на плиткото земетресение с магнитуд 5,2 по скалата на Рихтер е бил близо до кашмирския град Мирпур, приблизително на 20 километра  северно от Джелум в селскостопанска провинция Пенджаб, според ревизирани данни, публикувани от Геологическата служба на САЩ. \r\n\"Повече от 70 души са ранени и най-малко трима са загинали при земетресението\", заяви пред AFP служител на Държавния орган за управление на бедствията. \r\nПакистанската армия разполага екипи за \"авиационна и медицинска помощ\" заедно с войски в засегнатите райони в Кашмир, според нейния говорител. \r\n\"Земетресението беше плитко – на  10 километра и се усети в по-голямата част от провинция Пенджаб и някои части на Хибер Пахтунхва. Най-лошо пострада град Мирпур, Азад Кашмир\", заяви главният метеоролог на Пакистан Мухаммад Риаз пред  AFP \r\nПремиерът на Пакистански Кашмир Раджа Фарук Хайдер Хан заяви, че най-малко 100 души са ранени и се лекуват в болница в Мирпур. \r\n\"Нашата инфраструктура е унищожена\", каза Хан пред репортери. \r\n \r\n  Юлиян Марков", "date": "2019.09.24", "title": "AFP: Най-малко трима души са загинали при силно земетресение в Пакистан"}
{"url": "http://www.focus-news.net/news/2019/09/24/2701860/kostantin-lukov-obs-burgas-stremyal-sam-se-da-bada-printsipen-i-spravedliv-za-sazhalenie-ne-mozhah-da-se-preborya-s-tazi-tendentsiya-da-se-narushava-pravilnika.html", "text": "Равносметката за изминалия мандат я има в отчета, който съм направил и който мина през сегашното заседание на Общински съвет(ОбС)-Бургас. Това каза председателят на ОбС-Бургас Костантин Луков пред журналисти по време на 62-то заседание на Общинския съвет, предаде репортер на  Радио „Фокус“-Бургас . „В края на мандата не е добре да посочвам по именно общински съветници, в интернет страницата на Общински съвет-Бургас пише за всеки един от съветниците за тези четири години какво е свършил – колко докладни записки, колко изказвания, колко от тях са под законови нормативни актове“, каза още Луков. Председателят на ОбС-Бургас изказа и своите благодарности към всички общински съветници. „И да се извиня, ако някой съм засегнал със свое изказване, стремял съм се да бъда принципен, справедлив и да спазвам правилника. За съжаление не можах да се преборя с тази тенденция да се нарушава правилника. Изглежда не е необходимо правилата да се спазват, както и горе-долу в нашата държава. Или когато се стремиш да спазваш правилата си виновен или конфликтен.“, заяви Луков. Константин Луков пожела успех на новия общински съвет. \r\nДеница ДИМИТРОВА", "date": "2019.09.24", "title": "Костантин Луков, ОбС-Бургас: Стремял съм се да бъда принципен и справедлив, за съжаление не можах да се преборя с тази тенденция да се нарушава правилника"}
{"url": "http://www.focus-news.net/news/2019/09/24/2701854/govoritelyat-na-gl-prokuror-g-zha-rumyana-arnaudova-shte-dade-brifing-za-vazobnovenoto-proizvodstvoto-po-uslovno-predsrochno-osvobozhdavane-na-dzhok-polfriyman.html", "text": "Главният прокурор Сотир Цацаров внесе искане Върховният касационен съд да възобнови производството по условно предсрочно освобождаване на Джок Полфрийман и да спре изпълнението на постановеното условно предсрочно освобождаване на осъдения за убийство австралийски гражданин. Това съобщиха от пресцентъра на  Прокуратурата .  \r\nНа 24.09.2019 г., от 17,30 говорителят на главния прокурор г-жа Румяна Арнаудова ще даде повече подробности по случая.", "date": "2019.09.24", "title": "Говорителят на гл. прокурор г-жа Румяна Арнаудова ще даде брифинг за възобновеното производството по условно предсрочно освобождаване на Джок Полфрийман"}
{"url": "http://www.focus-news.net/news/2019/09/24/2701864/sport-livarpul-shte-izleze-bez-klyuchovi-igrachi-za-krabao-kap.html", "text": "Футбол: Ливърпул ще бъде без нападателите Садио Мане и Джердан Шакири за двубоя в сряда от третия кръг на Карабао Къп срещу третодивизионния МК Донс. Двамата лекуват контузии. \r\nВ лазарета на „червените\" остават титулярният страж Алисон Бекер и нападателят Дивок Ориги с контузия в прасеца и глезена съответно . Двамата имат значителен напредък и се очаква скоро да се завърнат в игра, според информация от клуба.", "date": "2019.09.24", "title": "Спорт: Ливърпул ще излезе без ключови играчи за Крабао къп"}
{"url": "http://www.focus-news.net/news/2019/09/24/2701862/chetirima-sa-kandidatite-za-kmet-na-velingrad-registrirani-do-momenta-v-obshtinskata-izbiratelna-komisiya.html", "text": "Четирима са кандидатите за кмет на Община Велинград, регистрирани до момента в Общинската избирателна комисия, съобщиха от  комисията . Сегашният кмет д-р Костадин Коев е издигнат от ПП ГЕРБ, предишният кмет на Община Велинград Иван Лебанов се кандидатира отново от ПП ВМРО-БНД. Депутатът от ДПС Сергей Кичиков, също се включва в надпреварата за кмет на Велинград, в която е регистрирана и една жена – Мария Рангелова, подкрепена от МК БСДП и ЗС „А. Стамболийски“. Днес изтича крайният срок за регистрация на кандидатите за кметове на общини, кметства и на кандидатските листи за общински съветници.", "date": "2019.09.24", "title": "Четирима са кандидатите за кмет на Велинград, регистрирани до момента в Общинската избирателна комисия"}
{"url": "http://www.focus-news.net/news/2019/09/24/2701867/vyara-tserovska-kmet-na-obshtina-pernik-finansovoto-stabilizirane-na-obshtinata-e-sred-osnovnite-uspehi-za-poslednite-4-godini.html", "text": "Финансовото стабилизиране на община Перник е сред основните успехи за последните 4 години. Това каза в интервю за предаването „Перничани-потомците на Кракра“ на  Радио „Фокус“   кметът на Община Перник д-р Вяра Церовска.  \r\n„Дойдохме в общината при 37 милиона задължения. Имаше ангажименти, които непрекъснато се увеличаваха, дела, които ни съсипваха,  искания на кредитори, решения на ЧСИ, заплахи всеки ден, че общината ще спре да работи – в състояние на реален фалит. Смятам, че една от големите ни заслуги е, че успяхме финансово да успокоим общината. С помощта на държавата да направим оздравителен план и в рамките на три години да върнем 15 милиона, както и да върнем доверието на доставчиците, тъй като от над 15 милиона, в момента им дължим само 4“, обясни кметът. Церовска допълни, че въпреки трудното начало вече има създадени добри условия за бизнеса. „Успяхме да се открият работни места, да се разширят някои предприятия, да удържим на думата си да се санират 44 блока по Националната програма за енергийна ефективност, които не бяха подготвени преди моето идване. Успяхме да обновим редица читалища – в Драгичево, Бела вода, Кралев дол, Рударци и Кладница, да направим спортни площадки, да направим детски площадки, да осъществим реализирането на велоалеята, заедно с нея една голяма улица, която в голяма степен отпуши движението. Възползвахме се от всичко, което можахме, за да реализираме добри проекти. За мен е гордост, че имаме Парка на предизвикателствата, че направихме разширяването и реконструкцията на един мост над река Струма, който беше от 1950 година“, коментира кметът на Перник. „Заедно с това ние ще изградим в нашия град и една много сериозна индустриална зона – 360 декара, за която заедно с Национална компания „Индустриални зони“ си сътрудничим за привличане на инвестиции и за изграждане на индустриални паркове не само в цялата страна, но и в Перник“,  допълни кметът.   \r\nВяра Церовска каза още, че друга важна предпоставка за развитието на общината е близостта ѝ до пътищата за Гърция, Сърбия и Македония.  \r\n \r\nРосица АНГЕЛОВА", "date": "2019.09.24", "title": "Вяра Церовска, кмет на Община Перник: Финансовото стабилизиране на общината е сред основните успехи за последните 4 години"}
{"url": "http://www.focus-news.net/news/2019/09/24/2701861/glavniyat-prokuror-sotir-tsatsarov-poiska-varhovniyat-kasatsionen-sad-da-vazobnovi-proizvodstvoto-po-uslovno-predsrochno-osvobozhdavane-na-dzhok-polfriyman.html", "text": "Главният прокурор поиска ВКС да спре изпълнението на постановеното условно предсрочно освобождаване на осъдения за убийство австралийски гражданин. Това съобщиха от пресцентъра на  Прокуратурата . На 24.09.2019 г., до главния прокурор постъпи молба от Аксения и Христо Монови – родители на убития Андрей Монов, за внасяне на искане до Върховния касационен съд за възобновяване на производството по условно предсрочно освобождаване на Джок Полфрийман, осъден за убийството на сина им. Изложени са съображения за наличие на правна възможност съдебният акт на Апелативен съд София да бъде проверен по реда на възобновяването, независимо от това, че е озаглавен „определение“, а не „решение“, както и този акт е постановен от незаконен състав. Приложено е копие от преводно нареждане от 12.06.2012г. за заплатена държавна такса от „Български хелзинкски комитет“/ БХК/ за регистрация на сдружение с нестопанска цел в полза на Джок Полфрийман.  \r\nСлед като се запозна с постъпилата молба и определение № 429 от 19.09.2019 г. по внч дело № 921/2019 г. на Апелативен съд гр. София, днес 24.09.2019 г. главният прокурор Сотир Цацаров внесе във Върховния касационен съд искане за възобновяване на производството по делото и отмяна определението. Главният прокурор поиска Върховният касационен съд да спре изпълнението на съдебния акт.", "date": "2019.09.24", "title": "Главният прокурор Сотир Цацаров поиска Върховният касационен съд да възобнови производството по условно предсрочно освобождаване на Джок Полфрийман"}
{"url": "http://www.focus-news.net/news/2019/09/24/2701863/inzh-emiliya-darakchieva-inspektsiya-po-truda-288-narusheniya-na-trudovoto-zakonodatelstvo-sa-konstatirani-pri-proverki-v-oblast-smolyan-prez-avgust.html", "text": "За месец август 2019 г. Дирекция „Инспекция по труда“ – Смолян е извършила 78 проверки, като при тях са констатирани 288 нарушения на нормативните актове на трудовото законодателство. Това каза за  Радио „Фокус“ – Смолян  инж. Емилия Даракчиева – директор на Инспекцията по труда в Смолян. „Броят на  констатираните нарушения по трудовите правоотношения е 147, а по осигуряването на  здравословните и безопасни условия на труд – 141. За тяхното отстраняване са издадени задължителни за изпълнение предписания. През отчетния период са установени 2 случая на допускане до работа на работника или служителя преди да му се предостави копие от уведомлението за регистриране на трудовия в НАП. През август са съставени 6 акта за установени административни нарушения на работодатели, а влезлите в сила наказателни постановления са 9, с обща сума на наложените имуществени санкции и глоби  в размер на 6700 лв.“, поясни инж. Даракчиева. \r\nТя допълни, че от началото на 2019 г. до момента са издадени 115 разрешения за приемане на лица, ненавършили 18-годишна възраст. За  същия период на 2018 г. издадените разрешения за работа на непълнолетни лица са 118, каза още инж. Даракчиева. \r\nНели ГЕРГЬОВСКА", "date": "2019.09.24", "title": "Инж. Емилия Даракчиева, Инспекция по труда: 288 нарушения на трудовото законодателство са констатирани при проверки в област Смолян през август"}
{"url": "http://www.focus-news.net/news/2019/09/24/2701869/d-r-svetlana-mominska-rzi-veliko-tarnovo-podgotvya-se-parvi-etap-ot-esenniya-dyal-na-kampaniyata-dvizhi-se-i-pobedi.html", "text": "Първи етап от есенния дял на кампанията „Движи се и победи“ се подготвя във Велико Търново. Маршрутът му, по традиция, ще е от Велико Търново до местността „Ксилифор“. Това съобщи пред журналисти д-р Светлана Моминска от РЗИ – Велико Търново, предаде репортер на  Радио „Фокус“ – Велико Търново . Той ще се проведе на 28 септември (събота), като часът за тръгване е 08.00, а началният пункт – великотърновския кв. „Асенов“. Този път има новост – големи награди ще се раздават в три възрастови групи – от 4 до 19 години, от 20 до 59 години и за участници над 60 години. Това ще са ваучери на стойност 90 лв., а не както до сега – велосипед. Ще има и други призове – за най-малък и най-възрастен турист, както и за семейство, за най-активно училище и още много изненади. Тегленето ще е на 18 октомври в сградата на РЗИ – Велико Търново.  \r\n„В рамките на трите похода на крайните пунктове ще има образователни занимания за превенция на тютюнопушене, употреба на алкохол, здравословно хранене и превенция на пътните инциденти. Първият маршрут ще завърши, по традиция, със спортно-туристически празник в местността „Ксилифор“.  Ще има много състезания и забавления. Предизвикателствата са 15“, уточни още д-р Моминска. Георги Димитров, секретар на ТД „Трапезица 1902“ поясни, че успоредно със спортно-туристическия празник ще има и Републикански преглед по планинско спасяване. В рамките му ще има демонстрации по оказване на първа помощ и спасяване с планинско куче. „Освен това ще направим и официално откриване на новоизградения кът за отдих, който сме нарекли „Простор“.  Той е част от туристическата алея между кв. „Асенов“ и Ксилифор. Церемонията ще започне в 10.00 часа. На мястото има четири маси с по две пейки, беседка, две огнища и облагородено пространство около 2 дка. Всичко ни струваше около 6 хиляди лева, които събрахме на благотворителен бал“, поясни Георги Димитров. \r\nСъорганизатори на кампанията „Движи се и победи“ са Регионалната здравна инспекция – Велико Търново, Община Велико Търново, Туристическо дружество „Трапезица – 1902” и Младежки дом – Велико Търново. Тя протича под егидата на председателя на Великотърновския общински съвет. \r\nЛуиза ТРАНЧЕВА", "date": "2019.09.24", "title": "Д-р Светлана Моминска, РЗИ – Велико Търново: Подготвя се първи етап от есенния дял на кампанията „Движи се и победи“"}
{"url": "http://www.focus-news.net/news/2019/09/24/2701868/tass-donald-tramp-nazova-usloviyata-za-finansova-pomosht-za-ukrayna.html", "text": "Вашингтон не иска да понесе основната тежест по отношение на отпускането на финансова помощ за Украйна, САЩ си запазват правото да я преустановят, докато приносът на ЕС не се увеличи, заяви американския президент Доналд Тръмп в кулоарите на Общото събрание на ООН, цитиран от  TACC \r\nКоментирайки съобщения, че той е наредил  временно да се блокира отпускането на военна помощ на Украйна, американският лидер заяви: \"Що се отнася до задържането на парите, те бяха напълно изплатени.\" \"Бих ги задържал отново и ще продължа да ги задържам, докато Европа и други държави не дадат своя принос в интерес на Украйна\", каза той. \"Съединените щати осигуряват по-голямата част от средствата. И аз питам защо се случва това?\" \r\n \r\n  Юлиян Марков", "date": "2019.09.24", "title": "ТАСС: Доналд Тръмп назова условията за финансова помощ за Украйна"}
{"url": "http://www.focus-news.net/news/2019/09/24/2701866/obshtina-svishtov-vse-oshte-sabira-predlozheniya-za-nay-vkusno-domashno-vino.html", "text": "Всеки, който иска да се включи в конкурса за най-добро домашно вино на Община Свищов, може да донесе бутилка с напитката на боговете в местната администрация до 27 септември. За закъснелите има обявен и втори срок – до 15.00 часа на 29 септември, като те трябва да оставят бутилките си във фоайето на Общината. Това припомни в предаването  „Добре дошли в Свищов“  на  Радио „Фокус“ – Велико Търново  Таня Ликова, експерт в Отдел „Култура и културно наследство“ в Общината. Тя уточни, че вината трябва да са в бутилки от 750 ml, на които да има етикет с изписани трите имена на участника, адрес и телефон. Първите трима в класирането ще получат награди. Набирането на творби за другия конкурс – литературния вече приключи. „Резултатите от него ще се разберат на 26 септември. Кандидатите са 145-ма. Състезанието е напълно анонимен като всеки автор участва с едно непубликувано стихотворение. Резултатите ще бъдат обявени на 29 септември, от 10.30 часа, в камерната зала на ПБЧН „Еленка и Кирил Д. Аврамови“. Ще бъдат връчени награда за поезия на името на Николай Искъров, призове за първо, второ и трето място, както и два поощрителни. Ще бъде излъчен и лауреатът на надпреварата „Златно Дунавско перо“, обясни още експертът. Тя уточни и, че двата конкурса са традиционни и се обявяват във връзка с празника на града „Свищовски лозници“, който тази година ще протече от 27 до 29 септември. \r\nЛуиза ТРАНЧЕВА", "date": "2019.09.24", "title": "Община Свищов все още събира предложения за най-вкусно домашно вино"}
{"url": "http://www.focus-news.net/news/2019/09/24/2701870/trima-sa-registriranite-kandidati-za-kmet-na-obshtina-belovo.html", "text": "Трима са регистрираните кандидати за кмет на Община Белово до момента, съобщиха от  Общинската избирателна комисия . Кандидатът на ПП ГЕРБ е Васил Савов. В предизборната надпревара се участва и сегашният кмет на Белово Костадин Варев, който е издигнат от ПП „Движение Гергьовден“ и ПП „Съюз на демократичните сили“. Кандидат за кмет на Общината издигат и социалистите. Стойко Стефанов и регистриран от „Алтернативата на гражданите“, която включва КП „БСП за България“, ПП АБВ, ПП Движение 21, КП „Алтернативата на гражданите“. Днес изтича срокът за регистрация на кандидатите за кметове на общини, кметства и кандидатските листи за общински съветници.", "date": "2019.09.24", "title": "Трима са регистрираните кандидати за кмет на Община Белово"}
{"url": "http://www.focus-news.net/news/2019/09/24/2701872/aktsenti-v-sutreshniya-blok-dobro-utro-balgariya-na-radio-fokus-za-25-septemvri.html", "text": "Най-старата туристическа компания в света, британската „Томас Кук\", обяви фалит. Какви са възможните сценарий, как ще бъдат засегнати българските туристи и фирми, с практически съвети в сутрешния блок  „Добро утро, България“  на   Радио „Фокус“  ще чуем  изпълнителния директор на Националния борд по туризма д-р Полина Карастоянова. Срещата на върха на ООН по въпросите на климата, начерта ли пътища за справяне с климатичните проблеми? Как се позиционира България на климатичната карта, къде сме ние при решаването на глобалното затопляне, какви ангажименти може да поеме страната ни? По тези и други въпроси ще коментираме с Боян Рашев, експерт по управление на околната среда и ресурсите. Кметът на Казанлък получи онлайн вота на жителите на общината в категорията „Туризъм, култура, фестивали и традиции”, върху какво стъпва тази награда и какви отговорности носи, очаквайте отговорите на  градоначалника Галина Стоянова. Какво представлява проектът „Градът под повърхността“ или 3 D стрийт арт разположен в центъра на Кюстендил и подарък за всички жители и гости на града, които ще присъстват на тридневния Празник на плодородието в края на седмица. Колегата от Радио „Фокус” – Кюстендил Венцеслав Илчев ще разкаже повече по темата. 70 пчелари от Румъния, Молдова, Украйна, Турция и България взеха участие в Международния панаир на пчеларски продукти, домакин на който бе Варна. Каква е целта на международната изява ще ни информира Десислава Василева от морската столица. \r\n Започнете деня информирани! Тези и още теми – в „Добро утро, България“ от 06.00 до 10.00 часа на 25 септември, с водещ Елеонора Чолакова.", "date": "2019.09.24", "title": "Акценти в сутрешния блок „Добро утро, България“ на Радио „Фокус“ за 25 септември"}
{"url": "http://www.focus-news.net/news/2019/09/24/2701873/pregled-na-mezhdunarodnite-novini-do-18-chasa-agentsiya-fokus.html", "text": "Решението на британския премиер да спре дейността на парламента до 14 октовмри е незаконно, заяви единодушно Върховният съд на страната, предава  Sky News . \r\n11 съдии трябваше да определят законосъобразността на решението на Борис Джонсън да посъветва кралицата да „пророгира“ (спре дейността) на парламента, което бе описано от опозицията като „изключително дълъг“ период. \r\nЛейди Хейл каза: „Съдът е длъжен да заключи, че решението да се посъветва Нейно Величество да пророгира (парламента) е незаконно, тъй като е довело до осуетяване или възпрепятстване на възможността на парламента да изпълнява конституционните си функции“. \r\nСлед решението председателят на Камарата на общините Джон Беркоу заяви, че законодателното събрание трябва да „се свика незабавно“ и че ще се консултира с партийните лидери „по спешност“. \r\nВ изявление той добави: „Съдиите отхвърлиха твърдението на правителството, че затварянето на парламента за пет седмици е просто стандартна практика, за да се даде възможност за новата Реч на кралицата. \r\n„Като стигнаха до заключението си, те потвърдиха правото и задължението на парламента да се събере в този решаващ момент, за да дебатира внимателно действията на изпълнителната власт и да държи министрите отговорни“. \r\nМинистър-председателят Джонсън настоя за пет-седмично спиране на дейността на парламента от 9 септември, което да позволи на правителството да определи нов законодателен дневен ред в Речта на кралицата, когато депутатите се върнат в Камарата на общините. \r\n*** \r\n \r\n  Президентите на Хърватия и Косово Колинда Грабар-Китарович и Хашим Тачи се срещнаха в кулоарите на Общото събрание на ООН, а веднага след това и двамата споделиха в своите профили в „Туитър“ снимка от преговорите и своите положителни впечатления от тях, пише електронното издание на белградския ежедневник  „Вечерне новости“ . \r\n„Добри и приятелски двустранни отношения между Хърватия и Косово. Много сме отворени за продължаване на нашето сътрудфничество и сме готови да предоставим на Косово цялата помощ, от която се нуждае“, написа хърватският президент. \r\nТачи също, както може да се тълкува от неговия „туийт“, беше доволен от атмосферата на срещата. \r\n„Страхотна дискусия в кулоарите на Общото събрание на ООН с президента Грабар-Китарович. Хърватия е приказка за успехи и вдъхновение за Косово по пътя към интеграция в ЕС. Ще продължим сътрудничеството си с Хърватия като фактор за мира в Западните Балкани“, написа косовският държавен глава. \r\n*** \r\n \r\n  Лидерът на основната британска опозиционна Лейбъристка партия Джереми Корбин призова във вторник премиера Борис Джонсън да „обмисли пиозицията“ си и да подаде оставка в светлината на решението на Върховния съд, че обявеното от министър-председателя спиране на дейността на парламента за пет седмици е незаконно, предава  Reuters. \r\n„Призовавам Джонсън, изразявайки се с исторически термини, „да обмисли позицията си“ и да стане премиерът, който е бил най-кратко на власт“, заяви Корбин на конгреса на лейбъристите в Брайтън. \r\n„Призовавам незабавно да бъде възобновена работата на парламента“, добави той. За оставката на Джонсън успяха да призоват и представители на други опозиционни партии, включително Шотландската национална партия и „Зелените“. \r\n*** \r\n \r\n  Лидерът на основната британска опозиционна Лейбъристка партия Джереми Корбин призова във вторник премиера Борис Джонсън да „обмисли пиозицията“ си и да подаде оставка в светлината на решението на Върховния съд, че обявеното от министър-председателя спиране на дейността на парламента за пет седмици е незаконно, предава  Reuters. \r\n„Призовавам Джонсън, изразявайки се с исторически термини, „да обмисли позицията си“ и да стане премиерът, който е бил най-кратко на власт“, заяви Корбин на конгреса на лейбъристите в Брайтън. \r\n„Призовавам незабавно да бъде възобновена работата на парламента“, добави той. За оставката на Джонсън успяха да призоват и представители на други опозиционни партии, включително Шотландската национална партия и „Зелените“. \r\n*** \r\n \r\n  Кампанията преди предсрочните парламентарни избори в Косово на 6 октомври започва официално в сряда, 25 септември, и ще продължи десет дни, предава обществената  „Радио и телевизия Косово“ (RTK) . \r\nВъв вота ще участват 25 партии и коалиции. Имащите право на глас са 1,937,868. Централната избирателна комисия (ЦИК) е решила да отпечата 1,801,800 бюлетини. \r\nБроят на избирателите, които са премахнати от списъците след местните избори през 2017 година заедно с броя на хората, които са се отказали от косовското си гражданство, допстига 46,917 души. \r\n*** \r\n \r\n  Северна Корея и САЩ може да възобновят преговорите на работно ниво за денуклеаризация на Корейския полуостров след 2 до 3 седмици, заявиха корейски депутати във вторник, предава  Reuters . \r\nЗаконодателите отбелязаха също, че четвъртата среща между американския президент Доналд Тръмп и севернокорейския лидер Ким Чен-ун може да се осъществи до края на тази година, ако има някакъв напредък в преговорите. \r\nОсвен това се посочва, че Ким може да посети Китай за пета среща с президента Си Дзинпин преди да проведе преговори с Тръмп. \r\n*** \r\n \r\n  Председателят на Камарата на общинините Джон Бъркоу обяви, че парламентът на Обединеното кралство ще възобнови работата си в сряда, след като Върховният съд на страната обяви решението на премиера Борис Джонсън за пророгация като незаконно, предава  AFP . \r\n„Възложих на органите на Камарата на общините да предприемат необходимите стъпки, за да гарантират, че тя ще заседава утре и че това ще се случи в 11:30 часа (местно време)“, обяви Бъркоу пред репортери пред сградата на парламента в Лондон. \r\nСлед като Върховният съд на Обединеното кралство постанови, че решението на премиера Борис Джонсън за пророгация на законодателния орган е незаконно, Бъркоу настоя, че парламентът трябва да се „свика без забавяне“. \r\nВ изявление той подчерта: „Приветствам решението на Върховния съд, съгласно което пророгацията на парламента е незаконна. Съдиите отхвърлиха твърдението на правителството, че закриването на парламента за пет седмици е просто стандартна практика, за да се даде възможност за ново изказване на кралицата.Като стигнаха до заключението си, те потвърдиха правото и задължението на парламента да се събере в този решаващ момент... Като въплъщение на нашата парламентарна демокрация, Камарата на общините трябва да се свика незабавно. За тази цел сега спешно ще се консултирам с партийните лидери\". \r\n*** \r\n \r\n  Разпитът на бившия специален прокурор Катица Янева в Прокуратурата на Северна Македония продължи по-малко от час, като в рамките му тя използва правото си да запази мълчание, предава скопската електронна медия  „Плюс Инфо“ . \r\nЯнева не направи изявление в Прокуратурата на организираната престъпност и корупцията – тя ще използва правото си да провери доказателствата и след това ще даде показания, съобщиха адвокатите й Ирена Фръчкоска и Дельо Кадиев. \r\nОчаква се двамата защитници на Янева да поискат официално освобождаването на Янева от затвора „Шутка“, след като даде показания.  \r\n*** \r\n \r\n  Британският премиер Борис Джонсън увери, че правителството му ще изпълни решението на Върховния съд на Обединеното кралство, който определи като „незаконно“ решението му да прекрати временно работата на парламента, предава  TACC , като се позовава на информация от ВВС. \r\nПо-рано председателят на Камарата на общинините Джон Бъркоу обяви, че парламентът на Обединеното кралство ще възобнови работата си в сряда. „Възложих на органите на Камарата на общините да предприемат необходимите стъпки, за да гарантират, че тя ще заседава утре и че това ще се случи в 11:30 часа (местно време)“, обяви Бъркоу пред репортери пред сградата на парламента в Лондон. \r\nСлед като Върховният съд на Обединеното кралство постанови, че решението на премиера Борис Джонсън за пророгация на законодателния орган е незаконно, Бъркоу настоя, че парламентът трябва да се „свика без забавяне“. \r\nВ изявление той подчерта: „Приветствам решението на Върховния съд, съгласно което пророгацията на парламента е незаконна. Съдиите отхвърлиха твърдението на правителството, че закриването на парламента за пет седмици е просто стандартна практика, за да се даде възможност за ново изказване на кралицата.Като стигнаха до заключението си, те потвърдиха правото и задължението на парламента да се събере в този решаващ момент... Като въплъщение на нашата парламентарна демокрация, Камарата на общините трябва да се свика незабавно. За тази цел сега спешно ще се консултирам с партийните лидери\". \r\n*** \r\n \r\n  Хърватският президент Колинда Грабар-Китарович участва на 74-тото Общо събрание на ООН в Ню Йорк, като в понеделник се срещна с генералния секретар на организацията Антонио Гутериш, с когото обсъди ситуацията в Западните Балкани, предава обществената  „Радио и телевизия Косово“ (RTK) . \r\nТя е изразила опасенията си относно усилията за промяна на границите в региона, като е била категорична, че това е много лоша идея, която може да отвори Кутията на Пандора и да предизвика различни искания за промени на границите на цялата територия на бивша Югославия, съобщават хърватските медии. \r\nГрабар-Китарович е разкритикувала предложението за „корекция на границите“ между Сърбия и Косово и на двустранната си среща с косовския президент Хашим Тачи, чиято позиция по въпроса се промени, след като по-рано той беше един от инициаторите за обмена на територии между Прищина и Белград като начин за разрешаване на косовския въпрос. \r\n*** \r\n \r\n Президентът на Венецуела Николас Мадуро пристигна на посещение в Русия, където ще се срещне с президента на Русия Владимир Путин, както и с руски бизнесмени, предава  TACC \r\n\"Дойдохме в Русия, за да задълбочим историческите си, много положителни отношения", "date": "2019.09.24", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/24/2701865/donald-tramp-pred-obshtoto-sabranie-na-oon-badeshteto-ne-prinadlezhi-na-globalistite-a-na-suverennite-i-nezavisimi-natsii.html", "text": "В речта си пред Общото събрание на ООН, държавният глава на САЩ Доналд Тръмп засегна значението на националния суверенитет, като призова другите държави да се „обичат“ и да отстояват интересите си, предупреждавайки, че „бъдещето не принадлежи на глобалистите“, предава американският телевизионен канал  Fox News . \r\n\"Ако искате свобода, гордейте се с вашата страна. Ако искате демокрация, дръжте се за своя суверенитет и ако искате мир, обичайте своята нация\". \r\n\"Мъдрите лидери винаги поставят на първо място доброто на собствения си народ и своята страна. Бъдещето не принадлежи на глобалистите, бъдещето принадлежи на патриотите. Бъдещето принадлежи на суверенни и независими нации, които защитават своите граждани, уважават своите съседи и почитат различията, които правят всяка страна специална и уникална\". \r\nТръмп, който е съсредоточил мандат около лозунга „Америка на първо място“, използва речите си от 2017 г. и 2018 г. , за да защитава и насърчава значението на националния суверенитет - послание, което се сблъсква с по-глобалистичния облик на световната структура. Тези ценности често са критикувани в САЩ, особено неговият акцент върху охраняването на американските граници.  \r\nТръмп използва речта си, за да коментира и продължаващата търговска война с Китай, заявявайки, че в основата на визията му стои „амбициозна кампания за реформиране на международната търговия\". \r\n„Десетилетия наред международната търговия е лесно експлоатирана от държави, действащи от лоши подбуди. Тъй като работните места бяха възложени на външни изпълнители, малка шепа стана богата за сметка на средната класа“. \r\nОчакваше се той Тръмп да засегане нарастващото международно напрежение с Иран в речта си, което ще заеме централното място в събитията през деня в ООН. Той ще каже на делегатите, че САЩ не искат конфликт с други държави, но че „никога няма да пропусна да защитя интересите на Америка\". \r\nТръмп срещна подкрепа за твърдата си позиция спряо Иран в понеделник, когато Великобритания, Франция и Германия се присъединиха към САЩ в обвиненията срещу Техеран за нападенията по-рано този месец срещу ключови петролни съоръжения в Саудитска Арабия. Този ход бележи значителна победа за САЩ, които се опитват да привлекат европейските нации на своя страна в кампанията си за „максимален натиск“ срещу Техеран. Миналата година САЩ се оттеглиха от ядрената сделка с Иран от 2015 г., въпреки критиките на съюзниците си.  \r\nОттогава насам САЩ наложиха серия от санкции, включително и срещу Централната банка на Иран миналата седмица.  \r\n \r\n Тереза Герова", "date": "2019.09.24", "title": "Доналд Тръмп пред Общото събрание на ООН: Бъдещето не принадлежи на глобалистите, а на суверенните и независими нации"}
{"url": "http://www.focus-news.net/news/2019/09/24/2701874/daniel-panov-kmet-na-veliko-tarnovo-nuzhdite-i-zhelaniyata-na-zhitelite-na-obshtinata-vinagi-sa-bili-vodeshti-pri-realizatsiyata-na-novi-proekti.html", "text": "Нуждите и желанията на жителите на община Велико Търново винаги са били водещи при реализацията на нови проекти както в общинския център, така и в по-малките населени места. Това каза на среща с журналисти кметът Даниел Панов, предаде репортер на  Радио „Фокус“ – Велико Търново . Той определи приключващия 4-годишен мандат като успешен. Уточни, че само във Велико Търново по Оперативна програма „Региони в растеж“ са вложени 43 млн. лв., с които са ремонтирани 38 улици в старата част на Търново и Западната промишлена зона. 8,6 млн. лв. са отделени за образователна инфраструктура. Предстои реализацията и на проекта за интегриран градски транспорт, по който вече има подписан договор за 12 млн. лв. Тук е включено и изграждането на нов експоцентър с конферентна зала с над 1500 места на територията на Старото военно училище. Строежът започва през 2020 година. Около 7.5 млн. лв. са вложени в социални проекти.  \r\n„Най-важното е, че ние взаимстваме всичко от великотърновци – питаме тях какво е приоритетно. Всичко се планира предварително, включително и европейските средства, затова и проектите ни имат успех. Мога да Ви уверя, че за последните четири години във Велико Търново има промяна и то положителна“, допълни още градоначалникът. Той подчерта, че за посочения период е извършен ремонт в почти всички училища във Велико Търново, както и във всички паркове. Инж. Панов подмина и проблемите с паркирането като уточни, че се търси решение с откриване на нови паркоместа в кв. „Колю Фичето“ и изграждането на нови паркинги. Вече има внесено и инвестиционно намерение в Общината. „През 2015 година стартирахме  облагородяване на междублоковите пространства в кв. „Бузлуджа“, след това и в „Чолаковци“. Днес мога да кажа, че повече от половината квартал е обновен. Ремонтирахме детската градина, имаме идеи и за развитието на училището, в което днес има около 200 деца, а капацитетът е за над 1000. Изградихме и пътека между двата квартала, а сега приключваме и пътната връзка между „Зона В“ и кв. „Бузлуджа“, каза още Даниел Панов.  \r\nТой припомни, че за последните 8 години общинския бюджет се е увеличил двойно и към днешна дата е около 100 млн. лв. , без промяна на данъчните такси. Приоритет през следващия мандат, отново, ще е и подобряването на туристическата инфраструктура, тъй като това е един от основните поминъци в града, който формира близо 50% от БВП в региона. \r\nСред добрите резултати Панов отчете и изграждането на Регионално депо за битови отпадъци в Шереметя, откриването на хълма Трапезица за посетители, както и ремонтите на улица „Магистрална“ и Дъговият мост. \r\nЛуиза ТРАНЧЕВА", "date": "2019.09.24", "title": "Даниел Панов, кмет на Велико Търново: Нуждите и желанията на жителите на общината винаги са били водещи при реализацията на нови проекти"}
{"url": "http://www.focus-news.net/news/2019/09/24/2701877/otmenya-se-aktat-za-spirane-na-moshtnosti-na-tets-brikel.html", "text": "Регионалната инспекция по околната среда и водите (РИОСВ)-Стара Загора издаде заповед, с която се преустановява принудителната административна мярка за спиране на дейността на котли №1,2,3,4,5 и 6 на горивната инсталация за производство на топлинна енергия на ТЕЦ „Брикел“ ЕАД - Гълъбово. Това съобщиха от пресцентъра на  Министерството на околната среда и водите  (МОСВ). \r\nПринудителната мярка беше наложена на 9 септември 2019 г. заради установено използване на неразрешен вид гориво – биомаса, в нарушение на издаденото Комплексно разрешително на дружеството. Едно от основанията за налагане на мярката е установено при проверка на дружеството на 03.09.2019  г. – наличие на биомаса на транспортната лента, която подава гориво към работещ котел, както и съхранение на големи количества балирана слама с осигурен достъп до централата. Мярката на ТЕЦ „Брикел“ беше наложена с оглед невъзможността на оператора да гарантира спазването на екологичното законодателство чрез осигуряване на необходимите условия за съответствие на експлоатацията на инсталацията с действащото Комплексно разрешително. \r\nНа 9 септември 2019 г. РИОСВ-Стара Загора издаде предписания на ТЕЦ „Брикел” ЕАД да отстрани от площадките на предприятието наличните горива, които не са разрешени според действащото Комплексно разрешително. След уведомление от дружеството, че предписанията са изпълнени, РИОСВ-Стара Загора извърши проверка на място, която установи, че неразрешените горива са отстранени от площадките на територията на предприятието. Проверката установи също, че операторът е изградил система за непрекъснато видеонаблюдение за контрол на съоръженията, осигуряващи подаване на горива към котлите на ТЕЦ-а. На РИОСВ-Стара Загора и органите за местно самоуправление е осигурен непрекъснат достъп в реално време до видеоизображенията, както и възможност за отдалечен преглед и съхраняване на информацията от системата за видеонаблюдение. Целта на системата е да се гарантира, че няма да бъде използван неразрешен вид гориво в предприятието. \r\nСлед като се увери в изпълнението на предписанията и в непрекъснатия достъп до системата за видеонаблюдение чрез предоставените IP-адреси, РИОСВ пристъпи към премахване на поставените пломби към генераторите, за да може да бъде възстановено подаването на гориво.", "date": "2019.09.24", "title": "Отменя се актът за спиране на мощности на ТЕЦ „Брикел“"}
{"url": "http://www.focus-news.net/news/2019/09/24/2701876/vazstanoveno-e-dvizhenieto-po-pat-iii-7304-varbitsa-nova-byala-reka-v-oblast-shumen.html", "text": "Възстановено е движението по път III-7304 Върбица – Нова бяла река в област Шумен. Това съобщиха от пресцентъра на  Агенция \"Пътна инфраструктура\" .", "date": "2019.09.24", "title": "Възстановено е движението по път III-7304 Върбица – Нова бяла река в област Шумен"}
{"url": "http://www.focus-news.net/news/2019/09/24/2701871/ministar-nikolina-angelkova-5940-turisti-sa-v-balgariya-po-liniya-na-tomas-kuk.html", "text": "5940 туристи  са в България по линия на „Томас Кук“. Това каза министърът на туризма Николина Ангелкова  по време на брифинг, предаде репортер на  Агенция „Фокус“ . „Прведохме среща с посланик Ема Хопкинс и с представителите на българския туристически сектор у нас:  основно хотелиери, туроператори, които работят с „Томас Кук“ и с представителя на „Томас Кук“ за България, представители на Комисията за защита на потребителите във връзка с обявения фалит от „Томас Кук“ Великобритания. Вчера ви информирах и тук искам да благодаря за изключително много за съдействието на Британското посолство и лично на посланик Ема Хопкинс, какви ще бъдат следващите стъпки по отношение на британските туристи, които с в България по линия на „Томас Кук“. След днешната среща стана ясно, че са необходими стъпки по отношение на всички останали туристи, които са в България“, каза Ангелкова.  По думите й техният брой е  5940 от всички пазари, които са ключови за България:  Полша, Скандинавия, Белгия, Франция. „Сигурно пропускам някои от тези пазари. Както информирах и вчера изключително важно е да следим какво се случва с дъщерните компании с „Томас Кук“, за да не станем свидетели на ефекта на доминото и всички туристи, които са пристигнали чрез дъщерните компании, също да бъдат пряко засегнати“, посочи още министърът. Тя поясни, че има информация, че  компаниите на „Томас Кук“ в Германия, във Франция и в Русия са обявили, че са в стабилно състояние и имат самостоятелно управление. „Продължават разговорите с правителствата на съответните държави, така че да продължат да извършват своята дейност.“, обясни министър Ангелкова.  „Авиокомпанията на „Томас Кук“ продължава да изпълнява своята дейност“, допълни още министърът.  \r\nДеинца КИТАНОВА", "date": "2019.09.24", "title": "Министър Николина Ангелкова: 5940 туристи  са в България по линия на „Томас Кук“"}
{"url": "http://www.focus-news.net/news/2019/09/24/2701880/d-r-atanas-kambitov-kmet-na-blagoevgrad-predi-6-godini-zapochnahme-da-govorim-za-izgrazhdane-na-tsyalostno-videonablyudenie-dnes-veche-imame-edna-ot-nay-dobrite-sistemi-v-balgariya.html", "text": "Преди 6 години започнахме да говорим за изграждане на цялостно видеонаблюдение, днес вече може да се похвалим, че имаме една от най-добрите системи в България. Това каза кметът на Община Благоевград д-р Атанас Камбитов по време на представянето на системата, предаде репортер на  Радио „Фокус“ – Пирин . На събитието присъстваха още ст. ком. Дойчин Дойчинов, директор на Областна дирекция на МВР – Благоевград, председателят на Общински съвет – Благоевград, заместник-кметовете на Община Благоевград Иво Николов, инж. Емилия Тунева, Зорница Кралева и Христина Шопова, както и представители на фирмата изпълнител. По думите на д-р Камбитов изграждането на видеонаблюдението е особено важно, въпреки че Благоевград е спокоен град. „Общо взето по-голяма част от проблемите, които имаме са свързани с вандалски прояви. Смятам, че с изграждането на видеонаблюдението този проблем ще бъде решен, но и не само. От една страна повишаваме сигурността, но от друга, според статистиката, между 30 и 50 % намалява битовата престъпност“, каза още д-р Атанас Камбитов. Според него тази система ще повиши и имидж на Благоевград, превръщайки го в сигурна дестинация. „Не на последно място това ще осигури много добра комуникация между Община Благоевград и ОДМВР – Благоевград“, заяви д-р Камбитов. Той посочи, че в България няма изградена друга подобна система. „Както обикновено ние сме първи. Надявам се, че с изграждането на системата чисто превантивно ще постигнем резултати“, добави д-р Камбитов. Той уточни, че в Благоевград са монтирани 179 камери, които имат най-различни технически характеристики. „Важни е да отбележим, че видеонаблюдението е така направено, че да позволява надграждане. В смисъл такъв, че могат да се монтират допълнителни модули“, подчерта д-р Камбитов. Той отбеляза, че в Благоевград ще има два центъра за видеонаблюдение. Единият е изграден в сградата на Община Благоевград, а другият в ОДМВР – Благоевград. \r\nЛивия НИНОВА", "date": "2019.09.24", "title": "Д-р Атанас Камбитов, кмет на Благоевград: Преди 6 години започнахме да говорим за изграждане на цялостно видеонаблюдение, днес вече имаме една от най-добрите системи в България"}
{"url": "http://www.focus-news.net/news/2019/09/24/2701881/gencho-genchev-kmet-na-svishtov-izgrazhdaneto-na-novata-industrialna-zona-na-svishtov-tryabva-da-e-osnoven-prioritet-v-upravlenieto-za-sledvashtite-chetiri-godini.html", "text": "5 млн. лв. ще вложи държавата в изграждането на новата индустриална зона в Свищов. Уверението е дадено след сключване на споразумение за партньорство, целта на което е изграждането, ситуирането и развитието на района. Това каза за  Радио „Фокус“ – Велико Търново  кметът Генчо Генчев. Освен това са планирани ремонт и модернизация на спортния комплекс на стадиона в града. „Проектите, които чакат своето реализиране по различните оперативни програми, са изключително много. В момента изчакваме и подписването на договора за рехабилитация на пътя Драгомирово – Овча могила, което ще струва близо 7 млн. лв. Друго предизвикателство пред нас е предстоящото бъдещо газифициране на Свищов. Това са все дейности, които сме стартирали и се надявам през новия мандат да довършим. Усилията ни са насочени, пак казвам, към абсолютно всички сфери – култура, образование, социална политика, развитие и най-вече повишаване стандарта на живот на свищовлии“, допълни кметът. \r\nЛуиза ТРАНЧЕВА", "date": "2019.09.24", "title": "Генчо Генчев, кмет на Свищов: Изграждането на новата индустриална зона на Свищов трябва да е основен приоритет в управлението за следващите четири години"}
{"url": "http://www.focus-news.net/news/2019/09/24/2701883/116-detsa-sa-vpisani-za-osinovyavane-vav-vodenite-ot-regionalnata-direktsiya-po-sotsialno-podpomagane-vav-varna-registri.html", "text": "116 деца са вписани за осиновяване във водените от Регионалната дирекция по социално подпомагане във Варна регистри. Това каза за  Радио „Фокус“ – Варна  Димитричка Кънчева, директор на „Регионална дирекция за социално подпомагане“ – Варна. Тя добави, че 48 от децата са  здрави, а останалите  68 са с някакъв вид увреждания.  До края на месец август 2019 г. са осиновени общо З8 деца  (32 за миналата година), от които 27  деца са осиновени по реда на националните осиновявания и 11  деца по реда на международните осиновявания. Предстои финализиране на процедурата по национално осиновяване на други 4 деца, както и на други 3 деца по реда на международните осиновявания. През шестмесечен период на тази година  са организирани  и  проведени  37 заседания на съвета по осиновявания, на които са гласувани 61 решения за определяне на подходящи кандидати за деца за осиновява не. \r\nДесислава ВАСИЛЕВА", "date": "2019.09.24", "title": "116 деца са вписани за осиновяване във водените от Регионалната дирекция по социално подпомагане във Варна регистри"}
{"url": "http://www.focus-news.net/news/2019/09/24/2701884/api-vremenno-se-ogranichava-dvizhenieto-pri-km-158-na-am-trakiya-v-posoka-sofiya-poradi-katastrofa.html", "text": "Временно се ограничава движението при км 158 на АМ „Тракия“, в посока София поради катастрофа. Това съобщиха от пресцентъра на  Агенция \"Пътна инфраструктура\" . Трафикът се осъществява по обходен маршрут от пътен възел „Плодовитово“ – Плодовитово – Поповица – Пловдив – Войводиново – пътен възел „Пловдив-изток“. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.09.24", "title": "АПИ: Временно се ограничава движението при км 158 на АМ „Тракия“, в посока София поради катастрофа"}
{"url": "http://www.focus-news.net/news/2019/09/24/2701875/ministar-nikolina-angelkova-sled-falita-na-tomas-kuk-zagubite-za-hotelierite-v-balgariya-vazlizat-na-dosta-milioni-levove.html", "text": "След фалита на \"Томас Кук\" загубите за хотелиерите в България възлизат на доста милиони левове. Това каза министърът на туризма Николина Ангелкова  по време на брифинг, предаде репортер на  Агенция „Фокус“ . Тя посочи, че хотелите, които са се обадили, че  работят с \"Томас Кук\", са около 25.  По думите й това ще създаде изключително огромни затруднения в сектора.  „Ситуацията е изключително тежка, тя ще повлияе не само летния сезон, но и на сезон 2020 г. със сигурност. В момента се водят преговорите за лято 2020 г.\", каза Ангелкова. По думите й ситуацията е сериозна по отношение на хотелиерите, които имат огромен риск за тези два месеца, които са ключовите и активните в България, юли и август да получат своите плащания от „Томас Кук“. Ангелкова обясни, че гаранционният фонд на британската агенция за гражданско въздухоплаване гарантира плащанията на тези туристи, които в момента са в България и от датата на обявяване на фалита. „Ключово в момента, за да можем ние да вървим напред както по отношение на организирания туризъм, така и по отношение на имиджа на България като дестинация и работа по сезон 2020 г., е свързана с всички тези туристи, които са в България, по линия на „Томас Кук“, но с компании, които официално не са обявили фалит. Така че следим ежедневно, създали сме в Министерството така нареченото звено за контакт по отношение на фалита на „Томас Кук“, за да можем 24 часа да бъдем в контакт с всички заинтересовани, не само в  посолството на Великобритания, където фалитът вече е обявен“, допълни Ангелкова.  \r\nДеница КИТАНОВА", "date": "2019.09.24", "title": "Министър Николина Ангелкова: След фалита на \"Томас Кук\" загубите за хотелиерите в България възлизат на доста милиони левове"}
{"url": "http://www.focus-news.net/news/2019/09/24/2701886/bezplatni-pregledi-za-detskiya-rastezh-shte-se-provedat-v-dkts-sv-marina-varna.html", "text": "За трета поредна година Варненското дружество по детска ендокринология ВАПЕД, Медицински университет – Варна, Университетската болница „Св.Марина” и ДКЦ „Св. Марина” организират Дни на отворените врати за детския растеж. Това съобщиха от  Медицински университет – Варна  . Безплатните профилактични прегледи ще се проведат на 26 септември от 9.00 до 11.00 часа в кабинет 304 (3 ет.) в ДКЦ „Св. Марина“ – Варна. При консултации, стари записани данни за ръста на детето са изключително важни!  \r\nЗа шеста поредна година по инициатива на “Magic Foundation” по целия свят третата седмица на септември е обявена за седмица на децата с отклонения в растежа. Целта е навреме да се открият децата с проблемен растеж, да се диагностицира заболяването, което е причина за нисък ръст, както и да се подкрепят семействата на деца със заболявания и синдроми, свързани с него.", "date": "2019.09.24", "title": "Безплатни прегледи за детския растеж ще се проведат в ДКЦ „Св. Марина“ - Варна"}
{"url": "http://www.focus-news.net/news/2019/09/24/2701887/ekaterina-zaharieva-i-peter-siyarto-podpisaha-programa-za-satrudnichestvo-v-oblastta-na-obrazovanieto-i-naukata-mezhdu-balgariya-i-ungariya.html", "text": "Вицепремиерът и министър на външните работи Екатерина Захариева и министърът на външните работи и търговията на Унгария Петер Сиярто подписаха Програма за сътрудничество в областта на образованието и науката между България и Унгария за периода 2019-2021 г. Това съобщиха от пресцентъра от  МВнР .   \r\nЕкатерина Захариева и Петер Сиярто се срещнаха в рамките на 74-тата сесия на Общото събрание на ООН в Ню Йорк.   \r\nПрограмата предвижда сътрудничество в областта на общообразователната система и висшето образование, и по-конкретно насърчаване на прякото сътрудничество между средните и висшите училища. България и Унгария се ангажират с размяната на студенти, докторанти, изследователи и преподаватели. Българската страна ще приема унгарски гост-преподавател в Софийския университет „Свети Климент Охридски“ и унгарски лектор в Шуменския университет „Епископ Константин Преславски“. Унгарската страна ще приема български лектор в Университет „Лоранд Йотвьош“, Будапеща и Сегедския университет.    \r\nДвете страни ще финансират и съвместни научноизследователски проекти, както и обмен на учени и експерти, които да бъдат включени в изпълнението на такива проекти. Насърчава се и съвместното участие на партниращи си научни институти и университети от двете страни в проекти по Европейската рамкова програма за изследвания и иновации „Хоризонт 2020“.", "date": "2019.09.24", "title": "Eкатерина Захариева и Петер Сиярто подписаха програма за сътрудничество в областта на образованието и науката между България и Унгария"}
{"url": "http://www.focus-news.net/news/2019/09/24/2701888/tanya-likova-obshtina-svishtov-sabitiya-za-vsichki-vazrastovi-grupi-i-vkusove-sme-podgotvili-v-ramkite-na-praznika-na-grada-svishtovski-loznitsi.html", "text": "Изключително разнообразна и богата програма е подготвила Община Свищов за празника на града „Свищовски лозници“. Това каза за  Радио „Фокус“ – Велико Търново  Таня Ликова, експерт от Отдел „Култура и културно наследство“ в Общината. Събитията са съобразени с всички възрастови групи техните интереси. Акцент ще са различните концерти, с които ще завършва всеки един от празничните дни – от 27 до 29 септември. „Първата вечер от 19.30 часа, след откриването на празника, на площад „Алеко“ ще има концерт на Михаела Филева, Павел и Венци Венц. Това са млади изпълнители, които тийнейджърите ще харесат много, вярвам. Втората вечер е съобразена с хората, които обичат балканския фолклор. Поканили сме Амар Гиле и група GREEN NEW, които ще направят концерт на площада на 28 септември, от 20.00 часа. Последният ден – на празника на виното ще има два концерта – на група „Кинти“ с участието на Гергана Попова от Свищов и Нелина“, обясни Таня Ликова. Тя допълни, че са предвидени още представяния на книги, изложби, спортни прояви. За най-малките ще има луна парк, а в трите дни в градската градина всеки, който обича традиционното, ще може да обиколи изложението на занаяти. \r\nЛуиза ТРАНЧЕВА", "date": "2019.09.24", "title": "Таня Ликова, Община Свищов: Събития за всички възрастови групи и вкусове сме подготвили в рамките на празника на града „Свищовски лозници“"}
{"url": "http://www.focus-news.net/news/2019/09/24/2701879/govoritelyat-na-gl-prokuror-rumyana-arnaudova-gl-prokuror-pretseni-che-sa-nalitse-osnovaniya-za-vazobnovyavane-na-proizvodstvoto-sreshtu-dzhok-polfriyman-i-sezira-vks.html", "text": "След като главният прокурор Сотир Цацаров се запозна с тази молба, както и като прецени мотивите на атакуваното определение от Софийския апелативен съд и се запозна с материалите по делото прецени, че са на лице основания за възобновяване на това производство и затова сезира Върховния касационен съд. Това заяви на брифинг говорителят на главния прокурор Румяна Арнаудова.  „Основанията са две – неспазването на изискуемата форма на произнасяне на Софийския апелативен съд като становището на главният прокурор е, че е следвало този съд да се произнесе с решение, тъй като такъв е законът, такъв е наказателно процесуален кодекс, но въпреки това и въпреки че не е спазена тази форма Софийският апелативен съд се е произнесъл по начин, който противопоставя невъзможност да се поиска възобновяване на това производтсво“, добави Арнаудова. „Второто основание да се поиска възобновяване на това производсвто са доказателствата за незаконен състав. Това определение според доказателствата по делото е постановено от  незаконен състав от двама от общо тримата съдии са имали законно основание за само отвод. Това те не са сторили въпреки задълженията си по закон, тъй като има достатъчно доказателства за отношения включително и лични на председателя на състава и на докладчика по това производсвто, за които те са били длъжни да съобщят“, обясни още говорителят на главния прокурор. „Софийския апелативен съд отмени определение на Софийски градски съд и постанови условно предсрочно освобождаване на  Джок Полфрийман с остатък повече от 6 годни и половина, което беше постановено на 19 септември с акт озаглавен от Софийския апелативен съд определение, което е окончателно и беше изпълнено незабавно. Още на 19 септември Полфрийман свободен гражданин. Независимо от произнасянето на съда, независимо от начина, по който беше съобщено и на прокуратурата и на медиите днес главният прокурор беше сезиран с молба от родителите на починалото момче, което е убито от Полфрийман с искане на внасяне на искане за възобновяване на това производство с условното предсрочно освобождаване на извършителя на престъплението“, коментира Арнаудова. \r\nВиолета СИМЕОНОВА", "date": "2019.09.24", "title": "Говорителят на гл. прокурор Румяна Арнаудова: Гл. прокурор прецени, че са налице основания за възобновяване на производството срещу Джок Полфрийман и сезира ВКС"}
{"url": "http://www.focus-news.net/news/2019/09/24/2701882/poslanik-ema-hopkins-za-dva-dni-894-patnitsi-se-pribraha-u-doma-ot-pochivka-v-balgariya-sled-falita-na-tomas-kuk.html", "text": "За два дни 894 пътници се прибраха у дома от почивка в България след фалита на \"Томас Кук\". Това каза посланикът на Великобритания в България  н. пр. Ема Хопкинс по време на брифинг, предаде репортер на  Агенция „Фокус“ . \"Вчера 350 пътници от Бургас се прибраха у дома на два полета, а днес имаше още два полета с 394 пътници\", каза н. пр. Хопкинс. Тя посочи, че още един полет е заминал във Варна със 150 пътници. \"Това ще са общо 894 души за два дни\", допълни тя. \"Искам да кажа, че сме натъжени от фалита на \"Томас Кук\" и за туристите и за служителите на компанията. Всички полети на \"Томас Кус\" са отменени и британската агенция за гражданска авиация и британското правителство работят заедно и правят всичко възможно, за да може всички хора да се приберат у дома. Всички клиенти на \"Томас Кук\", които трябва да пътуват обратно за Великобритания следващите две седмици ще бъдат върнати у дома възможно най-близо до планираната от тях дата за пътуване\", заяви още н. пр. Хопкинс. Тя посочи, че правителството предприема извънредна операция за репартирането на повече от 150 хил. пътници, останали в чужбина. \"Това е най-голямото репартиране в мирно време в  историята на Обедининеното кралство и много комплексна операция. Работим да осигурим самолети от целия свят, за да откарат хората вкъщи. Молим пътниците да се подготвят за сериозни закъснения. Полетите започнаха от вчера. Всички детайли за тях ще бъдат публикувани на специалния уебсайт\", допълни още Хопкинс. Тя допълни, че Британската агенция за гражданска авиация се е свързала с хотели и клиенти на \"Томас Кук\", че цените на престоя при тях ще бъдат покрити от британското правителство през фонд. \"Вчера операцията започна положително и 95 % от клиентите стигнаха у дома. Остават още 135 хил. В България има около 2500 клиенти, които трябва да се приберат в идните две седмици. Има представител на британското правителство на летището в Бургас и Варна\", допълни още Хопкинс.  \r\nДеница КИТАНОВА", "date": "2019.09.24", "title": "Посланик Ема Хопкинс: За два дни 894 пътници се прибраха у дома от почивка в България след фалита на \"Томас Кук\""}
{"url": "http://www.focus-news.net/news/2019/09/24/2701889/api-vremenno-dvizhenieto-po-pat-ii-82-sofiya-samokov-v-rayona-na-zlatna-ribka-e-v-edna-lenta-poradi-katastrofa.html", "text": "Временно движението по път II-82 София – Самоков при км 72, в района на „Златна рибка“ се осъществява в една лента, двупосочно поради катастрофа. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\". Необходимо е шофьорите да се движат с повишено внимание и съобразена скорост.", "date": "2019.09.24", "title": "АПИ: Временно движението по път II-82 София – Самоков в района на „Златна рибка“ е в една лента поради катастрофа"}
{"url": "http://www.focus-news.net/news/2019/09/24/2701893/sport-grigor-dimitrov-izliza-sreshtu-daniel-evans-v-chetvartak.html", "text": "Тенис: Най-добрият български тенисист Григор Димитров започва в четвъртък участието си на турнира на твърди кортове в китайския град. Поставеният под номер 4 Димитров почиваше в първия кръг, а във втория 26-ият в класацията на ATP български тенисист ще се изправи срещу британския тенисист Даниел Еванс. Двамата имат по една  победа на ниво ATP в мачовете по между си. \r\nЕванс, 48-и в света в момента,в понеделник  победи участващия с \"уайлд кард\" представител на домакините Ян Бай с 2:1 сета.", "date": "2019.09.24", "title": "Спорт: Григор Димитров излиза срещу Даниел Еванс в четвъртък"}
{"url": "http://www.focus-news.net/news/2019/09/24/2701894/30-000-lv-e-vlozhila-obshtina-shumen-v-detska-ploshtadka-i-blagoustroyavane-na-rayona-na-izgoryaloto-chitalishte-v-kv-divdyadovo.html", "text": "30 000 лв. е вложила Община Шумен в изграждане на детска площадка и благоустрояване на района на изгорялото читалище в кв. „Дивдядово“. Кметът Любомир Христов задно с журналисти обходи новоизграденото място, предназначено и оборудвано за деца от 0 до 12 години, предаде репортер на  Радио „Фокус“-Шумен . Монтирани са уреди за игра, ограда, пейки и кошчета за отпадъци, поставена е и ударопоглъщаща настилка. Около детската площадка ще бъдат засадени дървета, а до края на седмицата ще бъдат поставени камери за видеонаблюдение и монтирано осветление. „Дивдядово имаше нужда от такава площадка. В горната градинка също се изгражда площадка, тя е по ПУДООС, ще бъде за по- големи, със силови уреди“, каза Любомир Христов.  Той посочи, че за последните два месеца са изградени още две детски площадки – на ул. „В. Априлов“ и междублоковото пространство срещу бившето Пето основно училище „Иван Вазов“. Кметът отново призова да се пази това, което е изградено и посочи, че продължават да се харчат средства за да се поправят щети след вандалски действия. „Опитваме се навсякъде да ремонтираме съоръженията, там където има повреди. Преди седмица до „Разперко“ бяха счупени двете лампи, които сменихме миналата година. Искаме съдействие от полицията, искаме съдействие и от гражданите, да ни информират, когато има вандалски прояви“, каза още кметът Любомир Христов. Той посети и новата площадка зад автобусната спирка срещу бившето Пето основно училище. \r\nИвелина ИВАНОВА", "date": "2019.09.24", "title": "30 000 лв. е вложила Община Шумен в детска площадка и благоустрояване на района на изгорялото читалище в кв. „Дивдядово“"}
{"url": "http://www.focus-news.net/news/2019/09/24/2701885/poslanik-ema-hopkins-vsyaka-godina-nad-350-hil-britanski-turisti-poseshtavat-balgariya-no-patuvashtite-s-tomas-kuk-sa-malak-protsent-ot-tyah.html", "text": "Всяка година над 350 хил. британски туристи посещават България, но пътуващите с „Томас Кук“ са малък процент от тях. Това каза посланикът на Великобритания в България  н. пр. Ема Хопкинс  по време на брифинг, предаде репортер на  Агенция „Фокус“ . „Посолството ще продължим да подкрепяме операцията, но трябва да сме готови за закъснения. За последстивята върху британският туристически сектор, това е тъжен ден за „Томас Кук“ и служителите им. Посетих ги в Слънчев бряг преди няколко седмици, за да обсъдим летния сезон. Всяка година над 350 хил. британски туристи посещават България. Тези, които пътуват с „Томас Кук“ са много малък процент от това число. „Томас Кук“ ми казаха, че тази година са имали около 13 хил. туристи по морето“, допълни още н. пр. Хопкинс. Тя допълни, че британските туристи обичат да пътуват в България заради топлия климат, красивите гледки, хубавата храна. „Всички тези неща ,ще останат същите и аз вярвам, че британските туристи, ще продължат да идват в България“, допълни още тя.  \r\nДеница КИТАНОВА", "date": "2019.09.24", "title": "Посланик Ема Хопкинс: Всяка година над 350 хил. британски туристи посещават България, но пътуващите с „Томас Кук“ са малък процент от тях"}
{"url": "http://www.focus-news.net/news/2019/09/24/2701897/miroslav-petrov-izpalnitel-na-proekta-platformata-smart-city-e-izklyuchitelno-inovativna-kato-vavezhdaneto-na-videonablyudenie-e-edna-chast-ot-neya.html", "text": "Платформата Smart city е изключително иновативна, като въвеждането на видеонаблюдение е една част от нея. Това каза на пресконференция Мирослав Петров, представител на фирмата изпълнител на проекта за въвеждане на видеонаблюдение в Благоевград, предаде репортер на  Радио „Фокус“ – Пирин . Той отбеляза, че платформата ще позволява на служителите на ОДМВР – Благоевград в реално време да наблюдават какво се случва в града. „Тя също така позволява да могат да се записват събития, като данните ще се пазят 60 дни. Целият процес е съобразен с всички законови изисквания за защита на личните данни. Информацията от видеонаблюдението ще се пази в Центъра, обособен в Община Благоевград. Връщайки се на темата за платформата Smart city, то мога да кажа, че модул „Сигурност“ е изключително важен“, каза още Петров. Той уточни, че камерите са монтирани в районите на детските градини и училищата, парковете, детските и спортните площадки, в централна градска част, в зоните с натоварен трафик и на други места, които са посещавани от жителите и гостите на Благоевград. Петров обясни, че камерите са с висока резолюция, автоматичен фокус и позволяват мащабиране на даден обект. Освен това те могат да се въртят на 360 градуса. \r\nЛивия НИНОВА", "date": "2019.09.24", "title": "Мирослав Петров, изпълнител на проекта: Платформата Smart city е изключително иновативна, като въвеждането на видеонаблюдение е една част от нея"}
{"url": "http://www.focus-news.net/news/2019/09/24/2701878/afp-donald-tramp-predupredi-che-sanktsiite-sreshtu-iran-shte-badat-zategnati.html", "text": "Президентът на САЩ Доналд Тръмп заяви във вторник, че санкциите срещу Иран ще бъдат допълнително затегнати, ако не спре \"фанатичната\" си оръжейна програма и \"агресията\" в Близкия изток в речта си пред Генералната асамблея на ООН, предава  AFP .  \r\n\"Надявайки се да се освободи от санкциите, режимът ескалира своята насилствена и непровокирана агресия\", заяви Тръмп пред Общото събрание на ООН в Ню Йорк. \r\n\"Докато продължава заплашителното поведение на Иран, санкциите няма да бъдат отменени - те ще бъдат затегнати.\" \r\nНа фона на спекулациите дали лидерите на САЩ и Иран най-накрая ще се срещнат в кулоарите на общото събрание, Франция и Германия работят за посредничество на евентуална „историческа среща“ между двамата лидери. \r\n \r\n  Юлиян Марков", "date": "2019.09.24", "title": "AFP: Доналд Тръмп предупреди, че санкциите срещу Иран ще бъдат затегнати"}
{"url": "http://www.focus-news.net/news/2019/09/24/2701898/petya-atanasova-obshtina-varna-metodat-lovar-boy-i-falshivi-obyavi-za-rabota-sa-sred-osnovnite-riskove-pred-mladezhite-v-internet.html", "text": "Два са основните рискове, които сме идентифицирали към момента, що се отнася до млади хора, които са били въвлечени в трафик на хора чрез интернет. Единият от методите, който използват трафикантите и набира все повече популярност, това е методът „ловър бой“. Това коментира в интервю за  Радио „Фокус“ – Варна  Петя Атанасова, главен експерт по училищна превенция в местната Дирекция „Превенции“. По думите й, при този метод се използва емоционална привързаност от страна на трафиканта. „Обикновено се завързват любовни отношения, връзка, привързаност“, обясни експертът. По думите й другият случай, в който непълнолетни могат да станат жертва на трафик, се наблюдава основно при момчетата. Той се изразява в предлагане на фалшиви обяви за работа.  \r\n„Затова ние апелираме децата винаги да проверяват обявите за работа. Има достатъчно много източници, от които могат да си набавят информация и да проверят дали това, което всъщност им се предлага е реално или не“, обясни Петя Атанасова. Според нея, съветът към родители и учители е  да наблюдават децата и да следят за промени в поведението им. Сред знаците, на които трябва да се обърне внимание са: откъсване от средата и от приятелите, изолиране от съученици, системно бягство от училище, ходене на скъпи места. Друг сигнал, на който трябва да се обърне внимание е притежанието на скъпи вещи. Характерно за метода „ловър бой“ е правенето на подаръци от страна на трафиканта спрямо жертвата. Що се отнася до измамите с обяви за работа, според Петя Атанасова, важно е родители и учители да имат добра връзка с детето, да могат да разговарят с него и то да има достатъчно много доверие, за да споделя желанието си за личностно развитие. \r\nДиана СТОЕВА", "date": "2019.09.24", "title": "Петя Атанасова, Община Варна: Методът „ловър бой“ и фалшиви обяви за работа са сред основните рискове пред младежите в интернет"}
{"url": "http://www.focus-news.net/news/2019/09/24/2701892/govoritelyat-na-gl-prokuror-rumyana-arnaudova-nezakonniyat-sastav-po-deloto-na-dzhok-polfriyman-e-absolyutno-osnovanie-za-otmyana-na-sadebniya-akt-za-predsrochnoto-mu-osvobozhdavane.html", "text": "Незаконният състав е абсолютно основание за отмяна на постановен съдебен акт. Това каза говорителят на главният прокурор Румяна Арнаудова на брифинг, предаде репортер на  Агенция „Фокус“ . „Още пред Софийски градски съд са поставени огромен обем доказателства за това налице ли са условията за постановяване на условно предсрочно освобождаване на Полфрийман. Три от тези доказателства са положителна характеристика от Български хелзинкски комитет, както и две становища от пастор и от отец. Съдът в решението е анализирал тези доказателства, но е дал превес на становището на затворническата администрация, по силата, на което макар започнал процес на поправяне все още не са постигнати целите на наказанието и не са налице условия за условно предсрочно освобождаване на лицето“, каза още тя. „Точно тези доказателства са оценени в други светлина от Софийски апелативен съд и са дали съдиите превес на тези доказателства, игнорирайки до голяма част становището на затворническата администрация, която има пряко наблюдение върху процесите на поправяне на извършителят на престъплението“, обясни Арнаудова. „Установени са били налични и тези факти, че председателят на състава двукратно е бил награждаван от Български хелзинкски комитет като човек на годината в организираната от тази неправителствена организация класация. Съдията докладчик е била съавтор в годишният доклад за 2016 година за същата неправителствена организация. Тези лични отношения е трябвало да бъдат обявени от съдиите, трябвало е  да се самоотведат, доколкото те по този начин са показвали и съпричастност към идеята на неправителствената организация.  Фактът, че не са направили дължимото за всеки един магистрат поведение и не са предприели необходимите действия поставя под съмнение законността на съдебния акт, защото всички граждани имат право да получат безпристрастно  правосъдие“, подчерта говорителят на главният прокурор.", "date": "2019.09.24", "title": "Говорителят на гл. прокурор Румяна Арнаудова: Незаконният състав по делото на Джок Полфрийман  е абсолютно основание за отмяна на съдебния акт за предсрочното му освобождаване"}
{"url": "http://www.focus-news.net/news/2019/09/24/2701891/d-r-atanas-kambitov-kmet-na-blagoevgrad-izgrazhdaneto-na-videonablyudenie-v-obshtinata-e-edinstveno-i-samo-za-osiguryavane-sigurnostta-i-komforta-na-grazhdanite.html", "text": "Изграждането на видеонаблюдение в Общината е единствено и само за осигуряване сигурността и комфорта на гражданите. Това каза на пресконференция кметът на Община Благоевград д-р Атанас Камбитов, предаде репортер на  Радио „Фокус“ – Пирин . Той поясни, че подобна Smart city платформа има само в още 6 страни и 15 града, сред които е и Благоевград. Д-р Камбитов подчерта, че системата за видеонаблюдение ще помага и в кризисни ситуации, бедствия и аварии. „Тогава тя ще бъде в помощ и на полицията, и на спешна помощ, и на пожарната. За целта ние тръгнахме малко по-отдалеч, като въведохме мерки за енергийна ефективност в сградата на ОДМВР – Благоевград и на Районна служба „Пожарна безопасност и защита на населението“ – Благоевград, така че да осигурим по-добри условия на работа за служителите“, каза още д-р Камбитов. Той отбеляза, че в проекта за изграждане на системата е заложено и обучение на служители на Община Благоевград, както и на полицаи. То ще бъде извършено от фирмата изпълнител. Д-р Камбитов обясни също, че към днешна дата системата е на 100 % изградена, а изплащането и ще бъде на части, за да е сигурно, че системата функционира без проблеми. \r\nЛивия НИНОВА", "date": "2019.09.24", "title": "Д-р Атанас Камбитов, кмет на Благоевград: Изграждането на видеонаблюдение в Общината е единствено и само за осигуряване сигурността и комфорта на гражданите"}
{"url": "http://www.focus-news.net/news/2019/09/24/2701895/prezidentat-rumen-radev-uchastva-v-tarzhestvenoto-otkrivane-na-obshtiya-debat-na-74-ata-sesiya-na-obshtoto-sabranie-na-oon.html", "text": "Очакванията към 74-ата сесия на Общото събрание на ООН са за постигане на съществен напредък за превенция и справяне с конфликтите и повишаване на общата сигурност в света, но реалността трудно покрива тези очаквания. Това заяви президентът Румен Радев пред журналисти в Ню Йорк, съобщиха от  прессекретариата на държавния глава . Държавният глава участва в тържественото откриване на сесията. То  започна с приветствие на генералния секретар на ООН Антониу Гутериш към всички държавни и правителствени ръководители на форума. Президентът посочи, че най-важната предпоставка за гарантиране на стабилността и справяне с конфликтите е ангажирането с диалог и директната комуникация между държавните лидери в рамките на ООН. Тази година темата на сесията е насочена и към активизиране на многостранните усилия за изкореняване на бедността, която е в основата на много конфликти, за повишаване на качеството на образованието, за борба с климатичните промени и за социално включване. В отговор на въпрос за изострената реторика и средата на сигурност в Персийския залив, държавният глава изрази надежда направените предложения от президента на Иран за деескалация и вижданията, които имат САЩ и другите партньори, да доведат до реално намаляване на напрежението и да се избегне нов потенциален конфликт в региона на Близкия Изток.  \r\nПомолен да коментира призивите на политически лидери за сключване на нова ядрена сделка с Иран, президентът посочи, че ЕС вече е изразил ясна позиция със Съвместния всеобхватен план за действие по иранската ядрена програма и той следва да се изпълнява. По думите на държавния глава, ако този план бъде неглижиран, това означава да се върнем към изходна точка и да вървим към ускорен и опасен курс към ядрено въоръжаване в региона на Близкия Изток.", "date": "2019.09.24", "title": "Президентът Румен Радев участва в тържественото откриване на общия дебат на 74-ата сесия на Общото събрание на ООН"}
{"url": "http://www.focus-news.net/news/2019/09/24/2701896/ministar-nikolina-angelkova-shte-obsadim-s-ministar-goranov-danachni-oblekcheniya-za-hotelite-zasegnati-ot-falita-natomas-kuk.html", "text": "Ще обсъдим с министър Горанов данъчни облекчения за хотелите, засегнати от  фалита на„Томас Кук“. Това каза министърът на туризма Николина Ангелкова  по време на брифинг, предаде репортер на  Агенция „Фокус“ .  По думите й става въпрос за частни търговски взаимоотношения и всеки един хотгел има самостоятелен договор с „Томас Кук“. „Съответно условията, които са поели голяма част от хотелиерите, са плащанията да се осъществяват от „Томас Кук“ към хотелиерите 60 дни след като туристите са напуснали страната. Това означава, че в пиковите месеци нашите хотелиери рискуват да не получат заплащане за услугата, която вече са осъществили. Това означава, че близо 50 хотела има риск да не получат дължимото им платено и да бъдат подредени по общия ред като кредитори в масата на несъстоятелността при обявения вече фалит на „Томас Кук“. Ситуацията е тревожна и сложан. Това,  което ни предстои оттук нататък е индивидуални срещи по желание на хотелиерите. Някои искат заедно, други поотделно. Ние сме поели ангажимент да съдействаме максимално, ако е необходим колективен иск, съответно да ги насочим така че да бъдат правилно представени исковете за техните вземания. Има специална форма, която посланик Хопкинс представи. Ние като министерство максимално ще съдействаме“, допълни още Ангелкова.  \r\n„Това, което ние следим изключително внимателно и което се надявам да бъде избегнато да няма ефектът на доминото по останалите пазари. Тогава вече със сигурност ще имаме много по-сериозен проблем. Това ще се отрази на туристите, които идват от Германия през „Томас Кук“, Полаша, Скандинавия и Франция. За момента само по отношение на британските туристи имаме тези правила, защото „Томас Кук“ – Великобритания е обявила фалит. Всички останали дъщерни компании са подчинени на законодателството, където оперират и извършват своята дейност“, изтъкна още министърът. Тя посочи, че ежедневно са в контакт с търговските и туристически аташета, за да може да се реагира адекватно. Христо Гълъбачев, който е посредник на „Томас Кук“ за България посочи, че в момента има 5940 туристи в България, от тях по-малко от 10 % са англичани. \"В момента имаме 500 английски туристи, които \"Томас Кук\" и нашата фирма имат поетия ангажимент да върнат обратно. Останалите туристи са на Белгия, Полша, Чехия и над 4000 са германските. Докрая на тази седмица има потвърдени полети за английските, по два полета са на ден, с изключение на петък. След понеделник имаме само 10 туриста, които трябва да извозим. По-основният въпрос е какво правим с останалите?\", коментира още Гълъбачев.  \r\nДеница КИТАНОВА", "date": "2019.09.24", "title": "Министър Николина Ангелкова: Ще обсъдим с министър Горанов данъчни облекчения за хотелите, засегнати от  фалита на„Томас Кук“"}
{"url": "http://www.focus-news.net/news/2019/09/24/2701899/31-godishna-zhena-e-s-tezhki-travmi-sled-padane-ot-mikrobus-na-mosta-na-reka-maritsa-v-pazardzhik.html", "text": "31-годишна жена е тежко ранена, след падане от микробус, съобщи за  Радио „Фокус“ – Пазарджик  говорителят на ОДМВР – Пазарджик Мирослав Стоянов. Той  уточни, че инцидентът е станал на моста на река Марица в Пазарджик на 22 септември следобед. „Жената е на 31 години и е от септемврийското село Семчиново. Тя е изпаднала в движение от микробус „Ситроен“, в който е пътувала със съпруга си и двете си деца. Вероятно предната дясна врата не е била добре затворена и се е отворила в движение. Пострадалата е настанена в Областната болница с много сериозни наранявания в областта на главата и гръдния кош, и с опасност за живота“, коментира Стоянов. Той допълни, че на мястото е извършен оглед, образувано е досъдебно производство. \r\nВаня НИКОЛОВА", "date": "2019.09.24", "title": "31-годишна жена е с тежки травми, след падане от микробус на моста на река Марица в Пазарджик"}
{"url": "http://www.focus-news.net/news/2019/09/24/2701915/trafikat-po-avtomagistrala-struma-i-glaven-pat-e-79-ne-e-natovaren-patnite-nastilki-sa-mokri-i-hlazgavi.html", "text": "Трафикът по автомагистрала „Струма“ и главен път Е-79 не е натоварен. Това съобщиха за  Радио „Фокус“ – Пирин  от Областно пътно управление – Благоевград. Движението по второкласен път 19 Симитли – Гоце Делчев също се извършва без проблеми. През деня е регистриран един пътен инцидент между два леки автомобила при 65 км на второкласен път 19. Пътните настилки са мокри и хлъзгави. В Областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода „Предел“. \r\nЛивия НИНОВА", "date": "2019.09.24", "title": "Трафикът по автомагистрала „Струма“ и главен път Е-79 не е натоварен, пътните настилки са мокри и хлъзгави"}
{"url": "http://www.focus-news.net/news/2019/09/24/2701917/slab-dazhd-vali-v-smolyan-i-oblastta-patnite-nastilki-sa-mokri.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, със слаби превалявания от дъжд. През деня не са получавани сигнали за инциденти по пътищата в областта. \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян вали слаб дъжд, автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.24", "title": "Слаб дъжд вали в Смолян и областта, пътните настилки са мокри"}
{"url": "http://www.focus-news.net/news/2019/09/24/2701916/tir-se-e-udaril-v-mantinelata-na-158-km-v-posoka-sofiya-vodachat-e-zaginal.html", "text": "ТИР се е ударил в мантинелата на 158 км в посока София, водачът е  загинал. Това съобщиха за  Агенция „Фокус“  от ОДМВР – Стара Загора. Сигнал за инцидента е подаден малко след 18.00 часа. При инцидента няма други пострадали. Трафикът се осъществява по обходен маршрут.  \r\n \r\nВиолета СИМЕОНОВА", "date": "2019.09.24", "title": "ТИР се е ударил в мантинелата на 158 км в посока София, водачът е  загинал"}
{"url": "http://www.focus-news.net/news/2019/09/24/2701918/dvizhenieto-po-patya-velingrad-karatepe-ot-14-do-20-km-se-osashtestvyava-v-edna-lenta.html", "text": "Движението по пътя Велинград – Каратепе от 14 до 20 км се осъществява в една лента поради нивeлетно фрезоване на пътя, съобщиха от  Областно пътно управление-Пазарджик . Поетапно се ограничава движението в лява и дясна ленти за движение. Движението са контролира с пътни знаци. Срокът на въведеното ограничение е до 27 септември 2019 година.", "date": "2019.09.24", "title": "Движението по пътя Велинград – Каратепе от 14 до 20 км се осъществява в една лента"}
{"url": "http://www.focus-news.net/news/2019/09/24/2701920/mokri-sa-patnite-nastilki-vav-vidinska-oblast.html", "text": "Мокри са пътните настилки във Видинска област, след като преваля дъжд, съобщиха за  Радио „Фокус“  от Областноto пътно управление. Натоварен е трафикът в посока Дунав мост 2, пътуват предимно тежкотоварни автомобили. Това съобщиха за  Радио „Фокус“ – Видин . Най-натоварен е участъкът между Дунавци и Видин. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили.  \r\nДвижението по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут – през гр. Своге.  \r\nВъв Видин трафикът е засилен на входно изходните артерии на града, в централната и по бул. „Панония“.  \r\nАнна ЛОЗАНОВА", "date": "2019.09.24", "title": "Мокри са пътните настилки във Видинска област"}
{"url": "http://www.focus-news.net/news/2019/09/24/2701921/ivan-aleksiev-kmet-na-pomorie-s-obshti-usiliya-napravihme-taka-che-gradat-da-e-ogledalo-na-savmestnite-ni-usiliya-za-po-dobar-i-stoynosten-zhivot.html", "text": "С общи усилия направихме така, че Поморие да е огледало на съвместните ни усилия за по-добър и стойностен живот. Това каза в обръщение към жителите на община Поморие кметът Иван Алексиев, съобщиха от пресцентъра на  Общината . \r\n„Уважаеми жители на община Поморие, уважаеми съграждани, уважаеми колеги, в началото искахме промяната да се случи, защото я пожелахме всички ние, които мислим със сърцата си за нашия роден град. Днес спокойно можем да кажем, че Поморие изглежда обновено. Градът се развива и динамиката на нашия общ успех е свързана преди всичко с хората. \r\nМоето лично виждане е, че с общи усилия направихме така, че Поморие да е огледало на съвместните ни усилия за по-добър и стойностен живот. Нашите ценности, работа, спокойствие и сигурност са кодирани в общите ни усилия през годините. Днес поглеждам към направеното и си давам сметка, че единствено с доверие и непрекъсната взаимна подкрепа успяхме да изградим един спокоен и сигурен град. Успяхме да повярваме в собствените си сили и това е най-голямото ни предимство пред всички останали. И когато се вгледаме в успехите разбираме колко е важно да сме заедно в тези нелеки времена. Продължаваме заедно по пътя, защото имаме да свършим още много работа за Поморие“, казва още Иван Алексиев.", "date": "2019.09.24", "title": "Иван Алексиев, кмет на Поморие: С общи усилия направихме така, че градът да е огледало на съвместните ни усилия за по-добър и стойностен живот"}
{"url": "http://www.focus-news.net/news/2019/09/24/2701890/pressluzhbata-na-beliya-dom-aktsentite-v-rechta-na-donald-tramp-pred-obshtoto-sabranie-na-oon.html", "text": "Какви са акцентите в речта на Доналд Тръмп пред общото събрание на ООН, информира  Пресслужбата на Белия дом . \r\nВ изказването си пред Общото събрание на ООН президентът Тръмп излага своята визия за по-проспериращо и свободно бъдеще за всички страни по света. Той разбира, че изграждането на по-добро бъдеще започва у дома - чрез подобряване на положението на гражданите, почитане на историята и отстояване на суверенитета. Президентът показа възраждането, което може да дойде от насърчаването на икономическия растеж, борбата с нелоялната търговия, защитата на личните свободи и отстояването на суверенни граници. \r\nАмериканският президент акцентира върху успеха на собствената икономическа политика, довела до увеличаване на заетостта и намаляването на безработицата сред уязвимите групи от населението. \r\nВъв връзка с това американският президент подчертава важността на справедливата световна търговия, като заявява, че десетилетия наред политиците допускаха лоши търговски сделки, които изнасяха американското богатство в чужбина и отнемаха работните места на американските работници. \r\nЗа целта бяха преработени някои търговски споразумения – например това за търговия с Канада и Мексико и бе потърсен баланс в търговските ни отношения с Китай чрез постигане на справедлива сделка. \r\nПрезидентът наложи тарифи, за да се противопостави на кражбите на интелектуална собственост в Китай и принудителните трансфери на технологии, които навредиха на твърде много американски предприятия. \r\nПрезидентът Тръмп призова Световната търговска организация да приложи много необходими реформи, за да спре играта на Китай в системата. \r\nДоналд Тръмп акцентира върху борбата с тероризма в глобален мащаб  \r\nВъв връзка с това той наложи строги санкции срещу Иранската централна банка и Националния фонд за развитие в отговор на атаката на режима върху петролните съоръжения на Саудитска Арабия. \r\nСлед като се оттегли от ужасната сделка с Иран, президентът Тръмп наложи най-силните санкции, налагани някога на Иран, като постави под санкционен натиск трите най-големи експортни сектори на Иран; наложи санкции на върховния лидер на Иран и определи Иранския корпус на ислямската революционна гвардия като чуждестранна терористична организация. \r\nПрезидентът Тръмп ще продължи да налага максимален натиск, докато режимът не промени безразсъдното си поведение. \r\nПрезидентът Тръмп подкрепя народа на Венецуела, който живее при бруталния режим на Мадуро. Американската администрация призна Хуан Гуайдо за временен президент на Венецуела и накара десетки други държави да се присъединят към този ход. Американската администрация наложи опустошителни санкции, прекъсвайки финансовата подкрепа на режима на Мадуро. \r\nПод санкциите попадат ключови сектори на венецуелска икономика, включително петролния и златния сектор. \r\nПрезидентът Тръмп също се изправи срещу потисническите режими в Куба и Никарагуа, които лишават хората си от свобода, демокрация и върховенство на закона. \r\nДоналд Тръмп предупреди, че безконтролната нелегална имиграция е пагубно бреме за много страни и народи. \r\nПрезидентът работи с редица държави, включително Мексико, Гватемала, Салвадор, Хондурас и Панама, за да защити американските граници и нашия народ. \r\nМексико е разположило хиляди войски до своите граници, за да помогне за спиране на потопа от нелегална имиграция. \r\nПрезидентът Тръмп се ангажира да работи с партньори в целия регион, за да спре ужасната индустрия за контрабанда на хора, в която жертва са  самите мигранти. \r\nПрезидентът Тръмп се ангажира да защитава религиозната свобода на всички хора, в Съединените щати и по света. \r\n \r\n  Юлиян Марков", "date": "2019.09.24", "title": "Пресслужбата на Белия дом: Акцентите в речта на Доналд Тръмп пред общото събрание на ООН"}
{"url": "http://www.focus-news.net/news/2019/09/24/2701925/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-lesovo.html", "text": "Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . На границата със Сърбия, Северна Македония, Гърция и Румъния трафикът е нормален на всички гранични контролно-пропускателни пунктове. \r\nВъв връзка с извършване на ремонтно строителни дейности на ГКПП „Златарево“ Ви уведомяваме, че за времето от 09.09.2019г. до 14.10.2019г. движението през ГКПП Златарево ще бъде затруднено. \r\nУведомяваме Ви, че от съображение за безопасност поради ниското ниво на р. Дунав фериботната платформа, обслужваща фериботната връзка Оряхово – Бекет от 11.09.2019 г. ще  работи само през светлата част на денонощието – от 08:00 ч. до 22:00 ч.", "date": "2019.09.24", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Капитан Андреево“ и „Лесово“"}
{"url": "http://www.focus-news.net/news/2019/09/24/2701922/mokri-na-mesta-sa-patnite-nastilki-na-teritoriyata-na-oblast-burgas.html", "text": "Мокри на места са пътните настилки на територията на област Бургас, съобщиха за  Радио „Фокус“-Бургас  от Областното пътно управление. Нормално се осъществява автомобилният трафик, видимостта е нормална, няма затворени пътни участъци. До 30 септември движението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. \r\nИнтензивно е движението по входно-изходните пътни артерии на град Бургас. Струпване на автомобили се наблюдава в района на кръстовището между улиците „Спортна“ и „Индустриална“, между улиците „Булаир“ и „Константин Фотинов“, както и в района на кръстовището с кръгово движение „Трапезица“. Натоварен е трафикът и по бул. „Захари Стоянов“ в посока от и към ж. к. „Меден рудник“. \r\nДеница ДИМИТРОВА", "date": "2019.09.24", "title": "Мокри на места са пътните настилки на територията на област Бургас"}
{"url": "http://www.focus-news.net/news/2019/09/24/2701926/predstoyashti-mezhdunarodni-sabitiya-za-25-septemvri-agentsiya-fokus.html", "text": "*** \r\n  Продължава 74-ата сесия на Общото събрание на ООН, очаква се изказването на Хасан Роухани \r\n \r\n*** \r\n  Среща на Владимир Путин с Николас Мадуро \r\n \r\n*** \r\n  Парламентът възобновява своята работа след решението на Върховния съд \r\n \r\n*** \r\n  Изстрелване на пилотиран космически кораб към МКС със смесен екипаж от Русия, САЩ и ОАЕ \r\n \r\n*** \r\n  Процес срещу активисти на антиправителствените протести \r\n \r\n*** \r\n  Разглеждане на присъдата на бившия бразилски президент Инасио Лула да Силва от Върховния съд", "date": "2019.09.24", "title": "Предстоящи международни събития за 25 септември  (Агенция \"Фокус\")"}
{"url": "http://www.focus-news.net/news/2019/09/24/2701924/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.09.24", "title": "Нормално се извършва преминаването през ГКПП „Гюешево”"}
{"url": "http://www.focus-news.net/news/2019/09/24/2701927/v-ednata-lenta-se-osashtestvyava-dvizhenieto-v-uchastak-ot-patya-pavlikeni-selo-samovodene-na-mesta-v-oblastta-prevalyava-dazhd.html", "text": "В едната лента се осъществява движението в участъка от пътя Павликени – село Самоводене от км 8+900 до км 30+762 заради ремонт, като трафикът се пропуска последователно в едното платно и за двете посоки. Това съобщават за  Радио „Фокус“ – Велико Търново  от Областно пътно управление – Велико Търново. На място има поставени светофар и пътни знаци. Дейностите ще продължат до края на септември. Времето в областта е облачно, като на места превалява дъжд. Пътните настилки са частично мокри и хлъзгави. Движението е натоварено. Нови въведени ограничения няма.  \r\nРемонт се извършва по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофарна уредба, пътни знаци, а при необходимост - и от регулировчици. Дейностите също ще продължат до 30 септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. \r\nЛуиза ТРАНЧЕВА", "date": "2019.09.24", "title": "В едната лента се осъществява движението в участък от пътя Павликени – село Самоводене, на места в областта превалява дъжд"}
{"url": "http://www.focus-news.net/news/2019/09/24/2701930/andrey-novakov-evrodeputat-ot-gerbenp-vsichki-darzhavi-koito-sa-protiv-paket-mobilnost-1-uspyavat-da-deystvat-v-sinhron.html", "text": "Всички държави, които са против пакет „Мобилност 1“, успяват засега да действат в синхрон. Това каза за предаването „Това е България“ по  Радио „Фокус“  евродепутатът от ГЕРБ/ЕНП Андрей Новаков. По негови думи връщането на камиона е непропорционална мярка, която е в противоречие на европейското законодателство и е възможно да отпадне при обжалване в съда. Той обясни, че шофьорът сам трябва да преценява, къде да прекарва свободното си време. Новаков допълни, че липсата на компромиси и гъвкавост ще доведе до приемане на пакета „Мобилност 1“ без промените, които източните държави искат. „Към момента диалог с настоящия комисар по транспорта нямаме. Разбиране – нямаме! Не срещаме каквото и да е сътрудничество по който и да е от нашите проблеми, които сме изразили – нищо! Надявам се с новия комисар нещата да се променят. Ето защо е било важно да искаме отлагането, но от тук насетне е въпрос на време и ние трябва да се подготвим, за да може най-застрашаващите за съществуването на нашия бизнес мерки да отпаднат. Повтарям, това е връщането на камиона и връщането на водача. Това би фалирало наистина много от малките компании в България“, добави евродепутатът. \r\nАндрей Новаков каза още, че предстоят срещи с транспортния бранш, но проблем е неговата фрагментация. \r\n \r\nЦоня СЪБЧЕВА", "date": "2019.09.24", "title": "Андрей Новаков, евродепутат от ГЕРБ/ЕНП: Всички държави, които са против пакет „Мобилност 1“, успяват да действат в синхрон"}
{"url": "http://www.focus-news.net/news/2019/09/24/2701923/denitsa-zlateva-bsp-pozitsiyata-na-partiyata-za-sakratenoto-sadebno-proizvodstvo-e-osaznata.html", "text": "Позицията на БСП за искане на отпадане на съкратеното съдебно производство е осъзната. Ние не търсим краткотрайни политически ефекти. Това заяви зам.- председателят на партията Деница Златева в предаването „Лице в лице” по  бТВ . Златева заяви, че страната ни, като член на ЕС, трябва да спазва определени съдебни стандарти. Решението дали да бъде премахнато съкратеното производство зависи от нашия съд. Тя подчерта, че и представителите, и лидерът на БСП Корнелия Нинова са имали възможността да се срещнат с пострадали и засегнати от производството хора. Относно изборите за нов европейски прокурор, който най-вероятно ще бъде румънката Лаура Кьовеши, Златева заяви, че в рамките на ЕС има злоупотреби в значителни размери. Най-често те са съсредоточени в европейските средства и програми, както и в ДДС. Депутатът от левицата подчерта, че злоупотребите с ДДС възлизат на над 50 млрд. евро, а тези с европейските средства – над 625 млн. евро. Според Златева европейската прокуратура има правото да разследва подобни сигнали, но е важно институцията да е добре структурирана. Именно за това тя обясни, че предстои България да избере кандидат, които да ни представлява в Люксембург. Освен това други двама делегирани прокурори също трябва да бъдат назначени. Те ще разследват евентуални злоупотреби и ще бъдат подчинени на европейската прокуратура. „БСП иска да има обявени конкурси и ясни критерии, на които да отговарят тези кандидати”. В момента няма яснота кой ще ги посочи. Не е приемливо това да става с решение на Министерски съвет”, допълни Златева. По думите ѝ левицата ще внесе предложение, чрез което кандидатът за председател на КПКОНПИ да бъде назначаван от президента, тъй като настоящият орган е в „безтегловност”. „Не е редно управляващата партия да назначава човека, който ще я проверява. Искаме баланс и да няма конфликт на интереси”, изтъкна тя.", "date": "2019.09.24", "title": "Деница Златева, БСП: Позицията на партията за съкратеното съдебно производство е осъзната"}
{"url": "http://www.focus-news.net/news/2019/09/24/2701929/sport-kiril-despodov-poluchi-visoki-otsenki-za-parviya-si-mach-kato-titulyar-za-shturm-grats.html", "text": "Футбол:  Кирил Десподов получи висока оценка след своя първи мач като титуляр за австрийския тим Шурм Грац, където бълагринът бе преотстъпен под наем от италианския Каляри. Той подаде от ъглов удар за първото попадение на своя тим, а отново след корнер предизвика и автогола на Филип Ерхарт. По-високи оценки са получили само вратарят Йорг Зийбенхандл (избран също за играч на мача) и левият защитник Томас Шрамел.", "date": "2019.09.24", "title": "Спорт: Кирил Десподов  получи високи оценки за първия си мач като титуляр за Щурм Грац"}
{"url": "http://www.focus-news.net/news/2019/09/24/2701919/tass-erdogan-prizova-za-reformirane-na-saveta-za-sigurnost-na-oon.html", "text": "Турският президент Реджеп Ердоган призова във вторник за реформиране на Съвета за сигурност на ООН, изказвайки се пред  74-ата сесия на Общото събрание на ООН, цитиран от  TACC . \r\n\"Повтарям, че в света има повече от пет държави. Крайно време е за преразглеждане на подходите, реформа на организацията и правилата. Необходимо е незабавно да се проведат фундаментални реформи в дейностите на Съвета за сигурност на ООН, за да се постигне справедливост на международната арена\", каза турският лидер. \r\nСпоред Ердоган \"бъдещето на човечеството не трябва да зависи от решенията на петте постоянни членове на Съвета за сигурност на ООН\". Той направи подобни изявления на предишната сесия на Общото събрание на ООН в Ню Йорк, припомня ТАСС \r\nПо време на изказването си турският президент засегна темата за ядрените оръжия. Според него \"притежаването на ядрено оръжие трябва да бъде или забранено за всички страни по света, или, обратно, да бъде разрешено\". \r\n \r\n  Юлиян Марков", "date": "2019.09.24", "title": "ТАСС: Ердоган призова за реформиране на Съвета за сигурност на ООН"}
{"url": "http://www.focus-news.net/news/2019/09/24/2701931/zadalbochavaneto-na-dvustrannite-otnosheniya-mezhdu-balgariya-i-kazahstan-obsadiha-prezidentite-rumen-radev-i-kasim-zhomart-tokaev.html", "text": "Задълбочаването на двустранните отношения между България и Казахстан и подобряването на свързаността между Черноморския и Каспийския регион обсъдиха днес президентите на двете държави Румен Радев и Касим-Жомарт Токаев. Това съобщиха от  прессекретариата на държавния глава . Двамата се срещнаха в Ню Йорк в рамките на 74-ата редовна сесия на Общото събрание на ООН. Приятелските отношения между двете държави и стратегическото им географско положение са отлична основа за задълбочаване на икономическите и търговските контакти, беше общата позиция на президентите Румен Радев и Касим-Жомарт Токаев. Знак за интереса на Казахстан към нова динамика в търговските връзки и задълбочаване на диалога с България е и повишаването на ранга на дипломатическата мисия на Казахстан у нас и решението да бъде акредитиран извънреден и пълномощен посланик. Възможностите за засилването на образователния и научен обмен, също бяха обсъдени по време на срещата.", "date": "2019.09.24", "title": "Задълбочаването на двустранните отношения между България и Казахстан обсъдиха президентите Румен Радев и Касим-Жомарт Токаев"}
{"url": "http://www.focus-news.net/news/2019/09/24/2701928/pianoto-na-golemiya-balgarski-kompozitor-toncho-rusev-beshe-dareno-v-kulturen-tsentar-morsko-kazino-v-burgas.html", "text": "Пианото на големия български композитор Тончо Русев беше дарено в Културен център „Морско казино“ в Бургас, предаде репортер на  Радио „Фокус“ – Бургас . Дарението прие кметът на Бургас Димитър Николов от внучката на именития музикант от града Елена Хаджистоянова. „Възникна идеята това пиано да намери своето място в някое бургаско културно пространство, едно от многото такива в Бургас. Вярвам, че ние даваме един втори живот на творчеството на Тончо Русев“, сподели неговата внучка Елена Хаджистоянова. Кметът на Бургас Димитър Николов заяви, че това е изключително мил и трогателен жест към един голям сантимент за един велик бургазлия – Тончо Русев. „Аз съм щастлив и горд, че познавах Тончо Русев и винаги се чувахме на неговия рожден ден и на празника на Бургас. В последните години, когато той не можеше да пътува на дълго и на широко му разказвах какво се случва в неговия любим Бургас. Много се радваше, когато говорехме за децата, за бургаското музикално училище, подробно ме разпитваше за новите детски градини и въобще за всичко свързано с младите хора на Бургас“, добави Николов. Той допълни, че първоначално пианото ще бъде в КЦ „Морско казино“, а след като приключи ремонта на НХК, там ще има зала, която ще бъде кръстена на името на Тончо Русев и пианото ще се помещава именно в тази зала. \r\nМария КУРТЕВА", "date": "2019.09.24", "title": "Пианото на големия български композитор Тончо Русев беше дарено в Културен център „Морско казино“ в Бургас"}
{"url": "http://www.focus-news.net/news/2019/09/24/2701932/redzhep-tayip-erdogan-miren-koridor-v-siriya-shte-reshi-migrantskata-kriza.html", "text": "Мирният коридор на границата с Турция в Сирия ще даде възможност за преселване на 3 милиона сирийци от Турция, Европа и други страни, ако бъде разширен до линията Деир ез-Зор - Рака, заяви във вторник турският президент Реджеп Ердоган в реч пред общото събрание на ООН,цитиран от  Anadolu Agency .  \r\nВ Ню Йорк Ердоган каза, че \"ефективното функциониране\" на Конституционния комитет е \"критично важно за политическото и териториалното единство на Сирия\". \r\nТурски и американски военни служители се съгласиха на 7 август да създадат зона за сигурност в Северна Сирия и да разработят коридор за мир, който да улесни движението на разселените сирийци, които искат да се върнат у дома, припомня агенцията. \r\nТрябва да бъде решен проблема с терористичната групировка ПКК и нейния сирийски клон – Отрядите за народна самоотбрана, действаща под прикритие на Сирийските демократични сили в Северна Сирия, в името на безопасността и сигурността на региона, заяви турският президент. \r\nЕрдоган също така призова членовете на ООН да подкрепят усилията на Турция да гарантира сигурността в сирийската провинция Идлиб, за да се избегне масовата миграция и смъртта на цивилни, и добави, че международната общност „губи способността да намери трайни решения“ на предизвикателства като тероризъм, глад, мизерия и изменение на климата. \r\nТурция е \"най-щедрата страна\" що се отнася до хуманитарна помощ. Тя е домакин на 5 милиона разселени хора, бягащи от конфликти, глад, преследване - повече от населението на 29 американски щата. \r\n\"През 2019 г. Турция спаси 32 000 нелегални мигранти от удавяне в морето, репатрира 58 000, без сирийците\", добави Ердоган. \r\n \r\n  Юлиян Марков", "date": "2019.09.24", "title": "Реджеп Тайип Ердоган: Мирен коридор в Сирия ще реши мигрантската криза"}
{"url": "http://www.focus-news.net/news/2019/09/24/2701936/nimh-utre-oblachnostta-shte-bade-znachitelna-i-na-otdelni-mesta-shte-prevali-slab-dazhd.html", "text": "През нощта ще бъде облачно, на места с превалявания от дъжд. Минимални температури между 12° и 17°. Утре облачността ще бъде значителна и на отделни места ще превали слаб дъжд. През деня ще има временни разкъсвания и намаления на облачността, главно над Южна България. Ще духа слаб, в Източна България до умерен вятър от изток-североизток. Максимални температури между 19° и 24°. Атмосферното налягане ще се задържи почти без промяна - по-ниско от средното за месеца. Това съобщи за  Агенция „Фокус“  дежурният синоптик Христо Христов от  Националния институт по метеорология и хидрология (НИМХ) .                               \r\nНад Черноморието ще има разкъсана облачност, преди обяд предимно значителна, когато на места, главно по северното крайбрежие ще превали слаб дъжд. Ще духа слаб до умерен вятър от изток-североизток. Максималните температури ще бъдат 21° и 22°, колкото е и температурата на морската вода. Вълнението на морето ще бъде 2-3 бала. \r\nВ планините ще бъде облачно със слаби валежи от дъжд. Ще духа слаб югозападен, по най-високите върхове на Рила и Пирин умерен западен вятър. Максималната температура на височина 1200 метра ще е около 15°, на 2000 метра – около 9°. \r\nВ четвъртък ще духа слаб, в Източна България до умерен югозападен вятър и дневните температури ще се повишат още малко. Ще бъде предимно облачно, главно в следобедните часове на много места от запад на изток ще превали. По-късно през деня в Западна България вятърът ще се ориентира от северозапад, ще се усили и с него за кратко ще проникне по-хладен въздух. В петък все още на отделни места в източните райони ще превалява слаб дъжд, но от запад облачността ще се разкъсва, до вечерта чувствително ще намалее. Ще духа умерен, в Дунавската равнина и временно силен северозападен вятър. В събота ще преобладава слънчево време, с временни увеличения на облачността, но вероятността за валежи е много малка. Вятърът чувствително ще отслабне, в много райони в западната част от страната и ще стихне. Преобладаващите минимални температури ще са между 9° и 14°, максималните ще се повишават и в събота в повечето места ще са между 21° и 26°.", "date": "2019.09.24", "title": "НИМХ: Утре облачността ще бъде значителна и на отделни места ще превали слаб дъжд"}
{"url": "http://www.focus-news.net/news/2019/09/24/2701935/peshehodka-e-bila-udarena-ot-lek-avtomobil-po-bul-slavyanski-do-muzeya-v-shumen.html", "text": "Пешеходка е била ударена от лек автомобил по бул. „Славянски“ до музея, съобщиха от  ОДМВР- Шумен . По първоначални данни жената е без сериозни наранявания.", "date": "2019.09.24", "title": "Пешеходка е била ударена от лек автомобил по бул. „Славянски“ до музея в Шумен"}
{"url": "http://www.focus-news.net/news/2019/09/24/2701940/sazdadena-e-vremenna-organizatsiya-na-dvizhenie-po-glavniya-pat-za-makaza-zaradi-katastrofa-s-postradali-v-rayona-na-selo-gradinka.html", "text": "„Мерцедес” и „Форд” са се блъснали по главния път за ГКПП „Маказа” в района на село Градинка тази вечер в 19.20 часа. Това съобщиха от  ОДМВР - Кърджали . Четирима са пострадали – по двама от двата автомобила, които са били транспортирани за оказване на спешна помощ. Движението в района на катастрофата се пренасочва от Кърджали през разклона за  гр.Джебел и село Великденче за ГКПП „Маказа”. От Граничния пункт за Кърджали през новия мост на Момчилград и спирка „Джебел. Извършва се оглед от дежурна оперативна група на РУ-Момчилград.", "date": "2019.09.24", "title": "Създадена е временна организация на движение по главния път за „Маказа” заради катастрофа с пострадали в района на село Градинка"}
{"url": "http://www.focus-news.net/news/2019/09/24/2701938/andrey-novakov-evrodeputat-gerbenp-chast-ot-glasuvaniyata-po-paket-mobilnost-sa-v-razrez-s-protsedurnite-pravila.html", "text": "Част от гласуванията по пакет „Мобилност“ са в разрез с процедурните правила. Това каза за предаването „Това е България“ по  Радио „Фокус“  евродепутатът Андрей Новаков. Той обясни, че покрай законодателните промени има нарушения, които за последните 10 години са прецедент в Европейския парламент. „Едно от гласуванията в Комисията по транспорт мина без текстовете да са преведени на всички езици или поне на български и румънски. Внесохме официално искане текстовете да бъдат преведени, при положение, че бяха изпратени около Бъдни вечер, за да не можем да се запознаем с тях. Разбира се, заради препускането пакетът да бъде приет, те не бяха преведени и председателят на комисията по транспорт каза: „Не ме интересува, не ми го пробутвайте това с правилата“. Това е факт. Това са думите, това е цитат, който тя каза. След това, когато обжалвахме това, което се случи в комисията по транспорт и отидохме на гласуване в пленарна зала, ние внесохме няколко стотин поправки, общо бяха хиляди и те в абсолютно нарушение бяха гласувани за двайсетина минути ан блок”, добави евродепутатът.  \r\nАндрей Новаков каза още, че поправките са били гласувани анблок в рамките на 20 минути, защото идват от България и са против пакета. Той допълни, че  Европейската комисия не е направила оценка на въздействието за това, какво ще се случи, ако се ограничи движението на български и румънски тирове в Централна Европа и как ще се отрази на икономиката на държавите.   \r\n \r\nЦоня СЪБЧЕВА", "date": "2019.09.24", "title": "Андрей Новаков, евродепутат ГЕРБ/ЕНП: Част от гласуванията по пакет „Мобилност“ са в разрез с процедурните правила"}
{"url": "http://www.focus-news.net/news/2019/09/24/2701933/premierat-boyko-borisov-pristigna-v-republika-yuzhna-koreya.html", "text": "Премиерът Бойко Борисов пристигна на официално посещение в Република Южна Корея, предаде специалният пратеник на  Агенция „Фокус” . Това е първото посещение на български министър –председател в страната. Визитата се провежда във връзка с 30-тата годишнина от установяването на дипломатически отношения между двете държави. По време на посещението си Борисов ще се срещне с  премиера на Република Корея Ли Нак-йон и с президента на Република Корея Мун Дже-ин. Той ще посети Центъра за научноизследователска и развойна дейност на компанията „Hyundai Motor Group“ в гр. Хуасонг, както и Университета за чужди езици „Ханкук“ в Сеул. В официалната делегация са още заместник министър-председателят по обществения ред и сигурността и министър на отбраната Красимир Каракачанов, министърът на финансите Владислав Горанов, министърът на транспорта, информационните технологии и съобщения Росен Желязков и министърът на икономиката Емил Караниколов. \r\nТеодора ПАВЛОВА", "date": "2019.09.24", "title": "Премиерът Бойко Борисов пристигна в Република Южна Корея"}
{"url": "http://www.focus-news.net/news/2019/09/24/2701937/centar-makedoniya-sreshtnaha-se-premierite-na-makedoniya-i-gartsiya.html", "text": "Президентът на правителството на Македония Зоран Заев се срещна днес с премиера на Гърция  Кириакос Мицотакис в Ню Йорк в кулоарите на сесията на Общото събрание на ООН, пише македонското електронно издание  Centar . \r\nНа срещата премиерът Заев подчерта, че правителството на Македония е максимално фокусирано върху конструктивния подход в изграждането на взаимно партньорство, основано на приятелство и общо желание за просперитет на региона в интерес на гражданите на двете страни. \r\nПремиерът Заев подчерта, че правителството на  Македония е готово да изпълни изцяло Плана за действие за засилване и обогатяване на сътрудничеството между Република Гърция и Република Северна Македония, както е предвидено в Преспанския договор. Той подчерта, че то е историческа стъпка и значително споразумение за изграждане на добросъседски отношения, по-тясно сътрудничество и конструктивни и положителни отношения между двете страни. \r\nПремиерът на Република Северна Македония Зоран Заев заяви на срещата, че отдава голямо значение на факта, че Гърция е първата държава-членка на НАТО, ратифицирала Протокола за присъединяване на страната към Алианса в процеса на пълноправно членство, който ще бъде финализиран скоро. \r\nНа среща с гръцкия министър-председател Мицотакис, премиерът Заев информира за усилията за засилване на прилагането на текущите реформи, за да се даде възможност за започване на преговорите за присъединяване към ЕС, като положително решение по въпроса се очаква през октомври тази година. \r\nГръцкият премиер изрази подкрепа за започване на преговори с ЕС и подчерта, че последователното и навременно прилагане на Преспанския договор е от решаващо значение за подобряване на отношенията и осигуряване на европейска перспектива за Северна Македония. \r\nНа срещата бе заключено, че насърчаването на икономическото сътрудничество, увеличаването на търговския обмен и преките инвестиции са от взаимна изгода за гражданите на двете страни. \r\n \r\n  Юлиян Марков", "date": "2019.09.24", "title": "Centar (Македония): Срещнаха се премиерите на Македония и Гърция"}
{"url": "http://www.focus-news.net/news/2019/09/24/2701941/vremenno-dvizhenieto-po-pat-i-5-balabanovo-momchilgrad-pri-km-351-e-ogranicheno-v-dvete-posoki-poradi-katastrofa.html", "text": "Временно движението по път I-5 Балабаново - Момчилград при км 351 е ограничено в двете посоки поради ПТП. Това съобщиха от пресцентъра на  Агенция \"Пътна инфраструктура\" . Трафикът се регулира от Пътна полиция. Обходният маршрут е през гр. Момчилград.", "date": "2019.09.24", "title": "Временно движението по път I-5 Балабаново - Момчилград при км 351 е ограничено в двете посоки поради катастрофа"}
{"url": "http://www.focus-news.net/news/2019/09/24/2701942/sport-tsska-pobedi-lokomotiv-gorna-oryahovitsa-s-30-za-kupata-na-balgariya.html", "text": "Футбол: Отборът на ЦСКА победи Локомотив Горна Оряховица с 3:0 в шестнайсетинафинален мач за Купата на България с два гола на Тони Уот и един на Денис  Давидов. Напред продължават и отборите на Черно море, който отстрани Ботев Ихтиман с 3:0 като гост и изненадващо отбора на Кариана от монтанското село Ерден, който елиминира елитния тим на Царско село с 3:0.", "date": "2019.09.24", "title": "Спорт: ЦСКА победи Локомотив Горна Оряховица с 3:0 за Купата на България"}
{"url": "http://www.focus-news.net/news/2019/09/24/2701943/api-vazstanoveno-e-dvizhenieto-po-pat-i-1-blagoevgrad-gkpp-kulata-v-chertite-na-gr-kresna-i-po-pat-ii-82-sofiya-samokov.html", "text": "Възстановено е движението по път I-1 Благоевград - ГКПП \"Кулата\" в чертите на гр. Кресна, както и по път II-82 София – Самоков в района на „Златна рибка“ при км 72. Това съобщиха от  Агенция \"Пътна инфраструктура\"", "date": "2019.09.24", "title": "АПИ: Възстановено е движението по път I-1 Благоевград - ГКПП \"Кулата\" в чертите на гр. Кресна и по път II-82 София – Самоков"}
{"url": "http://www.focus-news.net/news/2019/09/24/2701945/neli-kutskova-sadiya-ot-sofiyskiya-apelativen-sad-uslovnoto-predsrochno-osvobozhdavane-e-praktika-ot-desetki-godini.html", "text": "Условното предсрочно освобождаване е практика от десетки години. Това каза за предаването „Това е България“ по  Радио „Фокус“  съдията от Софийския апелативен съд Нели Куцкова. Тя обясни, че когато човек е изтърпял част от наказанието си за извършено престъпление има възможност за неговото условно освобождаване от затвора, но ако отново извърши престъпление, ще изтърпите остатъка от наказанието плюс наказанието за новото. Съдия Куцкова добави, че в деня на предсрочното освобождаване на Джок Полфрийман са гледани и постановени няколко други дела от подобно естество, но те не са известни на обществото. „Трябва да се подчертае, че от годините, откакто е приет действащия наказателен кодекс от 1968 г., дълги години условното предсрочно освобождаване се е извършвало по предложение на прокурора и на затворническата администрация. Настоящото Народно събрание, това последното, е приело измененията в закона, че всеки осъден има право сам да иска да бъде предсрочно освободен и това се е случило след като България беше осъдена в Страсбург по дело точно с оглед нарушаване на правата на затворниците да поискат това смекчаване на режима им“, допълни съдията. Нели Куцкова каза още, че нормалното човешко съчувствие в този случай се използва срещу съдии, които са изразявали критични позиции срещу управляващите. По нейни думи всеки, който е на власт, има интерес съдът да е уплашен и послушен, за да не го закача. \r\n \r\nЦоня СЪБЧЕВА", "date": "2019.09.24", "title": "Нели Куцкова, съдия от Софийския апелативен съд: Условното предсрочно освобождаване е практика от десетки години"}
{"url": "http://www.focus-news.net/news/2019/09/24/2701934/na-milioni-levove-vazlizat-zagubite-za-balgarskite-hotelieri-sled-falita-na-tomas-kuk-obzor.html", "text": "На доста милиони левове възлизат загубите за българските хотелиери след фалита на „Томас Кук“. Това стана ясно след спешна среща на министъра на туризма Николина Ангелкова с представители на посолството на Великобритания в България, с хотелиери и туроператори, работещи с компанията.  Срещата се проведе в Министерство на туризма и бе във връзка  с фалита с „Томас Кук“.  Министър Николина Ангелкова  обяви на брифинг, че 5940 туристи са в България по линия на „Томас Кук“. „Прведохме среща с посланик Ема Хопкинс и с представителите на българския туристически сектор у нас: основно хотелиери, туроператори, които работят с „Томас Кук“ и с представителя на „Томас Кук“ за България, представители на Комисията за защита на потребителите във връзка с обявения фалит от „Томас Кук“ Великобритания. Вчера ви информирах и тук искам да благодаря за изключително много за съдействието на Британското посолство и лично на посланик Ема Хопкинс, какви ще бъдат следващите стъпки по отношение на британските туристи, които с в България по линия на „Томас Кук“. След днешната среща стана ясно, че са необходими стъпки по отношение на всички останали туристи, които са в България“, каза Ангелкова.  „Както информирах и вчера изключително важно е да следим какво се случва с дъщерните компании с „Томас Кук“, за да не станем свидетели на ефекта на доминото и всички туристи, които са пристигнали чрез дъщерните компании, също да бъдат пряко засегнати“, посочи още министърът. Тя поясни, че има информация, че компаниите на „Томас Кук“ в Германия, във Франция и в Русия са обявили, че са в стабилно състояние и имат самостоятелно управление. „Продължават разговорите с правителствата на съответните държави, така че да продължат да извършват своята дейност.“, обясни министър Ангелкова. „Авиокомпанията на „Томас Кук“ продължава да изпълнява своята дейност“, допълни още министърът. Ангелкова поясни, че ще обсъди с финансовия министър данъчни облекчения за хотелите, засегнати от фалита на„Томас Кук“.  Посланикът на Великобритания в България н. пр. Ема Хопкинс  обясни, всяка година над 350 хил. британски туристи посещават България, но пътуващите с „Томас Кук“ са малък процент от тях. „Посолството ще продължим да подкрепяме операцията, но трябва да сме готови за закъснения. За последстивята върху британският туристически сектор, това е тъжен ден за „Томас Кук“ и служителите им. Посетих ги в Слънчев бряг преди няколко седмици, за да обсъдим летния сезон. Всяка година над 350 хил. британски туристи посещават България. Тези, които пътуват с „Томас Кук“ са много малък процент от това число. „Томас Кук“ ми казаха, че тази година са имали около 13 хил. туристи по морето“, допълни още н. пр. Хопкинс. Тя допълни, че британските туристи обичат да пътуват в България заради топлия климат, красивите гледки, хубавата храна. „Всички тези неща ,ще останат същите и аз вярвам, че британските туристи, ще продължат да идват в България“, допълни още тя.  Христо Гълъбачев , който е посредник на „Томас Кук“ за България посочи, че в момента има 5940 туристи в България, от тях по-малко от 10 % са англичани. \"В момента имаме 500 английски туристи, които \"Томас Кук\" и нашата фирма имат поетия ангажимент да върнат обратно. Останалите туристи са на Белгия, Полша, Чехия и над 4000 са германските. Докрая на тази седмица има потвърдени полети за английските, по два полета са на ден, с изключение на петък. След понеделник имаме само 10 туриста, които трябва да извозим. По-основният въпрос е какво правим с останалите?\", коментира още Гълъбачев. \r\nДеница КИТАНОВА", "date": "2019.09.24", "title": "На милиони левове възлизат загубите за българските хотелиери след фалита на „Томас Кук“ (ОБЗОР)"}
{"url": "http://www.focus-news.net/news/2019/09/24/2701948/inzh-deyan-ivanov-kmet-na-beloslav-edin-ot-nayvazhnite-proekti-koyto-izpalnihme-e-zakrivane-i-rekultivatsiya-na-obshtinsko-depo-za-neopasni-otpadatsi-dalbok-dol.html", "text": "Един от най–важните проекти, който екипът ми успя да изпълни през последните четири години е “Закриване и рекултивация на общинско депо за неопасни отпадъци „Дълбок дол“, намиращо се в град Белослав. С реализацията му постигнахме намаляване на негативното въздействие върху компонентите на околната среда–почви, атмосферен въздух, повърхностни и подземни води и елиминиране на рисковете, произтичащи от движението и разпространението на гудроновите замърсявания в тялото на депото и извън него. Това каза в интервю за  Радио „Фокус“ – Варна  кметът на Белослав инж. Деян Иванов. Според него, за последните четири години се наблюдава трайна тенденция на нарастване на бюджета на общината, основно от финансиране по различни донорски програми, финансирани от структурните фондове на Европейски съюз и други донорски програми. „В началото на мандата приехме бюджет около 7 000 000 лв. В момента разликата е много голяма – в резултат от реализацията на много спечелени проекти от общината,  бюджетът се увеличи до 14 700 000 лв. Към края на  годината с подписването на нови договори по спечелени проекти, тази стойност ще се увеличи. Работа ми и тази на екипа ми, бе насочена в усилия  за осигуряване на дългосрочно позитивно устойчиво развитие на общината, за създаване на по-добри условия за живот на населението, за развитие на икономиката и за увеличаване на социалните придобивки“, добави той при представянето на отчета си. Кметът посочи, че под негово ръководство администрацията е успяла да подготви и проект за изграждане и асфалтиране на улиците на квартал „Младост” в град Белослав, както и за свързване на улица „Св.Кирил и Методий” с главния път Белослав- Варна. Други проекти, подготвени от Община Белослав са свързани с изграждане на водопровод в квартал ”Юг” в  село Разделна, саниране на общински сгради, реновиране на ДГ „Незабравка” в село Страшимирово и на ДГ „Дора Габе” в село Езерово, изграждане на нова спортна комбинирана площадка на стадион „Димитър Ватев”  в Белослав, както и реновиране на парково пространство в квартал „Акации“ и в село Езерово. Подготвено е предоставяне на мобилни здравни услуги на нуждаещите се лица с увреждания и възрастни хора по проект „Патронажна грижа – компонент 2“, както и разкриване на нова иновативна социална услуга по проект, финансиран от МИГ Аврен-Белослав. По време на управлението е подадено проектно предложение за изграждане на подземни съоръжения с контейнери за разделно събиране на отпадъци по европейски стандарт, както и за обновяване на площадно пространство и обособяване на търговска зона на ул.”Иван Вазов” в Белослав. „Много проекти подготвихме, които допринасят за изграждане на добра и привлекателна среда за живот и бизнес в общината и дават възможности за привличане на инвестиции.  Реализирането и завършването на всеки един от тях сме го изживявали като успех, а голяма част от проектните инвестиции продължават да се реализират“, обясни още инж. Иванов. Той посочи още, че е дадено началото на един емблематичен за общината проект. Става въпрос за изграждането на тунела под Плавателен канал 2, свързващ северната и южната страна на общината през Белославското езеро. Кметът припомни, че вече е подписано Споразумение с Европейската инвестиционна банка и са стартирали дейностите по предпроектното проучване. \r\nДиана СТОЕВА", "date": "2019.09.24", "title": "Инж. Деян Иванов, кмет на Белослав: Един от най–важните проекти, който изпълнихме е “Закриване и рекултивация на общинско депо за неопасни отпадъци „Дълбок дол“"}
{"url": "http://www.focus-news.net/news/2019/09/24/2701939/afp-donald-tramp-zayavi-che-shte-bade-uzhasno-ako-planat-na-boris-dzhonsan-za-brekzit-bade-blokiran.html", "text": "Президентът на САЩ Доналд Тръмп подкрепи във вторник плана на Борис Джонсън за излизане от Европейския съюз, след като британският лидер претърпя сериозна неуспех във Върховния съд на Обединеното кралство, предава  AFP . \r\n\"Те трябва да се справят\", каза Тръмп за плана за Брекзит на Джонсън, докато двамата се срещнаха в кулоарите на Общото събрание на ООН. \r\n\"Би било ужасно нещо да се направи по друг начин,\" заяви американския президент. \r\nДжонсън във вторник обеща да продължи напред с плана си за Брекзит на 31 октомври, въпреки решението на Върховния съд, който определи съвета му към кралицата за пророгиране на  парламента за незаконен. \r\n\"Необходим е човек като този, за да го свърши\", каза Тръмп за Джонсън и добави: \"Мисля, че той ще го направи.\" \r\nАмериканският президент каза пред репортери, че „не е имал никаква реакция“, когато е чул, че най-висшият съд във Великобритания се е произнесъл срещу Джонсън. \r\n\"Той е професионалист. Това е още един ден в офиса\", каза Тръмп за британския си колега. \r\nРешението на съда дойде след поредица от поражения в парламента, които ограничиха плановете на Джонсън да напусне ЕС в края на следващия месец, дори без споразумение с Брюксел, припомня агенцията. \r\n \r\n  Юлиян Марков", "date": "2019.09.24", "title": "AFP: Доналд Тръмп заяви, че ще бъде „ужасно“, ако планът на Борис Джонсън за Брекзит бъде блокиран"}
{"url": "http://www.focus-news.net/news/2019/09/24/2701947/167-balgari-sa-zhertva-na-trafik-na-hora-s-tsel-trudova-eksploatatsiya-obzor.html", "text": "167 българи са жертва на трафик на хора с цел трудова експлоатация. Подробности около проведената на 17 септември операция оповестиха ръководителят на Специализираната прокуратура Димитър Петров, комисар Людмил Попов - началник на отдел „Противодействие на трафика на хора“ в ГДБОП,  и  наблюдаващият прокурор Евгения Деянова. \r\nЕдновременните действията по разследването на българските и френските правоохранителни органи са извършени в пълен синхрон на територията на двете държави, съгласно споразумение за съвместен екип за разследване с участието на Евроджъст и Европол. На територията на Франция са задържани трима български и един френски гражданин, посочи ръководителят на Специализираната прокуратура Димитър Петров. Според събраната информация българите организирали трафика на работници от страната в района на град Лион. Българските работници – предимно малоимотни и малограмотни хора, били набирани главно от областите Търговищка, Бургаска, Шуменска, след което им „поднасяни“ са подпис договори с българското дружество на чужд език, без да разбират съдържанието, но с обещанието да получават между 60 и 80 евро на ден. Във Франция хората били транспортирани с нелицензиран превоз, за логистиката – настаняване на хората и намиране на френски работодатели, отговарял френският гражданин. Работниците попадали буквално в палаткови лагери и живеели в крайно мизерни условия.  Обещаното заплащане не се случвало, получавали средства, колкото да съществуват, нямали и такива, за да се приберат в страната. Според данните до момента групата е действала под прикритието на легален бизнес – наемане на работници по трудови договори от българско търговско дружество, което от своя страна ги „командировало“ във Франция. Така френският работодател плащал възнагражденията на работниците на българската фирма по банков път и огромна част от полагащото се на работниците бивала  присвоявана от престъпната група, която инвестирала приходите  в недвижими имоти и търговска дейност и във Франция. \r\nВ хода на разследването на българска територия е установено, че офисът на българското дружество е регистриран на адрес, на който се намира празен незастроен парцел. При претърсването в дома на участниците в групата са намерени и иззети множество документи, доказващи престъпната дейност, и в частност - за големи парични суми за дарения между участниците в групата (от порядъка на 40 000 евро), декларации за значителни лични спестявания, фактури, касови бележки от бензиностанции, документи за купуване на големи  количества алкохол и цигари. \r\nПреди да започне разследването в ГДБОП са постъпвали много сигнали от различни хора, които са ходили да работят сезонна работа, не са получавали възнаграждения или са получавали по-малки възнаграждения, поясни комисар Попов. По думите му българските колеги, които бяха на място с френските служители, откриха множество бусове, с които са транспортирани незаконно работниците.  \r\nТеодора ПАТРОНОВА", "date": "2019.09.24", "title": "167 българи са жертва на трафик на хора с цел трудова експлоатация (ОБЗОР)"}
{"url": "http://www.focus-news.net/news/2019/09/24/2701951/vazstanoveno-e-dvizhenieto-pri-km-158-na-am-trakiya-v-posoka-sofiya.html", "text": "Възстановено е движението при км 158 на АМ \"Тракия\" в посока София. Това съобщиха от пресцентъра на  Агенция \"Пътна инфраструктура\" .  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.09.24", "title": "Възстановено е движението при км 158 на АМ \"Тракия\" в посока София"}
{"url": "http://www.focus-news.net/news/2019/09/24/2701952/predsrochnoto-osvobozhdavane-na-dzhok-polfriyman-predizvika-naprezhenie-v-obshtestvoto-obzor.html", "text": "Предсрочното освобождаване на Джок Полфрийман предизвика напрежение в обществото. То започна с протест пред Съдебната палата, където се събраха стотици граждани. Протестът бе организиран от ПП \"Атака\" заради предсрочното освобождаване на Джок Полфрийман. Протестиращите носеха плакати с текст: \"Оставка на съдия Калпакчиев\" и \"Върнете убиеца Джок в затвора\".  Лидерът на ПП \"Атака\" Волен Сидеров  коментира пред журналисти, че на съдия Калпакчиев трябва да му бъдат отнети правата и повече да не практикува тази професия. \"Решението му е позор за съдебната система. Тук излиза въпросът кой издига на високи постове подобни личности и защо си затваря очите съдебната система\", заяви Сидеров. Според него Хелзинският комитет от години защитава престъпници. По думите му той е антибългарска организация. Той призова гражданите да разлепят снимки на съдия Калпакчиев в София, за да може всеки да знае кой стои зад този образ. \"Как спят тези хора, които позволяват да бъдат опростени такива наказания за убийци. Някои магистрати у нас започнаха да се чувстват недосегаеми\", отбеляза лидерът на ПП \"Атака\". Темата коментираха и други политици.  Лидерът на АБВ Румен Петков  коментира темата в свое телевизионно участие.  \"Решението на съда, да пусне предсрочно убиецът Пофрийман, е вулгарно и цинично. Маса адвокати заеха позиция, че има неспазване на практиките. Очевидно Хелзинкският комитет гледа на съдия Калпакчиев и на Пофрийман като на хора с еднакви заслуги пред обществото. Калин Калпакчиев два пъти е получавал наградата на БХК „Човек на годината”. За високото отличие беше номиниран и Пофрийман. ВСС много внимателно трябва прецени ролята и на тримата съдии. Нашата държава трябва да се намеси, защото иначе един изверг, който е извършил жестоко убийство и е направил опит за второ такова, ще бъде освободен”, каза той. Петков допълни, че вероятно става въпрос за конфликт на интереси от страна на тримата магистрати от Софийския апалетивен съд, решили да освободят предсрочно Пофрийман. Той допълни, че политизирането на случая е грозно. Според него трябва да се сложи край на намаляването на присъдата при добро поведение. \r\n По-късно през деня  Съдийската колегия на Висшия съдебен съвет   излезе с позиция, в която тя изрази своето безпокойство от ескалиращото обществено напрежение през последните дни по повод съдебния акт, постановен от въззивен състав на Апелативен съд – София, за условното предсрочно освобождаване на австралийския гражданин Джок Полфрийман. \"Ние сме съпричастни към болката и страданията на близките на Андрей Монов, като споделяме тяхното усещане за нарушен баланс между правото и справедливостта. От колегията заявяват също, че правомощията и функциите на Висшия съдебен съвет обаче са прогласени в Конституцията на Република България и в Закона за съдебната власт (ЗСВ) и уточняват, че в съответствие с разпоредбата на чл. 16 от ЗСВ, ВСС е административен орган, който не се намесва в правораздавателната дейност и не може да обсъжда, контролира или ревизира съдебни актове\", се посочва още в позицията. \r\nПрокуратурата също се намеси в казуса.  Главният прокурор Сотир Цацаров  поиска ВКС да спре изпълнението на постановеното условно предсрочно освобождаване на осъдения за убийство австралийски гражданин. Това се случи след като до главния прокурор постъпи молба от Аксения и Христо Монови – родители на убития Андрей Монов, за внасяне на искане до Върховния касационен съд за възобновяване на производството по условно предсрочно освобождаване на Джок Полфрийман, осъден за убийството на сина им. \r\nНа брифинг  говорителят на главния прокурор Румяна Арнаудова  даде повече разяснения за ситуацията. Тя съобщи, че са налице основания за възобновяване на това производство и затова гл. прокурор  Сотир Цацаров  е сезирал Върховния касационен съд. „Основанията са две – неспазването на изискуемата форма на произнасяне на Софийския апелативен съд като становището на главният прокурор е, че е следвало този съд да се произнесе с решение, тъй като такъв е законът, такъв е наказателно процесуален кодекс, но въпреки това и въпреки че не е спазена тази форма Софийският апелативен съд се е произнесъл по начин, който противопоставя невъзможност да се поиска възобновяване на това производство“, добави Арнаудова. „Второто основание да се поиска възобновяване на това производство са доказателствата за незаконен състав. Това определение според доказателствата по делото е постановено от незаконен състав от двама от общо тримата съдии са имали законно основание за само отвод. Това те не са сторили въпреки задълженията си по закон, тъй като има достатъчно доказателства за отношения включително и лични на председателя на състава и на докладчика по това производство, за които те са били длъжни да съобщят“, обясни още говорителят на главния прокурор. Румяна Арнаудова подчерта, че незаконният състав е абсолютно основание за отмяна на постановен съдебен акт. „Установени са били налични и тези факти, че председателят на състава двукратно е бил награждаван от Български хелзинкски комитет като човек на годината в организираната от тази неправителствена организация класация. Съдията докладчик е била съавтор в годишният доклад за 2016 година за същата неправителствена организация. Тези лични отношения е трябвало да бъдат обявени от съдиите, трябвало е да се самоотведат, доколкото те по този начин са показвали и съпричастност към идеята на неправителствената организация. Фактът, че не са направили дължимото за всеки един магистрат поведение и не са предприели необходимите действия поставя под съмнение законността на съдебния акт, защото всички граждани имат право да получат безпристрастно правосъдие“, подчерта говорителят на главният прокурор.", "date": "2019.09.24", "title": "Предсрочното освобождаване на Джок Полфриймън предизвика напрежение в обществото (ОБЗОР)"}
{"url": "http://www.focus-news.net/news/2019/09/24/2701949/varna-se-vklyuchva-v-evropeyskata-nosht-na-uchenite.html", "text": "Варна се включва в Европейската нощ на учените, предаде репортер на  Радио „Фокус“ – Варна . На 26 и 27 септември варненци и гости на града могат да изберат да участват в част от програмата. Целта на Европейска нощ на учените е да докаже, че наука има навсякъде около нас и е еднакво важна за всички ни, независимо от възраст и занятие, а учените са хора с изключително вълнуващи професии. \r\nРегионалният организатор на събитието е Институт по океанология – БАН и неговите асоциирани партньори. За варненци са предвидени в два поредни дни– 26 и 27 септември и три локации. Събитието тази година е посветено на 150-тата годишнина на Българска Академия на Науките, 35 години НИК „Академик”, 100 години от създаването на Международния астрономически съюз и 45 години от откриването на първата експозиция в Етнографски музей, Варна към РИМ – Варна. \r\nВ четвъртък на  борда на научноизследователския кораб „Академик“, най-смелите и обичащи предизвикателствата на морето бъдещи, настоящи и бивши морски изследователи и мореплаватели ще имат възможност да разгледат постерната изложба „35 години НИК „Академик“. \r\nВ петък ще бъдат представени паралелни събития в две локации – Централен вход на Морска градина и обсерваторията „Николай Коперник“, които ще се превърнат в малък панаир на науката с щандове с демонстрации, експерименти, научни дискусии и пряко участие на публиката. Посетителите ще могат да се докоснат до единствената в България изследователска миниподводница РС-8В и да се запознаят отблизо с работата на подводните изследователи. Всички посетители ще могат да участват в две томболи за спечелване на награди. \r\nДесислава ВАСИЛЕВА", "date": "2019.09.24", "title": "Варна се включва в Европейската нощ на учените"}
{"url": "http://www.focus-news.net/news/2019/09/24/2701953/pozhar-izpepeli-kashta-v-selo-popovitsa-sadovska-obshtina.html", "text": "Пожар изпепели къща в село Поповица, Садовска община. Това съобщи за  Радио \"Фокус\"- Пловдив  говорителят на ОДМВР. Към 17.30 ч. в РУ- Асеновград постъпил сигнал за пожар на адрес в село Поповица. Според първоначалните данни от къщата излезли, без да пострадат 78-годишна жена и 61-годишният й психичноболен син. По думи на майката, обаче, има вероятност мъжът отново да е влязъл в горящата сграда, но до момента това не е потвърдено. Майката не е пострадала, но синът все още не е намерен. Огънят е локализиран и овладян от екипи на пожарната. Предстои да бъде извършен оглед и да се установят причините за възникване на пожара. По случая работят разследващи от РУ-Асеновград. \r\nЦветана ТОНЧЕВА", "date": "2019.09.24", "title": "Пожар изпепели къща в село Поповица, Садовска община"}
{"url": "http://www.focus-news.net/news/2019/09/24/2701950/neli-kutskova-sadiya-ot-sofiyskiya-apelativen-sad-sadebniyat-sastav-e-bil-edinodushen-po-kazusa-za-dzhok-polfriyman.html", "text": "Съдебният състав е бил единодушен по казуса за Джок Полфрийман. Това каза за предаването „Това е България“ по  Радио „Фокус“  съдията от Софийския апелативен съд Нели Куцкова. Тя обясни, че случаят е удобен, за да бъдат настроени гражданите към съда, защото политиците имат нужда от зависим съд. По нейни думи са стотици затворниците, които са били условно освободени по същата процедура. „Има и много други хора, които са били условно предсрочно освободени, разпространители на наркотици и т.н. Това предполага наблюдение върху конкретно осъдения човек, преценка на поведението му в затвора, най-важното – опасността за обществото, дали той отново ще извърши същото престъпление“, добави съдията. Нели Куцкова каза още, че хора на високи позиции показват невежество по отношение на съдебни процедури, а съдът не насрочва делата спрямо предстоящите политически събития.  \r\n \r\nЦоня СЪБЧЕВА", "date": "2019.09.24", "title": "Нели Куцкова, съдия от Софийския апелативен съд: Съдебният състав е бил единодушен по казуса за Джок Полфрийман"}
{"url": "http://www.focus-news.net/news/2019/09/24/2701955/nevrokopskiyat-mitropolit-serafim-napravi-parva-kopka-na-stroezha-na-nov-paraklis-v-selo-poleto.html", "text": "Неврокопският митрополит Серафим направи първа копка на строежа на нов параклис. Той се намира на Оброчището Свети четиридесет мъченици в село Полето. Това съобщиха за  Радио „Фокус“ – Пирин  от Община Симитли. В слънчевия съботен ден на святото място се събраха миряни заедно с кмета на Община Симитли – Апостол Апостолов, народния представител – Стефан Апостолов, председателя на Общински съвет Симитли – Владимир Христов, както и кметските наместници на съседните села, за да отпочнат богоугодното дело. Владиката благослови строежа, както и всички присъстващи. \r\nПо стари предания и легенди, които най-възрастните в Полето разказват, на това място някога е имало черква, наречена на Свети Четиридесет мъченици. Възрастните разказват, че на мястото са погребвани некръстените деца. Днес мястото е белязано като свято от малка постройка с два свещника и икона на Свети Четиридесет мъченици.", "date": "2019.09.24", "title": "Неврокопският митрополит Серафим направи първа копка на строежа на нов параклис в село Полето"}
{"url": "http://www.focus-news.net/news/2019/09/24/2701956/sport-yasni-sa-domakinite-na-finalite-na-shampionska-liga-prez-sledvashtite-chetiri-godini.html", "text": "Футбол: Ясни са домакините на финалите  на Шампионска лига през следващите четири години.  \r\nФиналът на настоящия сезон през 2020 година ще се играе на Стадион „Ататюрк“ в Истанбул. През 2021 финалът ще е в Санкт Петербург, през 2022 – в Мюнхен, а през 2023 в Лондон на „Уембли“. \r\n„Уембли“ посрещна финала в Шампионската лига на два пъти през новия век – първо през 2011-а, както и две години по-късно. На него ще се играят и седем мача от Европейското първенство  през 2020.", "date": "2019.09.24", "title": "Спорт: Ясни са домакините на финалите  на Шампионска лига през следващите четири години"}
{"url": "http://www.focus-news.net/news/2019/09/24/2701954/euraktiv-ek-e-zapoznata-s-uvelichavaneto-na-migrantite-kam-gartsiya-i-balgariya.html", "text": "Европейската комисия заяви във вторник (24 септември), че е запозната с скорошното увеличение на мигрантите, идващи нелегално от Турция, в страните от ЕС България и Гърция, но отхвърли всички незабавни планове за евентуална нова сделка за миграция с Анкара, пише европейският информационен портал  EURAKTIV . \r\nБългарският премиер Бойко Борисов наскоро предупреди за значително увеличение на незаконните преминавания. Борисов заяви на 20 септември, че 440 мигранти са били задържани след преминаване през турската граница същия ден до 11,00 ч. \r\nПодобна е ситуацията и в Гърция. Медиите на страната съобщават, че само за два дни повече от 750 бежанци и мигранти са били спасени от морето от бреговата охрана или са достигнали бреговете сами. \r\nВ предишни изявления Борисов каза, че благодарение на споразумението между ЕС и Турция от 18 март 2016 г. България се радва на „нулева миграция“. Българският премиер се изяви като защитник на турския президент Реджеп Тайип Ердоган, включително като организира среща на върха ЕС-Турция по време на председателството на България през март 2018 г. \r\nСъгласно това споразумение ЕС изплати на Турция първия транш от 3 милиарда евро, за да поеме отново мигранти, преминаващи от турска територия към гръцки острови. Вторият транш от 3 милиарда евро беше освободен по-късно. ЕС настоява, че това не са пари за откуп, а помощ за подпомагане на Турция да се справи със сирийските бежанци. \r\nТурция е дом на повече от 3,6 милиона сирийски бежанци. Ердоган твърди, че Турция е похарчила 40 милиарда долара за бежанци и обвинява Запада, че не е предоставил достатъчно помощ. \r\nЕрдоган неведнъж е казвал, че ще наводни Европа с мигранти, тъй като парите за помощ не идват. \r\n„Може да сме принудени да направим това (отваряне на границите), за да получим международна подкрепа“, повтори той на 5 септември. \r\nЕС заяви, че е изпълнил обещанието си и парите са изплатени. \r\nНо Борисов сякаш подкрепя версията на Ердоган. В речта си в националния парламент той каза, че спирането на плащанията на ЕС към Турция увеличава миграционния натиск върху България, въпреки че, по думите му, Гърция е по-засегната. \r\n„Очевидно вниманието е съсредоточено върху Италия и много малко внимание се отделя на България и Гърция“, добави той. \r\nВътрешните министри от пет страни от ЕС направиха жест към новото италианско правителство тази седмица, като се съгласиха да преразпределят мигранти, спасени в морето в централното Средиземноморие. \r\nПопитан от EURACTIV дали изпълнителната власт на ЕС е запозната с увеличения брой мигранти, пристигащи в България и Гърция, говорителят на Комисията Наташа Берто каза: \r\n \r\n„Всъщност ние знаем за увеличаване на пристигащите в Гърция и България. Трябва обаче да се каже, че тези цифри са много по-ниски от тези преди сключването на споразумението между ЕС и Турция “. \r\nТя добави, че еврокомисарят по въпросите на миграцията Димитрис Аврамопулос е в контакт с гръцките и българските власти, за да види каква помощ е необходима, за да помогне на страните да се справят с този увеличен брой пристигащи. \r\nУспоредно с това тя каза, че Аврамопулос е в контакт с турските власти и че е потвърдил ангажимента на ЕС към изпълнението на споразумението между ЕС и Турция във всичките му аспекти, включително фонда за сирийските бежанци в Турция. \r\nПопитана за разногласието между Брюксел и Анкара относно данните за изплатените пари, тя каза, че са отпуснати 5,6 милиарда евро от общата сума от 6 милиарда евро. \r\nТя обяснява разминаването, като казва, че част от парите са отпуснати за дългосрочни програми, чието изпълнение може да продължи две или повече години. \r\nБерто изясни също така, че Комисията на Юнкер няма да надхвърли сумите, предвидени за втория транш и всяка евентуална дискусия относно бъдещите плащания към Турция ще бъде отговорност на новата комисия, която трябва да встъпи в длъжност на 1 ноември. \r\n \r\n  Юлиян Марков", "date": "2019.09.24", "title": "EURAKTIV: ЕК е запозната с увеличаването на мигрантите към Гърция и България"}
{"url": "http://www.focus-news.net/news/2019/09/24/2701958/vazstanoveno-e-dvizhenieto-po-pat-i-5-balabanovo-momchilgrad-pri-km-351.html", "text": "Възстановено е движението по път I-5 Балабаново - Момчилград, при км 351. Това съобщиха от  Агенция \"Пътна инфраструктура\" .", "date": "2019.09.24", "title": "Възстановено е движението по път I-5 Балабаново - Момчилград, при км 351"}
{"url": "http://www.focus-news.net/news/2019/09/24/2701957/nimh-nay-mnogo-dazhd-e-otcheten-musala-i-cherni-vrah-12-lkvm.html", "text": "Най-много дъжд е отчетен Мусала и Черни връх - 12 л/кв.м. Това съобщиха за  Агенция „Фокус“  от  Националния институт по метеорология и хидрология (НИМХ) . В Сандански измерените количества валежи са 11 литра. В София са измерени 6 литра. Очакванията са през утрешния ден да няма валежи.  \r\nВиолета СИМЕОНОВА", "date": "2019.09.24", "title": "НИМХ: Най-много дъжд е отчетен Мусала и Черни връх - 12 л/кв.м"}
{"url": "http://www.focus-news.net/news/2019/09/24/2701946/vzglyad-sasht-zapochnaha-vizova-voyna-s-rusiya-na-nivo-oon.html", "text": "САЩ започнаха визова война с Русия на ниво ООН, пише руският вестник  „Взгляд“ .  \r\nАмериканските власти предизвикаха нов международен скандал и се оказаха лоши домакини. Руската делегация не получи виза навреме за пътуване до Ню Йорк до Общото събрание на ООН. Кремъл обеща изключително остра реакция, а външното министерство вече връчи протестна нота на американския заместник-посланик. Как може да се обясни враждебният жест на американската дипломация и как трябва да се реагира на изострянето на визовата война? \r\nКремъл коментира международния скандал, който избухна по вина на американските власти. Отказът да се издават визи на руската делегация в Общото събрание на ООН е много тревожна и неприемлива ситуация. Вашингтон всъщност наруши международните задължения, заяви говорителят на руския президент Дмитрий Песков. Вашингтон няма право да отказва в такъв случай, тъй като в случая не става въпрос за руско-американски отношения, а за международните задължения на САЩ, заяви Песков, цитиран от РИА Новости. \r\nПо-рано заместник-министърът на външните работи на Русия Сергей Рябков подчерта: „Москва счита за тревожно, че САЩ пренебрегват задълженията си да приемат централата  на ООН на своя територия. \"Днес в Министерството на външните работи беше поканен заместник-ръководителя на дипломатическата мисия на САЩ в Русия, на когото беше изказан протест и бе връчена нота\", каза Рябков. \r\nВъв вторник сутринта ръководителят на Комисия по външните работи на Съвета на федерацията Константин Косачов обяви, че той, както и колегата му от Държавната дума Леонид Слуцки и осем служители на външното министерство (включително главният преводач и ръководителят на отдела на генералния секретар Сергей Бутин) не са получили американски визи. Парламентаристите и дипломатите трябваше да придружават министъра на външните работи на Русия Сергей Лавров на заседание на Общото събрание на ООН, което се откри във вторник в Ню Йорк. \r\nАндрей Климов, заместник-председател на комисията по международни въпроси на Съвета на федерацията, коментира във вестник „Взгляд“, че руската делегация не е получила визи по технически причини. „Тази виза може да бъде дадена както днес, така и утре сутринта. Миналия път също се чака до последно “, каза източникът. Надеждата ситуацията да бъде решена нормално, изрази ръководителят на Комисията по външните работи на Думата Леонид Слуцки. „Мисля, че задължително ще бъде издадена виза, защото като членовете на официалната делегация, одобрена от президента (няма значение Русия или която и да е друга държава), не могат да не получат виза за основната международна организация?“. \r\nВашингтон обаче наистина многократно е отказвал да издава визи на руски дипломати или е забавял документите. Например през април 2019 г. Министерството на външните работи заяви, че един от служителите не е бил в състояние да участва в събитието на Общото събрание на ООН за свободата на медиите. А през май руското външно министерство съобщи, че САЩ отказват визи на дипломати, които е трябвало да участват в подготовката на конференция по Договора за неразпространение на ядреното оръжие -2020. \r\nАмериканците правят това по отношение не само на руснаци, но и на представители на други страни, които не се считат за приятелски във Вашингтон. Няколко представители на иранската делегация също не успяха да получат американски визи предния ден. Това постоянният представител на Русия при Организацията на обединените нации Василий Небензя нарече изнудване и натиск върху иранците. \r\nТози път на руските дипломати и парламентаристи не им бяха отказани официално визи. Американската страна просто не върна навреме паспортите, които сега са в посолството на САЩ в Москва, каза сенатор Косачов. Но, както обясни официалният представител на Министерството на външните работи Мария Захарова, руската страна не е допуснала никакви технически грешки - документите са били представени навреме. Така че поведението на САЩ може да се счита за възмутителен пример за неуважение към партньорите от ООН, заяви Захарова. \r\n \r\n  Юлиян Марков", "date": "2019.09.24", "title": "„Взгляд“: САЩ започнаха визова война с Русия на ниво ООН"}
{"url": "http://www.focus-news.net/news/2019/09/24/2701960/dariha-transporten-kuvyoz-na-mbal-velingrad.html", "text": "Акушеро-гинекологичното отделение на общинската „МБАЛ-Велинград“ получи транспортен кувьоз, с който в кризисни ситуации да се превозват недоносените бебета, съобщиха от  община Велинград . Закупуването на необходимата апаратура стана възможно, благодарение на дарители и инициативата „Капачки за бъдеще”. Кувьозът ще бъде използван в спешни случаи от специалистите не само на велинградската болница, а и от всички нуждаещи се и от съседните общини. Кметът на община Велинград д-р Костадин Коев лично изказа благодарността си към всички, които допринесоха това дарение да се случи, защото нашите новородени деца имат нужда от висококачествени грижи и прецизна апаратура.", "date": "2019.09.24", "title": "Дариха транспортен кувьоз на МБАЛ-Велинград"}
{"url": "http://www.focus-news.net/news/2019/09/24/2701944/tass-angela-merkel-se-e-sreshtnala-s-iranskiya-prezident-hasan-rouhani.html", "text": "Бъдещето на ядрената сделка с Иран и ситуацията в Близкия изток след нападенията срещу саудитските петролни съоръжения бяха в центъра на срещата между германския канцлер Ангела Меркел и иранския президент Хасан Рухани, предава  TACC , като се позовава на изявление на федералния канцлер пред репортери в кулоарите на сесията на Общото събрание на ООН. \r\n\"По време на разговора стана дума, разбира се, за ядрена сделка, бъдещето на Съвместния всеобхватен план за действие (СВПД) и ситуацията в региона след атаките в Саудитска Арабия\", каза тя. \"Ние, трите европейски държави - Великобритания, Франция и Германия, казахме вчера, че сме убедени, че Иран е отговорен. Ние, разбира се, подбрахме думите - носи отговорност\", добави Меркел. \r\n \r\n  Юлиян Марков", "date": "2019.09.24", "title": "ТАСС: Ангела Меркел се е срещнала с иранския президент Хасан Роухани"}
{"url": "http://www.focus-news.net/news/2019/09/24/2701962/sport-uefa-promeni-grupovata-faza-na-turnira-za-ligata-na-natsiite.html", "text": "Футбол: УЕФА увеличи броя на участниците в първите три дивизии на Лигата на нациите. Лигите A, B, C се разширяват от 12 на 16 отбора, които ще бъдат разделени в четири групи от четири отбора. В Лига D броят на участниците ще намалее от 16 на седем отбора. \r\nПрез първия сезон на Лигата на нациите в Лига А 12 отбора бяха разделени в четири групи. Отборите, които заеха третото място в групите - националните отбори на Германия, Исландия и Полша , трябваше да изпаднат в дивизия В, но след промените ще запазят мястото си.", "date": "2019.09.24", "title": "Спорт: УЕФА промени груповата фаза на турнира за Лигата на нациите"}
{"url": "http://www.focus-news.net/news/2019/09/24/2701965/tass-frenskiyat-prezident-govori-za-napredaka-mezhdu-kiev-i-moskva-i-tsitira-solzhenitsin.html", "text": "Френският президент Еманюел Макрон отбеляза напредъка, който беше очертан през последните седмици в диалога между Киев и Москва, изказвайки се на сесията на Общото събрание на ООН, цитиран от  TACC . \r\n\"Президентът на Украйнa Владимир Зеленски започна да прави първите стъпки; президентът на Русия Владимир Путин успя да отговори на това\", заяви Макрон. „През последните седмици бе постигнат напредък“, подчерта той. \r\n\"Ние също знаем какво предстои и какви етапи трябва да последват\", заяви френският президент. \"В следващите седмици ще се проведе среща на върха в Нормандския формат на ниво държавни и правителствени ръководители\", добави той. \r\nТой призова световните лидери да намерят смелост в изграждането на мира, припомняйки думите на носителя на Нобелова награда за литература, руския писател Александър Солженицин за значението на смелостта за политиците. \r\n\"Александър Солженицин по време на реч в Харвард през 1978 г. каза, че ни липсва смелост\", припомни Макрон. \"И днес бих искал да апелирам да си възвърнем смелостта, особено в създаването на мир и смелостта да поемеш отговорност.\" \r\n\"Да се създаде мир означава да се премине към диалог, компромиси, към възстановяване на доверието\", каза френският лидер. Той подчерта, че \"точно това е необходимо днес в толкова много региони и по-специално в Близкия изток.\" \r\nТова не е първият път, в който Макрон цитира Солженицин. Например, той цитира известната реч на Солженицин в Харвардския университет по време на речта си на годишната среща на френските посланици през 2018 г. \r\nФренският държавен глава вярва, че е дошъл моментът за възобновяване на преговорите между Съединените щати, Иран, страните, участващи в Съвместния всеобхватен план за действие (СВПД)за Иранската ядрена програма и регионалните сили.  \r\n„Повече от всякога съм дълбоко убеден, че дойде време за възобновяване на преговорите между Съединените щати, Иран, страните, които са подписали СВПД, и регионалните сили, които са загрижени най-вече“, каза той. „Това се отнася предимно за сигурността и стабилността на тези държави.\" \r\nСред условията и целите на тези преговори Макрон посочи изхода от кризата в Йемен и премахване на икономическите санкции. \"Какви трябва да бъдат условията и целите на преговорите? На първо място, пълната увереност, че Иран няма да притежава ядрено оръжие, второто е изходът от кризата в Йемен\", подчерта той. \"Третото план за сигурност, който обхваща други кризи в региона, и морската безопасност. И накрая, премахването на икономическите санкции.\" \r\n \r\n  Юлиян Марков", "date": "2019.09.24", "title": "ТАСС: Френският президент говори за напредъка между Киев и Москва и цитира Солженицин"}
{"url": "http://www.focus-news.net/news/2019/09/24/2701966/the-independent-boris-dzhonsan-shte-sakrati-poseshtenieto-si-v-sasht-zaradi-reshenieto-na-sada.html", "text": "Борис Джонсън се завръща във Великобритания, за да се справи със спешните въпроси около решението на Върховния съд на Великобритания за пророгирането на парламента, пише британският вестник  The Independent . \r\nПремиерът беше принуден да прекъсне посещението, за да присъства в Камарата на общините в 11.30 ч. в сряда. \r\nЛидерът на лейбъристите Джереми Корбин призова  Джонсън да \"обмисли позицията си\" след важното решение, докато лидерът на либералдемоктратите Джо Суинсън заяви, че не е \"годен\" да бъде премиер. \r\nИзказвайки се в Ню Йорк, премиерът заяви, че неговото правителство ще „уважава” решението на съда и добави, че „разбира се парламентът ще се върне на работа”. \r\nБорис Джонсън и кралицата са обсъдили важното решение на Върховния съд, че закриването му от парламента е незаконно, но представител на правителството отказа да изясни дали премиерът се е извинил на кралицата. \r\nПремиерът е разговарял с нея по телефона преди да се върне от Ню Йорк , очаква се да направи спешно обръщение пред Камарата на общините в сряда. \r\nПравителствен източник не би посочил естеството на разговора между премиера и кралицата, казвайки: „Никога при никакви обстоятелства не обсъждаме съдържанието на разговорите между премиера и нейно величество.“ \r\nОказа се обаче, че Джонсън няма да успее да се върне във Великобритания навреме за възобновяването на работата на парламента, в 11.30 ч., което може да разгневи някои депутати, които поискаха присъствието му. \r\nОчаква се полетът му да кацне обратно във Великобритания най-рано около обяд - след като речта му пред Организацията на обединените нации беше отложена за по-късно вечерта в Ню Йорк. \r\nСега Борис Джонсън е в капан, пише главният политически коментатор на The Independent Джон Рентул.  \r\n\"Единственият му изход е да прокара сделка през парламента до 19 октомври - датата, посочена в закона, приет за предотвратяване на Брекзит без сделка. \r\n \"Вероятно ще предстои най-голямото решение за краткото време на Джонсън като министър-председател: на 19 октомври той ще изпрати изискваното от закона писмо с молба за удължаване на Брекзит до ЕС (което почти сигурно ще направи), или ще подаде оставка? Изборът е толкова страхотен.\" \r\n \r\n  Юлиян Марков", "date": "2019.09.24", "title": "The Independent: Борис Джонсън ще съкрати посещението си в САЩ заради решението на Съда"}
{"url": "http://www.focus-news.net/news/2019/09/24/2701963/nezavisimaya-gazeta-prezidentat-na-sasht-se-priteche-na-pomosht-na-boris-dzhonsan.html", "text": "Президентът на САЩ се притече на помощ на Борис Джонсън след решението на британския Върховен съд, коментира руският вестник  “Независимая газета“ . \r\nБританският премиер Борис Джонсън и американският президент Доналд Тръмп ще сключат търговско споразумение между двете страни до юли 2020 г., съобщават медиите. Инициатор е Вашингтон. Така американският лидер показа подкрепата си за поддръжниците на Брекзит и настоящия глава на британското правителство. За Борис Джонсън помощта от чужбина не би била излишна. Във вторник той претърпя чувствително поражение - Върховният съд реши, че взетото по негово предложение решение за спиране на работата на парламента е незаконно. \r\nОще през юни, по време на посещение в Обединеното кралство, Тръмп говори за бъдещо споразумение, което след излизането на британците от ЕС ще увеличи търговския оборот на двете страни пет пъти. \r\n„Мисля, че ще сключим много смислено търговско споразумение, което също ще бъде много справедливо“, заяви американският президент, изказвайки се по време на кръгла маса, проведена тогава в Лондон по проблемите на големия британски и американски бизнес. Въпреки това, когато дойде време, Тръмп се въздържа от всякакви специфики. Британският вестник Sun нарече времевата линия: „пътна карта“ за споразумението, която може да бъде представена още през декември тази година. \r\nСпоред Кира Годованюк, старши изследовател в Центъра за британски изследвания в Института за Европа на Руската академия на науките, изявленията за безпрецедентното търговско споразумение между двете страни имат чисто политически характер. \r\n„Не може да се говори за бързо и ускорено сключване на споразумение. Въпросът за Брекзит все още не е решен. При какви условия ще се проведе, не е ясно. Ако се сключи сделка за Брекзит, това предполага, че Обединеното кралство ще остане в митническия съюз на ЕС за известно време. Това означава, че не може да се говори за предстоящо сключване на митнически съюзи със САЩ “, каза тя пред НГ. \r\nГодованюк отбелязва, че преговорите за търговско споразумение между Вашингтон и Лондон няма да са лесни. „Има твърде много клопки. Например САЩ искат безплатен достъп до вътрешния пазар на Обединеното кралство за своите храни и селскостопански продукти. Във Великобритания това плаши мнозина. Те се опасяват, че генетично модифицираните продукти, произведени в САЩ, ще наводнят рафтовете в магазините“, казва експертът. Годованюк обръща внимание на американско-британските разногласия по отношение на допускането на американски компании на застрахователния пазар и пазара на медицински услуги на Обединеното кралство. Следователно предстоят преговори, които е малко вероятно да приключат в рамките на шест месеца. \r\nПрипомняйки перспективите за двустранно търговско споразумение, Тръмп по този начин уверява избирателите на Джонсън, че САЩ няма да изоставят Великобритания, когато напуснат ЕС, каза експертът. За Джонсън подобна подкрепа е много важна. В борбата срещу противниците в страната той е победен. Във вторник Върховният съд постанови за незаконно спирането на парламента. Решение на съда означава, че парламентът все пак ще започне да заседава. Освен това противниците на премиера в Камарата на общините ще имат още една причина за атаки срещу Джонсън. Неговите действия бяха признати от Върховния съд като превишение на правомощията на министър-председателя. \r\n \r\n  Юлиян Марков", "date": "2019.09.24", "title": "„Независимая газета“: Президентът на САЩ се притече на помощ на Борис Джонсън"}
{"url": "http://www.focus-news.net/news/2019/09/24/2701967/afp-demokratite-stratirat-formalno-razsledvane-za-impiychmant-na-prezidenta.html", "text": "Очакваше се председателят на Конгреса  Нанси Пелоси да обяви официално разследване за импийчмънт на Доналд Тръмп във вторник на фона на нарастващите обвинения за злоупотреба с власт от американския президент, предава  AFP . \r\nПелоси трябва да говори в 17:00 часа местно време (24:00 часа българско време ) след среща с членове на нейната партия, където призивите за импийчмънт нарастват, въпреки опасенията на ръководството на Демократическата партия, че подобен ход може да навреди на шансовете им в битката за Белия дом през 2020 г. \r\nПозовавайки се на източници, близки до Пелоси, няколко американски медии съобщиха, че тя ще обяви началото на официално разследване за импийчмънт в Камарата на представителите, първата стъпка в процес, който в крайна сметка може да доведе до отстраняването на Тръмп от длъжност. \r\n\"Абсолютно важно е президентът да носи отговорност. Никой не е над закона\", каза Пелоси на форум във Вашингтон, без да потвърждава плановете си за импийчмънт. \r\n\"Казах, щом имаме фактите, ние сме готови. Сега имаме фактите. Готови сме\", каза тя. \r\nВъзникналите призиви за импийчмънт са подхранвани от скандал заради вероятния опит на Тръмп да окаже натиск върху президента на Украйна за откриване на корупционно разследване срещу основния му претендент за Белия дом Джо Байдън и синът на Байдън Хънтър. \r\n \r\n  Юлиян Марков", "date": "2019.09.24", "title": "AFP: Демократите стратират формално разследване за импийчмънт на президента"}
{"url": "http://www.focus-news.net/news/2019/09/24/2701964/afp-angela-merkel-zayavi-che-iskaniyata-na-iran-za-oblekchavane-na-amerikanskite-sanktsii-sa-nerealistichni.html", "text": "Германският канцлер Ангела Меркел заяви във вторник, че исканията на Иран за облекчаване на санкциите на САЩ са \"нереалистични\", след  като тя се срещна отделно с президентите на съперничещите си държави, цитира думите й  AFP . \r\n\"Естествено бих се радвала, ако имаше преговори между Съединените щати и Иран\", каза тя пред журналисти в Организацията на обединените нации. \r\nТя обаче отхвърли исканията на Иран Съединените щати да отменят всичките си санкции преди да се проведат преговори на високо ниво. \r\n\"Смятам, че това е нереалистично\", каза тя след отделни разговори с американския президент Доналд Тръмп и иранския президент Хасан Рoухани. \r\nТръмп, обръщайки се към Генералната асамблея, заплаши да наложи още повече санкции на Иран, след като ислямската република беше обвинена в извършване на атака върху петролната инфраструктура на Саудитска Арабия. \r\nФренският президент Еманюел Макрон и японският премиер Шиндзо Абе също имат срещи с двамата лидери като част от международния опит за намаляване на напрежението. \r\n \r\n  Юлиян Марков", "date": "2019.09.24", "title": "AFP: Ангела Меркел заяви, че исканията на Иран за облекчаване на американските санкции са „нереалистични“"}
{"url": "http://www.focus-news.net/news/2019/09/24/2701961/afp-emanyuel-makron-prizova-iran-i-sasht-da-potarsyat-reshenie-chrez-pregovori.html", "text": "Френският президент Еманюел Макрон във вторник призова Иран и САЩ да търсят решение чрез преговори,  като той се стреми да уреди историческа среща между техните президенти в рамките на сесията на Общото събрание на Организацията на обединените нации, цитира думите му  AFP . \r\n\"Сега повече от всякога е времето за преговори между Иран, Съединените щати, подписалите Съвместния всеобхватен план за действие (СВПД) по иранската ядрена програма и регионалните сили, съсредоточени върху сигурността и стабилността на региона\", заяви Макрон пред Организацията на обединените нации, говорейки за  ядреното споразумение с Иран за 2015 г. \r\n \r\n  Юлиян Марков", "date": "2019.09.24", "title": "AFP: Еманюел Макрон призова Иран и САЩ да потърсят решение чрез преговори"}
{"url": "http://www.focus-news.net/news/2019/09/24/2701959/the-korea-herald-mun-dzhey-in-predlozhi-prevrashtaneto-na-demilitariziranata-zona-v-mezhdunarodna-zona-na-mira.html", "text": "Президентът Мун Джей-ин във вторник предложи Демилитаризираната зона (ДМЗ), която разделя двете Кореи да се превърне в „международна зона на мира“, цитира думите му корейското англоезично издание  The Korea Herald \r\nИдеята беше представена в основната реч на Мун пред Общото събрание на ООН в Ню Йорк. \r\n„Днес предлагам ДМЗ , която разделя Корейския полуостров през средата да се превърне в „международна зона на мира“, каза Муун, като подчерта, че идеята се основава на трите му принципа за решаване на въпросите на Корейския полуостров. \r\nПринципите са предотвратяване на война, гаранции за взаимна сигурност между двете Кореи и общ просперитет за двете страни. \r\n„ДМЗ е общо наследство на човечеството, ценността на което трябва да бъде споделена от света. След като бъде установен мир между двете Кореи, ще настоявам за включването на ДМЗ в списъка на световното културно наследство на ЮНЕСКО съвместно със Северна Корея.\" \r\nСпоред визията на Мун, зоната между Панминджон и Кесон в Северна Корея ще бъде превърната в „зона за сътрудничество за мир“, а в рамките на ДМЗ ще бъдат базирани организации на ООН, както и организации, занимаващи се с мира, екосистеми и култура. \r\nВ речта си Мун призова и за международно сътрудничество при премахването на противопехотните мини от ДМЗ. \r\n„Ако Северна Корея извършва денуклеаризация, международната общност трябва да предприеме съответните мерки. Създаването на международна зона за мир ще осигури системна и практическа гаранция за сигурност за Северна Корея.\" \r\nПредложението на Мун произтича от необходимостта да се дадат осезаеми гаранции за сигурност на Северна Корея, като в същото време намалява заплахата от война за Юга. \r\nЮжнокорейският президент също изтъкна ролите, които ООН и американският президент Доналд Тръмп изиграха за извеждането на Северна Корея на масата за преговори, и представи своята визия за междукорейско икономическо сътрудничество. \r\n„Южна Корея планира да създаде ползотворен кръг, където мирът води до икономическо сътрудничество, а икономическото сътрудничество от своя страна допълнително консолидира мира“, каза Мун. \r\nКазвайки, че мирът на Корейския полуостров е неделим от световния мир, Мун добави, че ще продължи да търси сътрудничество с членовете на ООН в процеса на установяване на мир на полуострова и постигане на денуклеаризация на Северна Корея. \r\nПрезидентът на Южна Корея също се възползва от възможността да подчертае стойността на свободната търговия, намеквайки за проблемите с Япония. \r\n„Източна Азия постигна безпрецедентен растеж в историята чрез обмен и икономическо разделение на труда и сътрудничеството. Редът на лоялната конкуренция на свободната търговия беше в основата на този растеж“, каза Мун. \r\n„Бихме могли да постигнем по-нататъшно развитие, когато ценностите на лоялната и свободната търговия се защитават на основите на сериозни размисли върху миналото.“ \r\n \r\n  Юлиян Марков", "date": "2019.09.24", "title": "The Korea Herald: Мун Джей-ин предложи превръщането на демилитаризираната зона в „международна зона на мира“"}
