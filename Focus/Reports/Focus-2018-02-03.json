{"url": "http://www.focus-news.net/news/2018/02/03/2484679/veliko-tarnovo-nosht-s-knigite-na-hari-potar-shte-provede-regionalna-narodna-biblioteka-p-r-slaveykov.html", "text": "„Нощ с книгите на Хари Потър“ ще проведе Регионална народна библиотека „П. Р. Славейков“ във Велико Търново. Това съобщиха за Радио „Фокус“ – Велико Търново от библиотеката. Събитието ще се състои на 5 февруари (понеделник) от 18.00 часа в Детския отдел на Филиал „Бузлуджа“, намиращ се на ул. „Деню Чоканов 8“. Фенове на момчето магьосник ще могат да споделят увлечението си по невероятните истории на Дж. К. Роулинг. Темата на тазгодишното събитие е „Фантастични животни“, включващо тематични игри, предизвикателства и състезания от всичките седем книги от поредицата, както и от допълнителните книги от колекцията на хогуортската библиотека. Децата могат да се облекат с подходящи за вечерта костюми, най-добрите от които ще бъдат отличени. Ще се четат откъси от поредицата. Участниците ще  изработват фантастично животно и ще оцветяват змей. Глобалното събитие се организира за четвърта поредна година.\r\nНадежда КРЪСТЕВА", "date": "2018.02.03", "title": "Велико Търново: „Нощ с книгите на Хари Потър“ ще проведе Регионална народна библиотека „П. Р. Славейков“"}
{"url": "http://www.focus-news.net/news/2018/02/03/2484677/sport-shapekoenze-poiska-izvazhdane-na-nasional-ot-turnira-kopa-libertadores.html", "text": "Ръководството на \"Шапекоензе\" поиска изхвърляне на уругвайския \"Насионал\" от турнира Копа Либертадорес. Причината е неуместното поведение на феновете по време на мача между двата тима от втория кръг. Камерите уловиха как група уругвайски привърженици правят \"самолетчета\" по трибуните. Темата е чувствителна за \"Шапе\", тъй като преди година почти целия отбор и щаб загинаха при самолетна катастрофа.\r\nРъководството на \"Шапекоензе\" изпрати официална жалба до организаторите, съобши bTV. Бразилският клуб очаква официален отговор и наказания преди реванша. Мачът завърши с победа 1:0 за гостите от \"Насионал\". Реваншът е на 8 февруари.\r\nВенцислав ДРАГОМАНОВ", "date": "2018.02.03", "title": "Спорт: Шапекоензе поиска изваждане на Насионал от турнира Копа Либертадорес"}
{"url": "http://www.focus-news.net/news/2018/02/03/2484680/vidin-4-066-299-lv-sa-otpusnati-za-mesechni-pomoshti-za-detsa-za-2017-g-v-oblastta.html", "text": "4 066 299 лв. са отпуснати за месечни помощи за деца за 2017 г. във Видинска област, каза за Радио „Фокус“ – Видин Венцислав Боянов, директор на РД „Социално подпомагане“. Той посочи, че помощите са отпуснати за 9 981 деца, като с тази сума са подпомогнати 6 516 семейства. „Месечна помощ за дете с увреждане е отпусната на 634 деца за сумата от 3 119 815 лева. Еднократна целева помощ за първокласници е начислена и изплатена за учебната 2017г.- 2018 г. в областта за 514 деца в размер на 128 500 лева“, каза Боянов. Той допълни, че в областта през 2017 година по  Закона за семейни помощи за деца и Правилника за прилагането му са подпомогнати 9 259 случая за сумата от 7 909 668 лева.\r\nАнна ЛОЗАНОВА", "date": "2018.02.03", "title": "Видин: 4 066 299 лв. са отпуснати за месечни помощи за деца за 2017 г. в областта"}
{"url": "http://www.focus-news.net/news/2018/02/03/2484683/afp-edinadeset-voennosluzheshti-sa-zaginali-pri-samoubiystven-atentat-v-pakistan.html", "text": "Броят на загиналите военнослужещи при самоубийствен атентат в армейски лагер в североизточната част на Пакистан достигна до 11, предава AFP, като се позовава на данни от военните на Исламабад.\r\nСред жертвите има офицер, става ясно от разпространената информация. Съобщава се за 13 пострадали. \r\nОтговорност за атаката поеха пакистанските талибане в имейл до журналисти. .Тереза Герова", "date": "2018.02.03", "title": "AFP: Единадесет военнослужещи са загинали при самоубийствен атентат в Пакистан"}
{"url": "http://www.focus-news.net/news/2018/02/03/2484681/der-spiegel-helmut-kol-e-daryaval-sredstva-za-veterani-ot-vafen-ss.html", "text": "Като млад политик Хелмут Кол (1930-2017) е дарявал средства на организация, подпомагаща намиращи се в затвора нацистки престъпници и техните близки, съобщава германското издание Der Spiegel, като привежда данни, съгласно които според „стария канцлер“ Паул Хаусер, „бащата“ на страховитата паравоенна организация Вафен-СС, е бил „достоен човек“.\r\nСъответните документи, които потвърждават информацията, стават достъпни за обществеността едва сега. От тях става ясно, че годишно Кол е дарявал около 200 марки на „Фонд Хаусер“, набиращ средства за подпомагане на нацистки и техните роднини. \r\nФондът е основан през 1962 г., когато самият Хаусер все още е бил жив, като част от организацията HIAG (Асоциация за взаимопомощ на бивши членове на Вафен-СС), член на която е бил и самият той. Каузата й е била реабилитиране на репутацията и правния статус на Вафен-СС. Фондът, който носи името на Хаусер, е създаден за социална дейност.\r\nКол е смятал генерал-полковника на Вафен-СС за „достоен човек\". От редакцията обаче подчертават, че единиците на Паул Хаусер са извършили военни престъпления. Изданието не пропуска да отбележи, че той е оказвал съдействие за укриване на нацистки престъпления и техните извършители. \r\nDer Spiegel припомня на читателите, че Хелмут кол също е показал „странно разбиране“ за Вафен-СС. През 1985 г. той предизвика скандал, когато заедно с тогавашния президент на САЩ Роналд Рейгън посети военно гробище, в което са положени тленните останки на членове на Вафен-СС..Тереза Герова", "date": "2018.02.03", "title": "Der Spiegel: Хелмут Кол е дарявал средства за ветерани от Вафен-СС"}
{"url": "http://www.focus-news.net/news/2018/02/03/2484708/ria-novosti-rusnatsite-nanesoha-visokotochen-udar-po-boytsite-svalili-su-25.html", "text": "Въоръжените сили на Русия нанесоха удар с високоточно оръжие по контролирания от групировката „Джебхат ан Нусра“ район в сирийската провинция Идлиб, на небето над който беше свален руския Су-25, предава РИА Новости, като се позовава на информация от руското Министерство на отбраната.\r\n„По района, контролиран от терористичната групировка „Джебхат ан Нусра“ в провинция Идлиб, от където беше изстреляна ракетата от ПЗРК (преносим зенитно-ракетен комплекс) по руския самолет Су-25, беше нанесен групов удар с високоточно оръжие. Според данните от прихванати радио съобщения, в резултат от удара са унищожени повече от 30 бойци от „Джебхат ан Нусра“\", се казва в заявлението на военното ведомство.\r\nВ събота вечерта джихадистите, използвайки ПЗРК свалиха щурмови бомбардировач Су-25 от Военно-космическите сили на Русия. Пилотът на самолета успя да се катапултира, но загина в бой с терористите.\r\nРуският център за примиряване на враждуващите страни, съвместно с представители на Турция, отговорна за зоната за деескалация „Идлиб“, предприемат мерки за предаването на тялото на руския пилот.\r\nПревод и редакция:", "date": "2018.02.03", "title": "РИА Новости: Руснаците нанесоха високоточен удар по бойците, свалили Су-25"}
{"url": "http://www.focus-news.net/news/2018/02/03/2484687/shumen-za-poredna-godina-nch-saglasie-1882-s-osmar-poluchi-pokana-za-uchastie-v-proletnite-praznitsi-v-reni-i-bolgrad.html", "text": "За поредна година НЧ „Съгласие - 1882“- с. Осмар получи  покана за участие в пролетните празници в Рени и Болград. Това съобщи за Радио „Фокус“- Шумен Анета Недялкова, секретар на читалището. Посещението в Украйна ще бъде в началото на месец март. „Ще присъстваме на пролетните празници, на деня на пролетните символи, ще се включим и в честванията на Трети март“, каза Недялкова. Тя посочи, че по повод 140 години от Освобождението ще поднесат цветя пред Паметника на загиналите опълченци в Болград, наричан „малката Шипка“. Самодейците от село Осмар ще посетят и Болградската гимназия, с която вече ги свързва приятелство. „Председателят на читалището Ангел Христов ще подари картина, рисувана върху кожа на Самарското знаме, а нека домакините от град Рени решат дали да я предоставят на Културния център или в местния музей“, каза Недялкова.\r\nИвелина ИВАНОВА", "date": "2018.02.03", "title": "Шумен: За поредна година НЧ „Съгласие- 1882“- с. Осмар получи покана за участие в пролетните празници в Рени и Болград"}
{"url": "http://www.focus-news.net/news/2018/02/03/2484686/sport-bayern-myunhen-specheli-kato-gost-na-maynts-s-20.html", "text": "Байерн Мюнхен не срещна трудности при гостуването си на Майнц и спечели с 2:0 мача от 21-ия кръг на германската Бундеслига. И двете попадения бяха отбелязани преди почивката от Франк Рибери и Хамес Родригес. С победата Байерн увеличи аванса си от 18 точки на върха в класирането пред втория в момента Байер Леверкузен.Други резултати от кръга: \r\nШалке – Вердер 1:2\r\nХерта – Хофенхайм 1:1\r\nФрайбург – Байер Леверкузен 0:0\r\nВолфсбург – Щутгарт 1:1", "date": "2018.02.03", "title": "Спорт: Байерн Мюнхен спечели като гост на Майнц с 2:0"}
{"url": "http://www.focus-news.net/news/2018/02/03/2484688/siyka-surkova-kmet-na-smolyanskoto-selo-momchilovtsi-s-konski-kushii-i-konkurs-za-narodni-nosii-shte-otbelezhim-todorovden.html", "text": "Усилено тече подготовката за Тодоровден в смолянското село Момчиловци. Това каза за Радио „Фокус“ – Смолян кметът на селото, Сийка Суркова. Тази година празникът, превърнал се в една от емблемите на селото, се провежда за 23-ти пореден път и ще се отбележи на 24 февруари. По думите на Суркова на Тодоровден ще има традиционната кушия, в която ще участват конете от селото, както и тези от околните села. „Това е изключително зрелищна проява, която събира гости от близо и далеч в Момчиловци. Другият акцент в празника ще е конкурсът за народна носия. Той ще се проведе за трета поредна година и също е изключително колоритен“, допълни Суркова. Тя отбеляза, че за първите две години откакто се провежда, в него се включват много участници и изрази надежда и тази година да бъде така. В конкурса за народна носия може да се видят красивите и пъстри одежди, носени от деца, жени и мъже. За участниците в кушията и конкурса за носии са предвидени награди. Жури ще избира кои са най-бързите коне, както и коя е най-автентичната, най-пъстрата и най-красива народна носия. Традиционно за празника в селото идват както туристи от цялата страна, така и чуждестранни гости. „Вече са започнали и резервациите в хотелите и къщите за гости в Момчиловци от любители на народните традиции, които искат да се докоснат до празника навръх Тодоровден“, каза още Сийка Суркова.\r\nНели ГЕРГЬОВСКА", "date": "2018.02.03", "title": "Сийка Суркова, кмет на смолянското село Момчиловци: С конски кушии и конкурс за народни носии ще отбележим Тодоровден"}
{"url": "http://www.focus-news.net/news/2018/02/03/2484691/vidin-zemedelskite-proizvoditeli-v-oblastta-sa-zaverili-2109-ednodnevni-trudovi-dogovori-prez-2017-godina.html", "text": "Земеделските производители във Видинска област са заверили 2109 еднодневни трудови договори през 2017 година, каза за Радио „Фокус“ – Видин Надежда Симеонова, директор на областната Инспекция по труда. Наетите работници за ден са се включили в прибирането на реколтата от грозде, плодове и зеленчуци. Помагали са и при сезонната обработката на различни насаждения. През 2016 година еднодневните трудови договори са били 1162. \r\nПрез 2017 г. Областната инспекция е извършила 818 проверки в 682 предприятия, от които 88 са проверени за първи път. Инспекторите са установили 3636 нарушения, свързани със здравословните и безопасни условия на труд, със закрилата на трудовите права на работници и служители и други.\r\nАнна ЛОЗАНОВА", "date": "2018.02.03", "title": "Видин: Земеделските производители в областта са заверили 2109 еднодневни трудови договори през 2017 година"}
{"url": "http://www.focus-news.net/news/2018/02/03/2484689/tanjug-yohanes-han-shte-poseti-sarbiya-samo-den-sled-predstavyaneto-na-strategiyata-na-es-za-zapadnite-balkani.html", "text": "Комисарят по въпросите на европейската политика за съседство и преговорите за разширяване Йоханес Хан ще пристигне на официално посещение в Сърбия само ден след представянето на Стратегията за разширяване на ЕС със страните от Западните Балкани, предава Tanjug, държавната информационна агенция на западната ни съседка.\r\nОт Брюксел потвърдиха визитата и датите на провеждането й – 7-8 февруари. След това Хан ще отпътува за черногорската столица – Подгорица. Агенция „Фокус“ припомня:\r\nСтратегията за разширяване на Европейския съюз с държавите от Западните Балкани ще бъде оповестена на 6 февруари. Документът, озаглавен „Надеждна перспектива за разширяване на страните от Западните Балкани\", ще бъде представен от европейския комисар по въпросите на политиката за съседство и преговорите за разширяване Йоханес Хан в рамките на пленарна сесия на Европейския парламент. \r\nСпоред Европейската комисия следващата 2019 г. ще бъде от решаващо значение за страните от Западните Балкани. Тогава се очаква отношенията между Сърбия и Косово да се нормализират, а Македония и Албания да започват преговори за присъединяване към Общността.Тереза Герова", "date": "2018.02.03", "title": "Tanjug: Йоханес Хан ще посети Сърбия само ден след представянето на Стратегията на ЕС за Западните Балкани"}
{"url": "http://www.focus-news.net/news/2018/02/03/2484684/varna-nad-15-000-bezrabotni-v-oblastta-sa-ustroeni-na-rabota-prez-2017-godina.html", "text": "Над 15 000 безработни в област Варна са устроени на работа през 2017 година. Това съобщиха за Радио „Фокус“ – Варна от Дирекция „Регионална служба по заетостта” във Варна. От тях най-голям е делът на лицата със специалност – 39,2% от всички започнали работа, следвани от лицата без квалификация – 31,3% и с работническа професия – 29,5%. През 2017 година на работа са устроени 2 937 младежи до 29-годишна възраст и 1 225 лица с продължителност на регистрация в бюрата по труда над 1 година.\r\nНа първичния пазар на труда през 2017 година работа са започнали 13 985 лица. С посредничеството на бюрата по труда от Варненска област 10 250 безработни са намерили трудова реализация в реалната икономика. По програми за заетост устроените са 364, а по насърчителните мерки за заетост – 82. По схеми на Оперативна програма „Развитие на човешките ресурси” работа са започнали 623 лица, допълниха от дирекцията.\r\nПрез 2017 година в бюрата по труда от областта са заявени 14 956 работни места. На първичния пазар са обявени 12 581 работни места, което е с 1 837 повече спрямо 2016 година. От работодатели от частния сектор са заявени 77,8% от работните места. Най-голямо търсене на работна сила през годината се регистрира в хотелиерството и ресторантьорството, търговията и преработващата промишленост. Следват заявените свободни работни места в сферата на образованието, строителството, административните и спомагателни дейности, операции с недвижими имоти, транспорта, селското стопанство. По програми за заетост са обявени 372 работни места. 1 931 са обявените работни места по Оперативна програма „Развитие на човешките ресурси”. По мерки за заетост са заявени 72 работни места.\r\nМарияна ВАЛЕНТИНОВА", "date": "2018.02.03", "title": "Варна: Над 15 000 безработни в областта са устроени на работа през 2017 година"}
{"url": "http://www.focus-news.net/news/2018/02/03/2484682/chez-okolo-9-hilyadi-abonati-sa-s-prekasnato-elektrozahranvane-zaradi-silniya-vyatar.html", "text": "Около 9 хиляди абонати са с прекъснато  електрозахранване заради силния вятър. Това съобщиха за Агенция „Фокус“ от пресцентъра на ЧЕЗ, във връзка с прекъсванията на електрозахранването вследствие на бурния вятър към 19.30 часа.  В област София град без ток са 180 клиента, в област Враца - 1000 клиента, в област Перник - 400 клиента, в София област - 7000 клиента, в област Плевен - 1000 клиента. Екипи на дружеството работят по отстраняване на авариите.", "date": "2018.02.03", "title": "ЧЕЗ: Около 9 хиляди абонати са с прекъснато  електрозахранване заради силния вятър"}
{"url": "http://www.focus-news.net/news/2018/02/03/2484462/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Пентагонът публикува нова политика засягаща ядрените оръжия, която предлага въвеждането на два нови типа ядрено оръжие, което по същество означава прекратяване на политиката за намаляване на американския ядрен арсенал, заложена от бившия президент Барак Обама, коментира Washington Post. Министърът на отбраната Джеймс Матис отбеляза в представянето си на новата политика, проведено в петък, че промените отразяват нуждата „да се погледне истината в очите“ и да се „види светът такъв, какъвто е, а не какъвто искаме той да е“. Това е първата промяна на политиката в сферата от 2010 г. насам. \r\nПолитиката на Обама целеше, както казваше бившият президент, САЩ да дадат пример и водят държавите по света към ядрено обезоръжаване, пише още вестникът. Но официални лица от армията и администрацията на Доналд Тръмп смятат, че политиката на бившия държавен глава е била твърде идеалистична, тъй като противниците на САЩ не са се съгласили да намалят ядрения си арсенал.\r\nСпоред думите на генералът от Военновъздушните сили Пол Селва, който е вицепредседател на Съвета на началник-щабовете, „в течение на последните години, Русия и Китай разработваха нови видове ядрени оръжия“, докато според Селва, САЩ не са имали такава политика, което е дало предимство на руските и китайски ядрени арсенали. \r\nПодсилването на ядрения потенциал на САЩ бе едно от предизборните обещания на Тръмп, който по-рано тази седмица заяви, че целта му да се създадат толкова мощни ядрени бомби, „които биха попречили на всеки акт на агресия“. \r\nНовата стратегия също така включва въвеждането на т.нар. „нискокалибрени“ ядрени бомби, които ще бъдат използвани от ракети, част от арсенала на някои видове подводници. \r\nВторият тип нововъведение, не е точно такова, коментира изданието. Става въпрос за оръжие, известно като \"подхлъзни ги\", спряно от производство от Джордж Буш (старши) и премахната от ядрения арсенал от Барак Обама. Оръжието представлява нисколетяща ракета с ядрена глава \"круиз\", която също ще се използва от подводници. \r\n*** САЩ имат сериозни подозрения, че режимът на сирийския президент Башар Асад продължава да използва боен газ зарин срещу собствения си народ, които се подсилват от различни свидетелства и информации, идващи от района, въпреки обещанието си да се откаже от своя химически арсенал, пише американското издание Washington Examiner.\r\nВ изказване пред журналисти в петък, министърът на отбраната на САЩ Джеймс Матис намекна, че ако САЩ намерят сигурни доказателства, подкрепящи подозренията им, отговорът им може да е поредна американска военна операция.\r\nПрез април м.г., ВС на САЩ изстреляха залп крилати ракети по сирийско летище, след като сирийската опозиция съобщи за химическа атака в град Хан Шейхун.\r\n„Наблюдаваме ситуацията и всички видяха как реагирахме на това, така че те ще сбъркат ако пак нарушат химическата конвенция“, заяви Матис.\r\nВоенният министър обясни, че американските власти изучават информациите за употреба на химическо оръжие от сирийския режим.\r\n„Най-много сме разтревожени от възможната употреба на газ зарин и търсим доказателство, че той действително е използван“, заяви Матис, уточнявайки, че засега тази информация не е потвърдена.\r\n„Нямам доказателства. Само казвам, че местни групи, НПО-та и бойци от опозицията ни съобщават, че там се използва зарин. И ние търсим доказателства за това“, подчерта американският военен.\r\nОт Washington Examiner припомнят, че минали месец държавния секретар Рекс Тилърсън заяви, че атаките на правителствената армия в района на Източна Гута са предизвикали „сериозни притеснения“, че режимът на Асад продължава да използва химически оръжия и обвини Русия в съпричастност с това, тъй като тя е гарант на сирийския режим в споразумението за химическо разоръжаване от 2013 година.\r\n„Русия не изпълнява ангажиментите си“, заяви Тилърсън на 23 януари. „След април 2014 година, има все повече свидетелства, че Сирия все още притежава химически оръжия незаконно и ги използва срещу собствения си народ“.\r\n*** Републиканците от долната камара на Конгреса публикуваха противоречивия документ, известен като „Бележката на Нунес“, която обвинява ФБР и Министерството на правосъдието в проявяване на предрасъдъци и превишаване на правомощията си при следенето на Картър Пейдж, бивш член на предизборния щаб Доналд Тръмп, съобщава The New York Times. \r\n„Бележката“ която предизвика политическа буря, както отбелязва изданието, критикува информацията, използвана от органите на реда при искането на разрешение за подслушване на Пейдж. Висшите служители, които са позволили това са посочени в противоречивата „Бележка“, носеща името на подготвилия документа конгресмен Девин Нунес. Но вестникът добавя още, че документът не е успял да покаже това, което някои републиканци са искали, а именно доказателство, което би могло да хвърли сянка върху разследването на потенциалната руска намеса на американските президентските избори от 2016 г. и дискредитира водещия случая специален прокурор Робърт Мюлер. Документът обаче потвърждава, както се предполагаше по-рано, че действията на бившия съветник от предизборния щаб на Тръмп Джордж Пападопулос всъщност са дали идеята за начало на разследването. Според разпространените по-рано данни, Пападопулос е обявил, че Русия има документи, които биха помогнали на Доналд Тръмп да спечели изборите, след дълга нощ в лондонски бар през месец май 2016 г.  \r\nСпоред ФБР и представителите на опозиционна Демократическа партия, „Бележката“ е заблуждаваща, тъй като съдържа неточности и липси на информация. \r\n*** Третата подводница от клас „Скорпен“ на индийския Военноморски флот (ВМФ), произведена в страната, не може да се сравнява с качеството и количеството на бързоразвиващата се китайска флота, заявиха китайски експерти, пише китайското правителствено издание за международна политика Global Times.\r\nИндийският ВМФ спусна на вода „Карандж“ в пристанището на Мумбай в сряда, съобщи индийският телевизионен канал ndtv.com.\r\n„Индия разработи подводници от клас „Скорпен“, които трябва да заменят остарелите подводници от клас „Кило“, заяви Сонг Жонгпинг, телевизионен коментатор и военен експерт, пред Global Times.\r\n„Тези подводници са с конвенционално задвижване и са измислени от французите“, обясни Сонг. Според неговите думи, Индия има намерение да увеличи военния си потенциал чрез внос на технологии и строеж на още подобни подводници.\r\nПодводниците от клас „Скорпен“ са оборудвани с независима въздушна задвижваща система, добавя експертът, която осигурява продължително потапяне. Те са могат да бъдат въоръжени с торпеда и френски противокорабни ракети Екзосет.\r\nТе имат модерен стелт дизайн и способността да осъществяват изненадващи и високоточни атаки, съобщават от индийската ndtv.com.\r\nИндийската телевизия добавя, че по време, когато корабите на индийския ВМФ остаряват бързо и в лицето на разширеното китайско военно присъствие в Индийския океан, тези подводници ще увеличат значително боеспособността на индийския флот.\r\n„Но Китай е изпреварил с много Индия в строенето на подводници и мощта на флота, като цяло“, подчерта Сонг.\r\nБройката на китайските високотехнологични кораби, независимо дали от тип 052D, тип 052С, фрегата тип 054А или корвет от тип 056 – бързо се увеличава, демонстрирайки увеличаващата се мощ на Китайския ВМФ, заключва китайският експерт.\r\n*** Министърът на отбраната на САЩ заяви, че Вашингтон разговаря с Анкара за ситуацията в района на сирийския град Манбидж, пише турското издание Daily Sabah.\r\nМатис добави още, че сега  не е подходящ момент този въпрос да се обсъжда публично. Според неговите думи, публичните разговори за Манбидж „само ще усложнят ситуацията с домашните аудитории“.\r\n„По този начин се балансират противоречащи си интереси. Само мога да ви кажа, че към момента това е просто активна дискусия с нашия съюзник Турция“, обясни матис.\r\nДокато Турция иска да разшири военната си операция „Маслинова клонка“ и в района на сирийския град Манбидж, американският висшестоящ генерал Джоузеф Вотел по-рано заяви, че САЩ няма да изтеглят своите военнослужещи от района на държания от сирийските кюрдски „Отряди за народна самоотбрана“ град Манбидж.\r\n***", "date": "2018.02.03", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2018/02/03/2484692/komisar-vasil-katsarski-pozhar-e-goryal-pri-paten-vazel-ablanitsa-kray-lovech.html", "text": "Пожар е горял край пътен възел Абланица, има сигнал и за пожар високо в Стара планина. Това съобщи за Агенция „Фокус“ комисар Васил Кацарски директор Регионална дирекция „Пожарна безопасност и защита на населението\"-Ловеч. Комисар Кацарски поясни, че са изгорели  около 20 дка сухи треви и храсти. „В момента има сигнал за пожар, който е много високо в Стара планина. В тъмнината няма как да се реагира, теренът е недостъпен. Няма застрашени населени места, няма никакъв риск за хората“, обясни комисар Кацарски.", "date": "2018.02.03", "title": "Комисар Васил Кацарски: Пожар е горял при пътен възел Абланица край Ловеч"}
{"url": "http://www.focus-news.net/news/2018/02/03/2484463/predstoyashti-sabitiya-v-stranata-za-3-fevruari-agentsiya-fokus.html", "text": "***\r\nОт 09.00 до 16.00 часа в Регионалния исторически музей ще се проведе образователна програма „Зима в музея 2018“. Програма ще се състои в периода 3 – 6 февруари 2018 г. и е предназначена за деца от 6 до 12 години.\r\n***\r\nОт 11.00 до 19.00 часа в литературен клуб „Перото“ ще се състои „Нощ на книгите за Хари Потър“. \r\n***\r\nОт 11.30 часа в храм „Св. Седмочисленици“ ще се отслужи панахида по повод 40 дни от кончината на Костадин Чакъров, български комунист, писател и общественик, дългогодишен съветник на Тодор Живков и Людмила Живкова.\r\n***\r\nОт 11.45 часа пред Народното събрание ще се проведе протест срещу Истанбулската конвенция.\r\n***\r\nОт 10.00 часа в село Дъбрава за пета поредна година ще се проведе празник на виното. Програмата ще започне с дегустация на винени напитки.  \r\n***\r\nОт 10.00 часа на 3-тия етаж на Мол – Велико Търново ще се проведе благотворителен базар за набиране на средства за лечението на 14-годишната Никол Георгиева.\r\n***\r\nОт 11.00 часа в салона на НЧ „Искра“ ще бъде представен детския куклен спектакъл „Супер д-р Димитров“. \r\n***\r\nОт 12.00 часа заместник-кметът по хуманитарни дейности и социална политика на Община Видин Венци Пасков ще бъде гост на празника Трифон Зарезан в с. Майор Узуново. \r\n***\r\nОт 11.00 часа заместник-кметът по устройство на територията и развитие на инфраструктурата инж. Цветан Асенов ще присъства на традиционния ритуал по зарязване на лозята в с. Покрайна.\r\n***\r\nОт 10.30 часа в куклена зала на ДТК ще бъде представено представлението „Приключение на горската полянка“. \r\n*** \r\nОт 14.00 часа в Спортна зала  „Никола Петров”       ще се проведе среща по хандбал „А” РГХ мъже - ХК „Локомотив” - гроад Горна Оряховица – ХК „Добруджа“ - град Добрич. \r\n***\r\nОт 10.00 часа в центъра на село Априлово ще бъде отбелязан празникът Трифон Зарезан.\r\n***\r\nОт 19.00 часа в Огледална зала „Нели Божкова“ ще бъде представен концерт на Джаз триото Живко Петров, Димитър Семов и Веселин Веселинов Еко.\r\n***\r\nВ Спортен комплекс „Русалка“ в Добрич ще бъде представена изложба, посветена на морското конче.\r\n***\r\nОт 12.00 часа на главен път Е 79 жители на селото ще протестират срещу изграждането на Регионално депо за неопасни битови отпадъци в землището на населеното място. \r\n***\r\nВ с. Московец ще бъде отбелязан празникът Трифон Зарезан. В 10.30 часа в селото ще се състои ритуал по зарязване на лозата, след което ще се проведе празнично шествие. По-късно ще бъдат наградени и победителите в конкурса „Най-добро домашно вино“, организиран от Община Карлово. Отбелязването на празника Трифон Зарезан ще завърши с народно веселие.\r\n***\r\nОт 09.00 часа ще започне областният кръг на олимпиадата по математика. Училища-домакини са Основно училище \"Христаки Павлович\" - Дупница и Основно училище \"Св. св. Кирил и Методий\" - Кюстендил. \r\n*** \r\nВ 11.00 ч., в Клуба на ОбС на БСП в град Септември ще се проведе а пресконференция на Областния съвет на БСП, Изпълнителното бюро и народните представители от БСП в Пазарджишка област заедно с депутатката Елена Йончева по темата за разкритията в община Септември.", "date": "2018.02.03", "title": "Предстоящи събития в страната за 3 февруари (Агенция „Фокус“)"}
{"url": "http://www.focus-news.net/news/2018/02/03/2484466/tass-reks-tilarsan-shte-poseti-arzhentina-s-tsel-obsazhdane-na-krizata-vav-venetsuela.html", "text": "Държавният секретар на САЩ Рекс Тилърсън започва в събота своето посещение в Аржентина, по време на което ще бъдат проведени разговори за сътрудничеството в сферата на отбраната икономиката, съобщава ТАСС. Сред темите от дневния ред ще бъде от кризата във Венецуела. Тилърсън има насрочени срещи с външния министър на страната Хорхе Фори в неделя, а в понеделник държавният секретар ще проведе разговори с президента Маурисио Макри. \r\nПо-рано от Държавния департамент призоваха страните в Южна и Централна Америка да отделят по-голямо внимание на събитията във Венецуела, които Макри определи като нарушаване на човешките права. : Цанко Цолов", "date": "2018.02.03", "title": "ТАСС: Рекс Тилърсън ще посети Аржентина с цел обсъждане на кризата във Венецуела"}
{"url": "http://www.focus-news.net/news/2018/02/03/2484467/mia-zhan-klod-yunker-shte-poseti-makedoniya-v-kraya-na-fevruari.html", "text": "Председателят на Европейската комисия Жан-Клод Юнкер ще посети Македония в края на месец февруари, това е потвърдил вицепремиерът и министър на европейските въпроси Буяр Османи за местна телевизия, предава Македонската информационна агенция. Съгласно думите на Османи, визитата на люксембургския политик най-вероятно има за цел да даде тласък на реформите в Македония, тъй като вицепремиерът е убеден, че страната ще бъде включена в плана за разширение на Съюза към Западните Балканите, чието представяне предстои следващата седмица в Брюксел. Според Османи, през юни Македония ще получи и дата за начало на преговорите за членство. : Цанко Цолов", "date": "2018.02.03", "title": "MIA: Жан-Клод Юнкер ще посети Македония в края на февруари"}
{"url": "http://www.focus-news.net/news/2018/02/03/2484468/emsc-zemetresenie-s-magnitud-ot-42-po-skalata-na-rihter-e-registrirano-v-iran.html", "text": "Земетресение с магнитуд от 4,2 по скалата на Рихтер е регистрирано в Иран, показва справка на официалната интернет страница на Европейския средиземноморски сеизмологичен център. Дълбочината на труса е била около 10 километра под земната повърхност, а епицентърът му се е намирал на 65 километра от град Равар. Не се съобщава за жертви или разрушения. : Цанко Цолов", "date": "2018.02.03", "title": "EMSC: Земетресение с магнитуд от 4,2 по скалата на Рихтер е регистрирано в Иран"}
{"url": "http://www.focus-news.net/news/2018/02/03/2484685/alsat-m-makedoniya-hilyadi-se-sabraha-na-protest-v-solun-protiv-upotrebata-na-ponyatieto-makedoniya.html", "text": "Само ден преди мащабния протест в гръцката столица, хиляди се включиха в демонстрация в северния пристанищен град Солун, насочена срещу включването на понятието „Македония“ в разрешаването на спора между Атина и Скопие, предава македонският телевизионен канал „Алсат-М“.\r\nСъгласно приведените данни, около 14 часа в събота жителите на втория по големина град в Гърция са блокирали улиците в Солун. \r\nВ неделя на атинския площад „Синтагма\" е насрочен най-големият протест по въпроса от 90-те години на миналия век насам. Повече от 1500 автобуса ще бъдат организирани за транспортирането на желаещите да се включат в акцията, подкрепена от опозиционната партия „Нова демокрация“. Нейният вицепредседател също ще бъде на „Синтагма“. \r\nПодкрепа заяви и Гръцката православна църква. Дори анархистите ще излязат по улиците на Атина - макар и за протест срещу онези, които те определиха като „фашисти“. Междувременно властите продължават усилията си да разберат кой изпрати заплашителните писма до гръцкия външен министър Никос Кодзиас, припомня телевизията. Тереза Герова", "date": "2018.02.03", "title": "„Алсат-М“ (Македония): Хиляди се събраха на протест в Солун против употребата на понятието „Македония“"}
{"url": "http://www.focus-news.net/news/2018/02/03/2484471/postoyanniyat-predstavitel-na-sasht-v-oon-niki-heyli-sasht-se-razorazhavaha-dokato-kitay-i-rusiya-trupaha-yadren-arsenal.html", "text": "Постоянният представител на САЩ в ООН Ники Хейли заяви, че САЩ са се разоръжавали, докато в същото време Китай и Русия са трупали ядрени оръжия, предава ТАСС. \r\nКоментарът ѝ е направен след обявяването на новата стратегия на Вашингтон в сферата на ядрените оръжия, направено в петък. \r\nСпоред нейните думи, новата стратегия, представена от министъра на отбраната Джеймс Матис, „гарантира, че САЩ остават гъвкави и готови да отговорят на извънредни заплахи“\r\n„Ние търсим свят без ядрени оръжия, но нашата политика в сферата трябва да се съобразява с реалностите на света в който живеем, където агресивни режими като Северна Корея представляват заплаха за нас и нашите съюзници“. Хейли добави, че „докато ние намалявахме ядрения си арсенал, държави като Китай и Русия правеха обратното“. Според нейното писмено становище, новата стратегия „дава адекватен отговор на тези заплахи и подчертава, че отбраната и сигурността на американския народ остава приоритет“. : Цанко Цолов", "date": "2018.02.03", "title": "Постоянният представител на САЩ в ООН Ники Хейли: САЩ се разоръжаваха, докато Китай и Русия трупаха ядрен арсенал"}
{"url": "http://www.focus-news.net/news/2018/02/03/2484474/interfaks-ruskiyat-haker-pyotr-levashov-e-ekstradiran-ot-ispaniya-kam-sasht.html", "text": "Руският хакер Пьотр Левашов, обвинен в създаването на зловреден софтуер и хакерски атаки, е екстрадиран от Испания за САЩ, обявиха от американското министерство на правосъдието, предава Интерфакс.  В късните часове на петък местно време (рано в събота българско време), Левашов ще бъде предаден на съдебните власти. Хакерът ще се яви в съд в Кънектикът.\r\nЛевашов бе арестуван на седми април в Барселона, където бе на почивка със семейството си. В същото време САЩ и Русия искаха неговото екстрадиране, като властите във Вашингтон повдигнаха срещу него общо осен обвинения, сред които използване на компютърен вирус за кражба на лични данни. \r\nПрез октомври 2017 г. испански съд постанови неговото екстрадиране, което обаче бе извършено на втори февруари. : Цанко Цолов", "date": "2018.02.03", "title": "Интерфакс: Руският хакер Пьотр Левашов е екстрадиран от Испания към САЩ"}
{"url": "http://www.focus-news.net/news/2018/02/03/2484470/uvolneniya-i-ostavki-sled-videoklip-za-nasilie-nad-detsa-v-dg-brezichka-v-burgas-obzor.html", "text": "На 31 януари вечерта в една от социалните мрежи се разпространи анонимен видеоклип, заснет със скрита камера, на който се вижда как децата от група „Мики Маус“ в ДГ „Брезичка“ в к-с \"Славейков\" в Бургас са удряни и обиждани от двете учителки Милена Иванова и Светла Петрова. На 1 февруари сутринта Иванова сама депозира оставката си. Светла Петрова бе в отпуск, но бе извикана на работа, за да се грижи за децата, след което излезе в болнични. Днес и тя е подала оставката си. Помощник-възпитателката Ваня Стоянова бе освободена от работа, а днес бе уволнена и директорът Събка Недева.\r\nОбщина Бургас започна незабавна проверка по случая, като сезира Районна прокуратура и Държавна агенция „Закрила на детето“. От понеделник ще се назначи друг специалист, който да изпълнява временно длъжността „директор“. Предстои обявяването на конкурс. За децата ще се грижат другите педагози от градината. До 10 дни трябва да излязат резултатите от проверката за сигнала за насилие над деца от Районната прокуратура и от „Закрила на детето“.\r\nНа проведени извънредни Педагогически съвет и родителска среща се взе решение да бъде монтирано 24-часово видеонаблюдение до края на следващата седмица. До момента няма монтирано такова поради факта, че именно двете учителки не са искали да бъде наблюдаван учебният им процес.\r\nМария РУСЕВА", "date": "2018.02.03", "title": "Уволнения и оставки след видеоклип за насилие над деца в ДГ „Брезичка“ в Бургас (ОБЗОР)"}
{"url": "http://www.focus-news.net/news/2018/02/03/2484475/ria-novosti-izraelskite-vvs-potvardiha-avioudara-sreshtu-tseli-na-hamas-v-gaza.html", "text": "Израелските военни потвърдиха, че военновъздушните сили на страна са извършили въздушен удар по база на палестинската групировка Хамас, предава РИА Новости.\r\n„В отговор на ракетния обстрел, който бе извършен миналата нощ в Южен Израел, самолети извършиха атака срещу комплекс на Хамас в южната част на Ивицата Газа“, се казва в разпространеното от военните съобщение. \r\nОбстрелът, извършен от Ивицата, не успя да рани или убие никого, към момента не се съобщава за жертви и след въздушния удар. \r\nТова е втора размяна на удари в рамките на 24 часа, припомня агенцията. В четвъртък вечерта, израелската армия атакува наблюдателен пункт на Хамас заради друго нападение с ракета. : Цанко Цолов", "date": "2018.02.03", "title": "РИА Новости: Израелските ВВС потвърдиха авиоудара срещу цели на Хамас в Газа"}
{"url": "http://www.focus-news.net/news/2018/02/03/2484464/b92-aleksandar-vuchich-sarbiya-e-gotova-na-kompromis-s-kosovo-no-ne-za-vsichko.html", "text": "Сръбският президент Александър Вучич заяви в петък, че страната му е готова на известен компромис спрямо Косово, но ако някой си помисли, че Белград смята да отстъпи по всички точки, то той е разбрал грешно думите му, това съобщава сръбската медия B92.\r\n„В края на краищата, гражданите на Сърбия ще дадат своето мнение по въпроса. Като президент на републиката, не искам да действам като всички останали, заравяйки си главата в пясъка и да кажа, че нямаме проблеми“, заяви Вучич. Държавният глава добави, че не желае проблемът да продължава да не бъде решен „дори в следващите 200 години“. „Искате ли това да се случи или сте готови на компромис между сърби и албанци“, добави Вучич, като подчерта, че „ако някой си мисли, че Сърбия ще отстъпи по всички точки и ще остане без нищо, то той се намира в грешка“. Според президента, „нашите албански партньори трябва да мислят по такъв начин, че да се постигне компромис“. : Цанко Цолов", "date": "2018.02.03", "title": "B92: Александър Вучич: Сърбия е готова на компромис с Косово, но не за всичко"}
{"url": "http://www.focus-news.net/news/2018/02/03/2484477/ekathimerini-arestuvanite-v-gartsiya-turski-grazhdani-ankara-obvini-gratskite-sadilishta-v-zashtitavane-na-teroristi.html", "text": "Анкара обвини гръцките съдилища в защитаване на терористи, пише гръцкото електронно издание Ekathimerini, като се позовава на изказване на турския външен министър Мевлют Чавушоглу. Според първия дипломат на Анкара, отказът за екстрадирането на обвинения в членство в терористична организация турски граждан Мемет Доган е „още един пример за отношението на гръцките съдилища, които защитават терористични групировки“. \r\nИзданието припомня, че Мемет Доган е мъж с кюрдски корени, който бе арестуван в Атина на 28 ноември заедно с още осем негови сънародници. Тричленно жури постанови в петък, че Доган вече получил статут на политически емигрант във Франция, отказвайки по този начин на искането на Анкара за неговото екстрадиране, позовавайки се на Женевската конвенция от 1951 г. \r\nДеветте мъже са определени като членове на групоровка, извършила множество самоубийствени атаки в Турция в миналото, като обаче изданието не посочва изрично нейното име. \r\nВъв вторник предстои съдът да се произнесе по делото за екстрадирането на друг от арестуваните. : Цанко Цолов", "date": "2018.02.03", "title": "Ekathimerini: Арестуваните в Гърция турски граждани - Анкара обвини гръцките съдилища в защитаване на терористи"}
{"url": "http://www.focus-news.net/news/2018/02/03/2484476/the-guardian-spored-doklad-na-oon-severna-koreya-e-prodavala-orazhie-na-siriya-i-mianmar.html", "text": "Северна Корея е продавала оръжие на Сирия и Мианмар, показва непубликуван доклад на ООН, видян от агенция „Ройтерс“ по-рано в петък (а малко след това и от „Франс прес“ – бел. прев.), пише вестник Guardian. Докладът, който е изготвен за да послужи пред Съвета за сигурност, показва, че според наблюдатели на световната организация, пхенянският режим е направил над 40 досега неизвестни пратки към Сирийския център за наука и изследвания, който развива програмата за химични оръжия на страната. \r\nРазследването е дало „още доказателство за нарушаване на оръжейното ембарго и други (ограничения – бел. прев.), включително и трансфера на предмети, които могат да се използват в програми за балистични ракети или химически оръжия“. \r\nСирийското представителство в ООН все още не е излязло с официална реакция. \r\nПодобни пратки са правени и за Мианмар, пише още вестникът. \r\nРазследващите са проследили 23 пратки на въглища от пети август насам, когато ООН налага санкции срещу севернокорейския износ на суровината. Съгласно информацията, пратките са преминали през пристанища на Русия, Китай, Южна Корея и Виетнам с фалшиви документи. : Цанко Цолов", "date": "2018.02.03", "title": "The Guardian: Според доклад на ООН, Северна Корея е продавала оръжие на Сирия и Мианмар"}
{"url": "http://www.focus-news.net/news/2018/02/03/2484472/huffington-post-velikobritaniya-shepot-ot-kitay-tereza-mey-napravi-vizita-v-kitay-no-detaylite-za-postignatite-rezultati-lipsvat.html", "text": "Една от статиите на страниците на британското изданието на The Huffington Post носи името „Шепон от Китай: Тереза Мей направи визита в Китай, но детайлите за постигнатите резултати липсват“. \r\nКогато британският премиер се срещна с китайския президент Си Дзинпин, нейният домакин бе наясно, че имитацията е най-висша форма на ласкателство, отбелязва вестникът. „За мен и Шекспир, това което отмина, е пролог“, заяви Си Дзинпин, правейки препратка към не чак толкова известни думи от пиесата „Бурята“. Това бе музика за ушите на Мей, която се опитва да представи образа на „глобална Великобритания“ пред света, готвейки се за следващата сцена за страната, а именно Брекзит, коментира още изданието. \r\nНо въпреки топлото посрещане и отношение на тридневната визита на Мей, и въпреки информацията за подписани бизнес сделки за около 9 милиарда паунда между представители на британски и китайски фирми, нейните критици в родината остават с чувството, че това е Много шум за нищо, пише вестникът, правейки препратка към друго от заглавията на Шекспир. \r\nЛявото издание коментира, че по времето на визитата на Си Дзинпин във Великобритания, бившият премиер Дейвид Камерън успя да подсигури споразумения на обща стойност 40 млрд. паунда. \r\nДоказателство за не чак толкова големите успехи на Мей е фактът, че премиерът със сигурност отклони няколко въпроси по темата по време на кръга интервюта с BBC, Sky, Itv, Channel 4 и Channel  5. Мей просто повтаряше своята мантра за „нова глава“ в отношенията между двете страни, коментира още изданието. \r\nЗащитниците на министър-председателя обаче биха отбелязали, че не е лесно да се прави бизнес с Китай, нито да се положат основните на пътя към търговско споразумение между Лондон и Пекин. Мей видя със собствените си очи голямата мощна на икономиката на азиатската страна преди да се върне към вътрешните проблеми във Великобритания. : Цанко Цолов", "date": "2018.02.03", "title": "Huffington Post (Великобритания): Шепот от Китай: Тереза Мей направи визита в Китай, но детайлите за постигнатите резултати липсват"}
{"url": "http://www.focus-news.net/news/2018/02/03/2484469/the-telegraph-bivsh-britanski-shpionin-ima-obshto-s-belezhkata-na-nunes.html", "text": "Бивш британски шпионин стои зад част от обвиненията срещу Доналд Тръмп, тъй като не е желал американският магнат да спечели президентските избори, пише британският вестник The Telegraph. Това става ясно след публикуването на т.нар. „Бележка на Нунес“, според която Кристофър Стийл е имал „идеологическа мотивация“ да попречи на Доналд Тръмп да влезе в Белия дом, отбелязва консервативното издание. \r\nВ центъра на предизвикалия противоречиви реакции в САЩ документ, стои критиката срещу ФБР и Министерството на правосъдието на САЩ, относно начина, по който те са използвали дадените от Стийл данни за да разрешат подслушване на един от членовете на предизборния щаб на Тръмп. Според разсекретения в петък документ, информацията, дадена от британския разузнавач, може да е билата умишлено подвеждаща по политически причини. Освен това се твърди, че Стийл е получил 160 хил. долара от Демократическата партия, чийто членове нарекоха документа „срамен опит“ да се дискредитират служите за разузнаване и хвърли сянка върху разследването относно евентуалната руска намеса на президентските избори в САЩ през 2016 г. \r\nОт своя страна президентът, който даде заповед за публикуване на документа въпреки едно от редките публични изяви на ФБР против това, изрази мнението, че „това, което се случва на нашата страна е позор“ и „много хора трябва да се засрамят“. \r\nИзданието припомня, че името на Стийл стана известно през 2017 г., когато негов доклад обвиняваше Тръмп в неморални постъпки по време на свое посещение в Русия. \r\nВестникът също така пише още, че според документа, Стийл е обсъждал президентската кандидатура на Тръмп с тогавашния заместник-министър на правосъдието Брус Ор, когато бившият шпионин е заявил, че е не желае американският милиардер да стане президент. : Цанко Цолов", "date": "2018.02.03", "title": "The Telegraph: Бивш британски шпионин има общо с „Бележката на Нунес“"}
{"url": "http://www.focus-news.net/news/2018/02/03/2484481/mia-mariya-gabriel-i-damyan-manchevski-provedoha-razgovori-otnosno-sreshtata-v-skopie-prez-april.html", "text": "Българският еврокомисар Мария Габриел се срещна с македонския министър на информационното общество и администрация Дамян Манчевски в София в петък, предава Македонската информационна агенция. Двамата са се съгласили, че единството на региона е важно да европейската интеграция, като Габриел припомни, че Скопие ще бъде първия домакин на Срещата за информационни технологии, която е насрочена за 18 и 19 април. Еврокомисарят прие поканата да открие конференцията, като потвърди, че дигиталните въпроси ще бъдат един от фокусите на българското европредседателство. \r\nОт своя страна Манчевски подчерта, че подкрепата на ЕС за македонските проекти в сферата на информационните технологии е ценена високо в Скопие. : Цанко Цолов", "date": "2018.02.03", "title": "MIA: Мария Габриел и Дамян Манчевски проведоха разговори относно срещата в Скопие през април"}
{"url": "http://www.focus-news.net/news/2018/02/03/2484482/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британският премиер Тереза Мей се връща от тридневното си посещение в Китай с план за прекратяване на 19-месечното патово положение на кабинета по въпроса за Брекзит, пише авторитетното британско издание The Times. Според данни на вестника, следващата седмица Мей ще представи плана, с който ще се надява да спечели подкрепата на главните политически фигури в управляващата Консервативна партия. \r\nОливър Робинс, съветник на Мей по въпросите, свързани с Европа, ще се опита да убеди 11-те членове на Комитета за стратегия за Брекзит, че предварителния проект за излизането, който трябва да бъде представено пред Европейския съюз е нужно да включва ново митническо споразумение за приравняване на таксите.\r\nВ комитета влизат четирима консерватори, подкрепящи Брекзит и седем души, които предпочитат Великобритания да остане в организацията, които ще имат два дни да решат дали да подкрепят идеята на Мей. В петък Лондон трябва да представи пред Брюксел напредъка относно обсъжданията за отношенията между Великобритания и ЕС след месец март 2019 г. \r\n*** Една от статиите на страниците на британското изданието на The Huffington Post носи името „Шепон от Китай: Тереза Мей направи визита в Китай, но детайлите за постигнатите резултати липсват“. \r\nКогато британският премиер се срещна с китайския президент Си Дзинпин, нейният домакин бе наясно, че имитацията е най-висша форма на ласкателство, отбелязва вестникът. „За мен и Шекспир, това което отмина, е пролог“, заяви Си Дзинпин, правейки препратка към не чак толкова известни думи от пиесата „Бурята“. Това бе музика за ушите на Мей, която се опитва да представи образа на „глобална Великобритания“ пред света, готвейки се за следващата сцена за страната, а именно Брекзит, коментира още изданието. \r\nНо въпреки топлото посрещане и отношение на тридневната визита на Мей, и въпреки информацията за подписани бизнес сделки за около 9 милиарда паунда между представители на британски и китайски фирми, нейните критици в родината остават с чувството, че това е Много шум за нищо, пише вестникът, правейки препратка към друго от заглавията на Шекспир. \r\nЛявото издание коментира, че по времето на визитата на Си Дзинпин във Великобритания, бившият премиер Дейвид Камерън успя да подсигури споразумения на обща стойност 40 млрд. паунда. \r\nДоказателство за не чак толкова големите успехи на Мей е фактът, че премиерът със сигурност отклони няколко въпроси по темата по време на кръга интервюта с BBC, Sky, Itv, Channel 4 и Channel  5. Мей просто повтаряше своята мантра за „нова глава“ в отношенията между двете страни, коментира още изданието. \r\nЗащитниците на министър-председателя обаче биха отбелязали, че не е лесно да се прави бизнес с Китай, нито да се положат основните на пътя към търговско споразумение между Лондон и Пекин. Мей видя със собствените си очи голямата мощна на икономиката на азиатската страна преди да се върне към вътрешните проблеми във Великобритания. \r\n*** Бивш британски шпионин стои зад част от обвиненията срещу Доналд Тръмп, тъй като не е желал американският магнат да спечели президентските избори, пише британският вестник The Telegraph. Това става ясно след публикуването на т.нар. „Бележка на Нунес“, според която Кристофър Стийл е имал „идеологическа мотивация“ да попречи на Доналд Тръмп да влезе в Белия дом, отбелязва консервативното издание. \r\nВ центъра на предизвикалия противоречиви реакции в САЩ документ, стои критиката срещу ФБР и Министерството на правосъдието на САЩ, относно начина, по който те са използвали дадените от Стийл данни за да разрешат подслушване на един от членовете на предизборния щаб на Тръмп. Според разсекретения в петък документ, информацията, дадена от британския разузнавач, може да е билата умишлено подвеждаща по политически причини. Освен това се твърди, че Стийл е получил 160 хил. долара от Демократическата партия, чийто членове нарекоха документа „срамен опит“ да се дискредитират служите за разузнаване и хвърли сянка върху разследването относно евентуалната руска намеса на президентските избори в САЩ през 2016 г. \r\nОт своя страна президентът, който даде заповед за публикуване на документа въпреки едно от редките публични изяви на ФБР против това, изрази мнението, че „това, което се случва на нашата страна е позор“ и „много хора трябва да се засрамят“. \r\nИзданието припомня, че името на Стийл стана известно през 2017 г., когато негов доклад обвиняваше Тръмп в неморални постъпки по време на свое посещение в Русия. \r\nВестникът също така пише още, че според документа, Стийл е обсъждал президентската кандидатура на Тръмп с тогавашния заместник-министър на правосъдието Брус Ор, когато бившият шпионин е заявил, че е не желае американският милиардер да стане президент. \r\n*** Северна Корея е продавала оръжие на Сирия и Мианмар, показва непубликуван доклад на ООН, видян от агенция „Ройтерс“ по-рано в петък (а малко след това и от „Франс прес“ – бел. прев.), пише вестник Guardian. Докладът, който е изготвен за да послужи пред Съвета за сигурност, показва, че според наблюдатели на световната организация, пхенянският режим е направил над 40 досега неизвестни пратки към Сирийския център за наука и изследвания, който развива програмата за химични оръжия на страната. \r\nРазследването е дало „още доказателство за нарушаване на оръжейното ембарго и други (ограничения – бел. прев.), включително и трансфера на предмети, които могат да се използват в програми за балистични ракети или химически оръжия“. \r\nСирийското представителство в ООН все още не е излязло с официална реакция. \r\nПодобни пратки са правени и за Мианмар, пише още вестникът. \r\nРазследващите са проследили 23 пратки на въглища от пети август насам, когато ООН налага санкции срещу севернокорейския износ на суровината. Съгласно информацията, пратките са преминали през пристанища на Русия, Китай, Южна Корея и Виетнам с фалшиви документи. \r\n***", "date": "2018.02.03", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/02/03/2484678/vratsa-elektricheski-stalb-e-padnal-varhu-kashta-na-bul-vasil-kanchov-obnovena.html", "text": "Вследствие на силния вятър Електрически стълб е паднал върху къща на бул. „Васил Кънчов“, предаде репортер на Агенция „Фокус“. На място има екипи на Гражданска защита, Пожарна и ЧЕЗ, които изправят стълба, за да го премахнат.", "date": "2018.02.03", "title": "Враца: Електрически стълб е паднал върху къща на бул. „Васил Кънчов“ (обновена)"}
{"url": "http://www.focus-news.net/news/2018/02/03/2484480/the-times-tereza-mey-se-vrashta-ot-kitay-s-plan-da-prekrati-patovoto-polozhenie-po-brekzit.html", "text": "Британският премиер Тереза Мей се връща от тридневното си посещение в Китай с план за прекратяване на 19-месечното патово положение на кабинета по въпроса за Брекзит, пише авторитетното британско издание The Times. Според данни на вестника, следващата седмица Мей ще представи плана, с който ще се надява да спечели подкрепата на главните политически фигури в управляващата Консервативна партия. \r\nОливър Робинс, съветник на Мей по въпросите, свързани с Европа, ще се опита да убеди 11-те членове на Комитета за стратегия за Брекзит, че предварителния проект за излизането, който трябва да бъде представено пред Европейския съюз е нужно да включва ново митническо споразумение за приравняване на таксите.\r\nВ комитета влизат четирима консерватори, подкрепящи Брекзит и седем души, които предпочитат Великобритания да остане в организацията, които ще имат два дни да решат дали да подкрепят идеята на Мей. В петък Лондон трябва да представи пред Брюксел напредъка относно обсъжданията за отношенията между Великобритания и ЕС след месец март 2019 г. : Цанко Цолов", "date": "2018.02.03", "title": "The Times: Тереза Мей се връща от Китай с план да прекрати патовото положение по Брекзит"}
{"url": "http://www.focus-news.net/news/2018/02/03/2484483/ruskiyat-poslanik-v-sasht-anatoliy-antonov-sasht-izpolzvat-moskva-kato-izvinenie-za-uvelichenie-na-voennite-si-razhodi.html", "text": "Според руския посланик в САЩ Анатолий Антонов, Вашингтон използват Русия като извинение за увеличение на военните си разходи, предава ТАСС. \r\n„Още един проблем представлява оправдаването на увеличаването на военния бюджет, оправдаването на увеличаването на ядрените възможности на САЩ, чрез Русия“, заяви посланикът и подчерта, че „ние разбираме, че това е просто предтекст за вкарването на огромно количество пари във военно-индустриалния комплекс, ние смятаме, че става въпрос за трилиони долари“. \r\nСпоред думите на Антонов, новият план за увеличаване на американския ядрен потенциал няма да помогне на диалога и практическата работа между Вашингтон и Москва. Дипломатът отбеляза, че „такава антируска логика ме натъжава и огорчава дълбоко като човек“. : Цанко Цолов", "date": "2018.02.03", "title": "Руският посланик в САЩ Анатолий Антонов: САЩ Използват Москва като извинение за увеличение на военните си разходи"}
{"url": "http://www.focus-news.net/news/2018/02/03/2484478/samo-osem-tsentara-za-nastanyavane-na-zhertvi-na-domashno-nasilie-funktsionirat-v-tsyalata-strana-obzor.html", "text": "Само осем центъра за настаняване на жертви на домашно насилие функционират в цялата страна. Това стана ясно по време на пресконференцията след посещението на евродепутата и председател на Партията на европейските социалисти (ПЕС) Сергей Станишев в Рехабилитационния център за пострадали от домашно насилие жени и деца на Фондация „П.У.Л.С“ в Перник. В нея участие взеха още и председателят на Фондация „П.У.Л.С“ Екатерина Велева, адвокат Марияна Евтимова – член на УС на фондацията, и Юлия Андонова – координатор в „П.У.Л.С“. \r\nЦентърът в Перник е най-големият в България и единственият в целия Югозападен регион, като в него има място за настаняване едва на 12 души. А през последните три седмици над 20 жени, жертви на домашно насилие, са потърсили помощ там. От фондацията уточниха, че с ратифицирането на Истанбулската конвенция ще се даде възможност на още много такива да отворят врати.\r\nПо време на посещението си в центъра Сергей Станишев се срещна с част от настанените и се запозна лично с техните истории. „Някои жени, с които се срещнах, са от кратко време тук, а други – от месеци, но видях, че в центъра те имат всичко, от което се нуждаят. Но, за съжаление, в България има много малко такива центрове – общо 20 в цялата страна, от които 12 са само за деца, а 8 - за жени и деца, жертви на насилие. Има и един-единствен център за жени, преживяли изнасилване, който е в Бургас. А според Конвенцията на 10 хил. души трябва да има едно легло в кризисен център, на 100 хил. – едно легло в център за жени, жертви на насилие“, каза още евродепутатът и обясни, че в момента много такива жени съдят България.\r\nСергей Станишев уточни, че Истанбулската конвенция е документ, подписан от 47 страни членки на Европа и ратифициран от по-голямата част от тях. „Страни, в които има изрична конституционна забрана за еднополови бракове, са ратифицирали Конвенцията – Грузия, Босна и Херцеговина, Полша и др., и България изглежда като някакво странно явление на този европейски фон. Идеята е да има общ законодателен стандарт и да се създадат политики и инструменти той да бъде прилаган от всички страни, които са членове на Съвета на Европа, независимо дали това е приоритет на  правителството им или не“, обясни той.\r\nАдв. Марияна Евтимова изясни правната страна на ратифицирането на Конвенцията, като посочи, че тя по никакъв начин не противоречи на Конституцията на Република България. „Конвенцията е международен инструмент, който стъпва на всички международни актове за защита правата на хората. Насилие няма просто така между биологичните полове, то е продукт на обществото и е важно всяка държава да има вътрешна борба с него. Има още много да се направи в нашата държава, за да достигнем онази защита на пострадалите, която да бъде ефективна, наистина да ги защити и да могат те да продължат да живеят в свят на мир и на толеранс“, каза още адв. Евтимова и обясни, че в момента в България настина има закон за защита от насилието, но то не е криминализирано. По думите й с дебатите за Истанбулската конвенция отново се е затворила устата на жертвите на домашно насилие и им е казано, че те сами са си виновни.\r\nЦветилена СИМЕОНОВА", "date": "2018.02.03", "title": "Само осем центъра за настаняване на жертви на домашно насилие функционират в цялата страна (ОБЗОР)"}
{"url": "http://www.focus-news.net/news/2018/02/03/2484486/tenis-karolin-voznyatski-otpadna-ot-turnira-v-sankt-peterburg.html", "text": "Поставената под номер едно в световната ранглиста датчанка Каролин Возняцки отпадна от турнира в Санкт Петербург, след като загуби с 0:2 сета от представителката на домакините Дария Касаткина, която е поставена под номер осем. На полуфиналите рускинята ще играе срещу френската тенисистка Кристина Младенович. \r\nКъм полуфиналите продължава и чешката състезателка Петра Квитова, която отстрани шестата в света Елена Остапенко.", "date": "2018.02.03", "title": "Тенис: Каролин Возняцки отпадна от турнира в Санкт Петербург"}
{"url": "http://www.focus-news.net/news/2018/02/03/2484485/washington-examiner-sluzhitelyat-koyto-e-podal-falshiviya-signal-za-napadenie-s-balistichna-raketa-v-havai-e-bil-ubeden-v-realnostta-na-zaplahata.html", "text": "Служителят, който през януари подаде фалшив сигнал за нападение с балистична ракета срещу Хаваи, е бил убеден в реалността на заплахата, това я заявил самият той в интервю за местна телевизия, предава Washington Examiner. \r\n“Направих това, за което съм обучаван“, разкри служителят, който е пожелал името му да остане скрито. Агенция „Фокус“ припомня: \r\nНа 13 януари жителите на Хаваи получиха на мобилните си телефони съобщение, според което към острова лети балистична ракета, както и изричното указание да потърсят убежище, тъй като „това не е учение“. Отне 38 минути за властите да изпратят опровержение на информацията, въпреки че някои членове на местните власти разкриха и по-рано, че съобщението е изпратено, тъй като „някой е натиснал грешния бутон“.  : Цанко Цолов", "date": "2018.02.03", "title": "Washington Examiner: Служителят, който е подал фалшивия сигнал за нападение с балистична ракета в Хаваи, е бил убеден в реалността на заплахата"}
{"url": "http://www.focus-news.net/news/2018/02/03/2484489/pregled-na-mezhdunarodnite-novini-do-6-chasa-agentsiya-fokus.html", "text": "Полицията в Лос Анджелис определи като инцидент случая, при който петима души бяха ранени при стрелба в училище в щата. Съгласно информация от органите на реда, пистолетът, който 12-годишното дете е донесло в класната стая е паднал случайно от нейната раница, но все още не е ясно как точно са били произведени изстрелите. \r\nПо случая има заподозрян, който е арестуван, но самоличността му не е разкрита. \r\nПо-рано момичето призна, че е помислило пистолета за играчка. \r\nСлед произведения изстрел, куршумът ранил леко момиче по китката, преди да удари в областта на главата 15-годишно момче. Други трима души също са ранени, но не вследствие на огнестрелни рани, макар полицията да не предложи повече информация. \r\n*** Министърът на отбраната на САЩ Джеймс Матис смята, че Конгресът на сирийския национален диалог, проведен в края на януари в Сочи, се е провалил, според съобщение от пресцентъра на Пентагона.\r\n„Ние вървим към крайното разбиване на „Ислямска държава“ и прочистването на всички все още държани от терористичната групировка територии, върху които те бяха принудени да избягат и ще постигнем по-широко участие на Сирия в женевския процес“, се казва в разпространеното становище. „Тези хора, които питаха можем ли да постигнем това, сега виждат, че процесът в Женева се възобновява“, се казва още в изявлението. \r\n„Както и вие виждате, след конференцията в Сочи – която не сработи, а това е най-слабият израз описващ ситуацията, (специалният представител за Сирия на ООН) Стефан де Мистура и ООН се отправят към Женева“, добави още Матис. \r\n*** Анкара обвини гръцките съдилища в защитаване на терористи, според изказване на турския външен министър Мевлют Чавушоглу. Според първия дипломат на Анкара, отказът за екстрадирането на обвинения в членство в терористична организация турски граждан Мемет Доган е „още един пример за отношението на гръцките съдилища, които защитават терористични групировки“. \r\nИзданието припомня, че Мемет Доган е мъж с кюрдски корени, който бе арестуван в Атина на 28 ноември заедно с още осем негови сънародници. Тричленно жури постанови в петък, че Доган вече получил статут на политически емигрант във Франция, отказвайки по този начин на искането на Анкара за неговото екстрадиране, позовавайки се на Женевската конвенция от 1951 г. \r\nДеветте мъже са определени като членове на групоровка, извършила множество самоубийствени атаки в Турция в миналото, като обаче изданието не посочва изрично нейното име. \r\nВъв вторник предстои съдът да се произнесе по делото за екстрадирането на друг от арестуваните. \r\n*** Северна Корея е продавала оръжие на Сирия и Мианмар, показва непубликуван доклад на ООН, видян от агенция „Ройтерс“ по-рано в петък (а малко след това и от „Франс прес“ – бел. прев.). Докладът, който е изготвен за да послужи пред Съвета за сигурност, показва, че според наблюдатели на световната организация, пхенянският режим е направил над 40 досега неизвестни пратки към Сирийския център за наука и изследвания, който развива програмата за химични оръжия на страната. \r\nРазследването е дало „още доказателство за нарушаване на оръжейното ембарго и други (ограничения – бел. прев.), включително и трансфера на предмети, които могат да се използват в програми за балистични ракети или химически оръжия“. \r\nСирийското представителство в ООН все още не е излязло с официална реакция. \r\nПодобни пратки са правени и за Мианмар, пише още вестникът. \r\nРазследващите са проследили 23 пратки на въглища от пети август насам, когато ООН налага санкции срещу севернокорейския износ на суровината. Съгласно информацията, пратките са преминали през пристанища на Русия, Китай, Южна Корея и Виетнам с фалшиви документи. \r\n*** Бивш британски шпионин стои зад част от обвиненията срещу Доналд Тръмп, тъй като не е желал американският магнат да спечели президентските избори. Това става ясно след публикуването на т.нар. „Бележка на Нунес“, според която Кристофър Стийл е имал „идеологическа мотивация“ да попречи на Доналд Тръмп да влезе в Белия дом, отбелязва консервативното издание. \r\nВ центъра на предизвикалия противоречиви реакции в САЩ документ, стои критиката срещу ФБР и Министерството на правосъдието на САЩ, относно начина, по който те са използвали дадените от Стийл данни за да разрешат подслушване на един от членовете на предизборния щаб на Тръмп. Според разсекретения в петък документ, информацията, дадена от британския разузнавач, може да е билата умишлено подвеждаща по политически причини. Освен това се твърди, че Стийл е получил 160 хил. долара от Демократическата партия, чийто членове нарекоха документа „срамен опит“ да се дискредитират служите за разузнаване и хвърли сянка върху разследването относно евентуалната руска намеса на президентските избори в САЩ през 2016 г. \r\nОт своя страна президентът, който даде заповед за публикуване на документа въпреки едно от редките публични изяви на ФБР против това, изрази мнението, че „това, което се случва на нашата страна е позор“ и „много хора трябва да се засрамят“. \r\nИзданието припомня, че името на Стийл стана известно през 2017 г., когато негов доклад обвиняваше Тръмп в неморални постъпки по време на свое посещение в Русия. \r\nВестникът също така пише още, че според документа, Стийл е обсъждал президентската кандидатура на Тръмп с тогавашния заместник-министър на правосъдието Брус Ор, когато бившият шпионин е заявил, че е не желае американският милиардер да стане президент. \r\n*** Сръбският президент Александър Вучич заяви в петък, че страната му е готова на известен компромис спрямо Косово, но ако някой си помисли, че Белград смята да отстъпи по всички точки, то той е разбрал грешно думите му.\r\n„В края на краищата, гражданите на Сърбия ще дадат своето мнение по въпроса. Като президент на републиката, не искам да действам като всички останали, заравяйки си главата в пясъка и да кажа, че нямаме проблеми“, заяви Вучич. Държавният глава добави, че не желае проблемът да продължава да не бъде решен „дори в следващите 200 години“. „Искате ли това да се случи или сте готови на компромис между сърби и албанци“, добави Вучич, като подчерта, че „ако някой си мисли, че Сърбия ще отстъпи по всички точки и ще остане без нищо, то той се намира в грешка“. Според президента, „нашите албански партньори трябва да мислят по такъв начин, че да се постигне компромис“. \r\n*** Пентагонът публикува нова политика засягаща ядрените оръжия, която предлага въвеждането на два нови типа ядрено оръжие, което по същество означава прекратяване на политиката за намаляване на американския ядрен арсенал, заложена от бившия президент Барак Обама. Министърът на отбраната Джеймс Матис отбеляза в представянето си на новата политика, проведено в петък, че промените отразяват нуждата „да се погледне истината в очите“ и да се „види светът такъв, какъвто е, а не какъвто искаме той да е“. Това е първата промяна на политиката в сферата от 2010 г. насам. \r\nПолитиката на Обама целеше, както казваше бившият президент, САЩ да дадат пример и водят държавите по света към ядрено обезоръжаване, пише още вестникът. Но официални лица от армията и администрацията на Доналд Тръмп смятат, че политиката на бившия държавен глава е била твърде идеалистична, тъй като противниците на САЩ не са се съгласили да намалят ядрения си арсенал.\r\nСпоред думите на генералът от Военновъздушните сили Пол Селва, който е вицепредседател на Съвета на началник-щабовете, „в течение на последните години, Русия и Китай разработваха нови видове ядрени оръжия“, докато според Селва, САЩ не са имали такава политика, което е дало предимство на руските и китайски ядрени арсенали. \r\nПодсилването на ядрения потенциал на САЩ бе едно от предизборните обещания на Тръмп, който по-рано тази седмица заяви, че целта му да се създадат толкова мощни ядрени бомби, „които биха попречили на всеки акт на агресия“. \r\nНовата стратегия също така включва въвеждането на т.нар. „нискокалибрени“ ядрени бомби, които ще бъдат използвани от ракети, част от арсенала на някои видове подводници. \r\nВторият тип нововъведение, не е точно такова. Става въпрос за оръжие, известно като \"подхлъзни ги\", спряно от производство от Джордж Буш (старши) и премахната от ядрения арсенал от Барак Обама. Оръжието представлява нисколетяща ракета с ядрена глава \"круиз\", която също ще се използва от подводници. \r\n*** Намирането на решение на проблема с името е от първостепенно значение за присъединяването на Македония към НАТО, според изявление на неназован високопоставен служител от Алианса пред  АПЕ - МПЕ (Athens-Macedonian News Agency).\r\nСпоред агенцията служителят се е позовал на изявлението на генералния секретар на НАТО Йенс Столтенберг, направено по време на посещението му в Скопие на 18 януари 2018 г. и е отбелязал, че \"в допълнение към въпроса за името, който е критичен за присъединяването на Македония към НАТО страната трябва продължи усилията си за провеждането на необходимите реформи, свързани с укрепването на върховенството на закона, поддържане на добросъседски отношения и изграждане на мултиетническо общество.\"\r\n***", "date": "2018.02.03", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/02/03/2484488/fox-news-strelbata-v-uchilishte-v-los-andzhelis-e-intsident-zayaviha-ot-politsiyata.html", "text": "Полицията в Лос Анджелис определи като инцидент случая, при който петима души бяха ранени при стрелба в училище в щата, съобщава американският телевизионен канал FOX news. Съгласно информация от органите на реда, пистолетът, който 12-годишното дете е донесло в класната стая е паднал случайно от нейната раница, но все още не е ясно как точно са били произведени изстрелите. \r\nАмериканската телевизия предава данни на властите, според които по случая има заподозрян, който е арестуван, но самоличността му не е разкрита. \r\nПо-рано момичето призна, че е помислило пистолета за играчка. \r\nСлед произведения изстрел, куршумът ранил леко момиче по китката, преди да удари в областта на главата 15-годишно момче. Други трима души също са ранени, но не вследствие на огнестрелни рани, макар полицията да не предложи повече информация. : Цанко Цолов", "date": "2018.02.03", "title": "FOX news: Стрелбата в училище в Лос Анджелис е инцидент, заявиха от полицията"}
{"url": "http://www.focus-news.net/news/2018/02/03/2484490/sport-novak-dzhokovich-potvardi-sluhovete-che-e-pretarpyal-operatsiya-na-lakatya.html", "text": "Новак Джокович потвърди слуховете, че е претърпял операция на лакътя си. Сръбският тенисист е потвърдил, че преди няколко дни лекарите са извършили, както го определи Джокович в съобщение в социалната мрежа „Инстаграм“, „лека хирургична намеса“. Сръбският тенисист изрази увереността си, че е на прав път в лекуването на контузията, заради която не играеше в продължение на повече от шест месеца.", "date": "2018.02.03", "title": "Спорт: Новак Джокович потвърди слуховете, че е претърпял операция на лакътя"}
{"url": "http://www.focus-news.net/news/2018/02/03/2484491/sport-igrayat-se-sedem-macha-ot-angliyskata-vissha-liga.html", "text": "Играят се седем мача от английската „Висша лига“. От 14:30 първият в класирането Манчестър Сити гостува на Бърнли, в 17:00 часа започват двубоите:\r\nБорнемут – Стоук сити\r\nБрайтън – Уест хем\r\nЛейстър – Суонзи\r\nМанчестър Юнайтед – Хъдърсфийлд \r\nУест Бромич – Саутхемптън \r\nА в 19:30 Арсенал приема Евертън", "date": "2018.02.03", "title": "Спорт: Играят се седем мача от английската Висша лига"}
{"url": "http://www.focus-news.net/news/2018/02/03/2484487/stranite-ot-zapadnite-balkani-sa-visoko-v-dnevniya-red-na-evropeyskiya-sayuz-obzor.html", "text": "Изживяваме уникален исторически период, в който държавите от Западните Балкани са високо в дневния ред на Европейския съюз. Това заяви еврокомисарят Мария Габриел, отговаряща за цифровата икономика и цифровото общество, по време на брифинг след срещата си с министъра на информационното общество и администрацията на бившата югославска република Македония Дамян Манчевски. Според еврокомисаря днешната ѝ среща с македонския министър е висока оценка за свършеното до този момент от премиерите Бойко Борисов и Зоран Заев. „Знаем, че Западните Балкани са част от Европа. Искаме да изпълним перспективата им за европейска интеграция с конкретика. В този контекст, днешната среща беше изключително ползотворна”, аргументира се Мария Габриел. По думите ѝ на нея е обсъждана най-вече възможността развитието на високите технологии да носят конкретни ползи за хората, които да придобиват все повече цифрови умения, за да посрещнат всички предизвикателства на цифровата революция. На срещата са били обсъждани още електронните услуги и как те да станат по-достъпни и прозрачни за хората. \r\nДвамата са дискутирали и предстоящите срещи – на 18 и 19 април в Скопие, където ще се срещнат министрите с премерите на шестте страни от Западните Балкани, както и срещата на върха в София през месец май. „Благодаря за подкрепата за моята идея, по време на срещата на върха да бъде представена пътна карта за намаляване на цените на роуминга за Западните Балкани”, посочи Мария Габриел и увери, че този процес няма да е лесен и кратък, но идеята му е да донесе конкретни ползи за хората.\r\nОт своя страна македонският министър за информационното общество и администрацията Дамян Манчевски благодари за подкрепата, която дават на страната му ЕК и в частност българският еврокомисар Мария Габриел, както и за подкрепата на българското правителство към шестте страни от Западните Балкани. Според него за региона е започнала нова епоха на приятелство, каквото не била характерна в миналото, а именно дигиталните знания могат да бъдат механизмът, който да помогне на страните от Западните Балкани по-лесно да се интегрират в Европа и ЕС. „Дигиталната интеграция на Западните Балкани може да се случи много по-бързо, отколкото политическата интеграция“, аргументира се Манчевски и допълни, че на първо място трябва бъдат поставени гражданите, които да почувстват ползите от това.\r\nИван ЛАЗАРОВ", "date": "2018.02.03", "title": "Страните от Западните Балкани са високо в дневния ред на Европейския съюз (ОБЗОР)"}
{"url": "http://www.focus-news.net/news/2018/02/03/2484492/sport-real-sosiedat-pobedi-s-50-deportivo.html", "text": "Реал Сосиедат победи с 5:0 Депортиво в първия мач от 22-ия кръг на испанската „Примера дивисион“. Домакините поведоха още през първото полувреме 1:0 и увеличиха преднината си с още четири попадения през втората част. Гостите продължават да се намират в зоната на изпадане, заемащи 18-та позиция с 17 точки, докато Реал Сосиедат са с 26 точки на 14-та позиция.", "date": "2018.02.03", "title": "Спорт: Реал Сосиедат победи с 5:0 Депортиво"}
{"url": "http://www.focus-news.net/news/2018/02/03/2484479/dzheyms-matis-konferentsiyata-v-sochi-ne-sraboti.html", "text": "Министърът на отбраната на САЩ Джеймс Матис смята, че Конгресът на сирийския национален диалог, проведен в края на януари в Сочи, се е провалил, предава ТАСС, като се позовава на съобщение от пресцентъра на Пентагона.\r\n„Ние вървим към крайното разбиване на „Ислямска държава“ и прочистването на всички все още държани от терористичната групировка територии, върху които те бяха принудени да избягат и ще постигнем по-широко участие на Сирия в женевския процес“, се казва в разпространеното становище. „Тези хора, които питаха можем ли да постигнем това, сега виждат, че процесът в Женева се възобновява“, се казва още в изявлението. \r\n„Както и вие виждате, след конференцията в Сочи – която не сработи, а това е най-слабият израз описващ ситуацията, (специалният представител за Сирия на ООН) Стефан де Мистура и ООН се отправят към Женева“, добави още Матис. : Цанко Цолов", "date": "2018.02.03", "title": "Джеймс Матис: Конференцията в Сочи не сработи"}
{"url": "http://www.focus-news.net/news/2018/02/03/2484493/aktual.html", "text": "Информация за състоянието на републиканските пътища към 05:30 часа, съобщена от Агенция \"Пътна инфраструктура\".\r\nТемпературите са в интервала от -2° до +14°. Времето над по-голямата част от страната е облачно. Слаб до умерен вятър духа в областите Враца, Добрич, Кюстендил, Кърджали, Ловеч, Монтана, Перник, Разград, Смолян, София, Търговище и Шумен.\r\nПътните настилки са предимно сухи, на места мокри, а по високите и усойни участъци частично заледени и обработени.\r\nСъстояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София - Костенец през пътен възел „Ихтиман“ при км 34+000.\r\n- за направленията Ихтиман - Пловдив и Костенец - Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nСъстояние на Републиканската пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-539: Движението по път III-539 Средец – Трояново от км 0+000 до км 17+979 се извършва с повишено внимание поради аварийно запълване на появили се деформации на пътната настилка със студена смес. Сигнализирано е с пътни знаци. Срок: до 05.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.03", "title": "Актуална пътна обстановка"}
{"url": "http://www.focus-news.net/news/2018/02/03/2484494/predstoyashti-sabitiya-v-stranata-za-3-fevruari-agentsiya-fokus.html", "text": "***\r\nОт 09.00 до 16.00 часа в Регионалния исторически музей ще се проведе образователна програма „Зима в музея 2018“. Програма ще се състои в периода 3 – 6 февруари 2018 г. и е предназначена за деца от 6 до 12 години.\r\n***\r\nОт 11.00 до 19.00 часа в литературен клуб „Перото“ ще се състои „Нощ на книгите за Хари Потър“. \r\n***\r\nОт 11.30 часа в храм „Св. Седмочисленици“ ще се отслужи панахида по повод 40 дни от кончината на Костадин Чакъров, български комунист, писател и общественик, дългогодишен съветник на Тодор Живков и Людмила Живкова.\r\n***\r\nОт 11.45 часа пред Народното събрание ще се проведе протест срещу Истанбулската конвенция.\r\n***\r\nОт 10.00 часа в село Дъбрава за пета поредна година ще се проведе празник на виното. Програмата ще започне с дегустация на винени напитки.  \r\n***\r\nОт 10.00 часа на 3-тия етаж на Мол – Велико Търново ще се проведе благотворителен базар за набиране на средства за лечението на 14-годишната Никол Георгиева.\r\n***\r\nОт 11.00 часа в салона на НЧ „Искра“ ще бъде представен детския куклен спектакъл „Супер д-р Димитров“. \r\n***\r\nОт 12.00 часа заместник-кметът по хуманитарни дейности и социална политика на Община Видин Венци Пасков ще бъде гост на празника Трифон Зарезан в с. Майор Узуново. \r\n***\r\nОт 11.00 часа заместник-кметът по устройство на територията и развитие на инфраструктурата инж. Цветан Асенов ще присъства на традиционния ритуал по зарязване на лозята в с. Покрайна.\r\n***\r\nОт 10.30 часа в куклена зала на ДТК ще бъде представено представлението „Приключение на горската полянка“. \r\n*** \r\nОт 14.00 часа в Спортна зала  „Никола Петров”\tще се проведе среща по хандбал „А” РГХ мъже - ХК „Локомотив” - гроад Горна Оряховица – ХК „Добруджа“ - град Добрич. \r\n***\r\nОт 10.00 часа в центъра на село Априлово ще бъде отбелязан празникът Трифон Зарезан.\r\n***\r\nОт 19.00 часа в Огледална зала „Нели Божкова“ ще бъде представен концерт на Джаз триото Живко Петров, Димитър Семов и Веселин Веселинов Еко.\r\n***\r\nВ Спортен комплекс „Русалка“ в Добрич ще бъде представена изложба, посветена на морското конче.\r\n***\r\nОт 12.00 часа на главен път Е 79 жители на селото ще протестират срещу изграждането на Регионално депо за неопасни битови отпадъци в землището на населеното място. \r\n***\r\nВ с. Московец ще бъде отбелязан празникът Трифон Зарезан. В 10.30 часа в селото ще се състои ритуал по зарязване на лозата, след което ще се проведе празнично шествие. По-късно ще бъдат наградени и победителите в конкурса „Най-добро домашно вино“, организиран от Община Карлово. Отбелязването на празника Трифон Зарезан ще завърши с народно веселие.\r\n***\r\nОт 09.00 часа ще започне областният кръг на олимпиадата по математика. Училища-домакини са Основно училище \"Христаки Павлович\" - Дупница и Основно училище \"Св. св. Кирил и Методий\" - Кюстендил. \r\n*** \r\nВ 11.00 ч., в Клуба на ОбС на БСП в град Септември ще се проведе а пресконференция на Областния съвет на БСП, Изпълнителното бюро и народните представители от БСП в Пазарджишка област заедно с депутатката Елена Йончева по темата за разкритията в община Септември.", "date": "2018.02.03", "title": "Предстоящи събития в страната за 3 февруари (Агенция „Фокус“)"}
{"url": "http://www.focus-news.net/news/2018/02/03/2484496/independent-balkan-news-agency-balgarskiyat-lev-shte-mozhe-da-se-obmenya-v-srabskite-obmenni-byura.html", "text": "Заради решение на Националната банка на Сърбия българският лев е включен в списъка с паричните единици, които могат да бъдат търгувани в страната. От 14 февруари българските туристи, посещаващи Сърбия ще могат да обменят своите левове в местните обменни бюра за динари, предава  Independent Balkan News Agency.\r\nРешението цели да засили финансовото сътрудничество между двете страни и да стимулира общите проекти между тях.\r\nСмята се, че това ще помогне и на двустранния туристически поток.  Виктор Турмаков", "date": "2018.02.03", "title": "Independent Balkan News Agency: Българският лев ще може да се обменя в сръбските обменни бюра"}
{"url": "http://www.focus-news.net/news/2018/02/03/2484498/dnes-izticha-krayniyat-srok-za-podavane-na-zayavleniya-za-glasuvane-po-nastoyasht-adres-v-chastichnite-izbori-za-kmetove-na-18-fevruari-2018-g.html", "text": "Днес, 3 февруари 2018 г., изтича крайният срок, в който избирателите могат да подадат заявление – Приложение № 12-МИ от изборните книжа за гласуване по настоящ адрес в частичните избори за кметове, насрочени на 18 февруари 2018 г. Това съобщиха от пресцентъра на ЦИК.\r\nЗаявленията се подават до общинската администрация по настоящ адрес.\r\nНа 18 февруари 2018 г. са насрочени частични избори за:\r\n-кмет на кметство Звиница, община Кърджали, област Кърджали;\r\n-кмет на кметство Средище, община Кайнарджа, област Силистра;\r\n-кмет на кметство Брест, община Гулянци, област Плевен;\r\n-кмет на кметство Любенец, община Нова Загора, област Сливен;\r\n-кмет на кметство Кочово, община Велики Преслав, област Шумен;\r\n-кмет на кметство Енчец, община Кърджали, област Кърджали;\r\n-кмет на кметство Градешница, община Криводол, област Враца;\r\n-кмет на кметство Кестеново, община Омуртаг, област Търговище.", "date": "2018.02.03", "title": "Днес изтича крайният срок за подаване на заявления за гласуване по настоящ адрес в частичните избори за кметове на 18 февруари 2018 г."}
{"url": "http://www.focus-news.net/news/2018/02/03/2484473/bsp-nastoyava-za-tsentrove-za-zhertvi-na-domashno-nasilie-vav-vsyaka-oblast-na-stranata-obzor.html", "text": "ПГ на БСП внесе предложения за допълнение на Закона за защита от домашното насилие. Левицата настоя във всяка област на страната да бъде изграден център за жертви на домашно насилие. Центровете да бъдат изградени, поддържани и управлявани по Закона за социалното подпомагане през държавния бюджет. Зам.-председателят на ПГ на БСП Драгомир Стойнев заяви, че промените ще доведат до реални действия срещу домашното насилие. „Това е силата на БСП - в нейната последователност, в отстояването на заявеното в защита на интересите на хората. Не като ГЕРБ, които правят една крачка напред и две назад“, заяви той. Според него, ако ГЕРБ приемат законопроекта до края на лятото, във всяка област трябва да има изграден център за жертви на домашно насилие. Драгомир Стойнев посочи, че издръжката на центровете ще струва на бюджета около 2,5 млн. лева годишно. Според него финансирането може да дойде от сегашния бюджет, без да се налага актуализация. Той беше категоричен: „Грешките на управляващите са толкова много, че едвам смогваме да ги показваме“. Депутатът посочи, че БСП като опозиция не може да не реагира, когато се подписва Истанбулската конвенция, без да се попитат гражданите. „За Истанбулската конвенция разграничението е ясно - ГЕРБ срещу българския народ“, изтъкна Драгомир Стойнев. \r\nВъв връзка с появилата се в медиите информация, че никой от групата на БСП не е гласувал против Истанбулската конвенция на форума в Лисабон, лидерът на левицата Корнелия Нинова заяви: „Никога не съм гласувала „за” Истанбулската конвенция“. Тя уточни, че цялата българска делегация не е присъствала на въпросното заседание. За посещението на евродепутата и лидер на ПЕС Сергей Станишев в Кризисен център за жени, жертви на домашно насилие в Перник, както и подкрепата му за Истанбулската конвенция, Корнелия Нинова посочи: „Не определям това като напрежение, а като различни позиции. Естествено, че е право на ПЕС да посещават такива центрове. По темата „домашно насилие” нямаме различия. Имаме различия по текстовете, които въвеждат социален пол и нестандартни роли на пола”. \r\nПо-късно социалният министър Бисер Петков обясни: „23 са кризисните центрове за жертви на домашно насилие в страната, а нуждата е по-голяма и това е отбелязано в проекта за ратифициране на Истанбулската конвенция“. По данни на Агенцията за социално подпомагане през 2017 година жертвите на домашно насилие са 584, от които 183 са жени, а останалите - деца. Правосъдният министър Цецка Цачева изтъкна: „В страната липсва правна рамка за защита на жените и момичетата и за предотвратяване на насилието, така както това се случва в Истанбулската конвенция“. Тя обясни, че частичните стъпки за промени в Закона за защита от домашното насилие и в НК през годините не са достатъчни. Министърът на отбраната Красимир Каракачанов коментира: „Ако искаме да успокоим обществото, да направим референдум „за“ или „против“ еднополовите бракове, три пола и джендър идеологията“. Според него КС ще върне предложението на БСП за референдум за Конвенцията заради формулировката на въпроса. „Днес е Истанбулската конвенция, утре ще бъде друга конвенция-това е политика, която се налага, не много демократично, от определени европейски кръгове от членките на ЕС“, изтъкна той. „Ако българските граждани кажат, че са „За“ еднополовите бракове - чудесно, ако кажат „Не“ - още по-добре“, каза още той.\r\nБиляна ИВАНОВА", "date": "2018.02.03", "title": "БСП настоява за центрове за жертви на домашно насилие във всяка област на страната (ОБЗОР)"}
{"url": "http://www.focus-news.net/news/2018/02/03/2484499/afp-dzhanet-yelan-napusna-posta-direktor-na-federalniya-rezerv-na-sasht.html", "text": "Директорът на Федералния резерва на САЩ   Джанет Йелън напуска поста си след края на своя четиригодишен мандат. По време на последната си пресконференция тя заяви, че отбелязаният в последните дни ръст на Уолстрийт не е „балон“, но предупреди инвеститорите да бъдат внимателни, предава  AFP.\r\nЙелън ще бъде заменена от понеделник от Джеръм Пауъл. \r\n„Не искам да определям това, което виждаме като балон, но бих казал, че стойностите са принципно завишени“, заяви Йелън и препоръча на инвеститорите „внимателно да разнообразят инвестициите си.\r\nНа въпрос относно решението на президента на САЩ Доналд Тръмп да не и дава втори мандат, Йелън призна, че е „разочарована“. „Исках да служа още един мандат и го казах ясно“, заяви тя.  Виктор Турмаков", "date": "2018.02.03", "title": "AFP: Джанет Йелън напусна поста директор на Федералния резерв на САЩ"}
{"url": "http://www.focus-news.net/news/2018/02/03/2484465/do-mesets-zdravniyat-ministar-kiril-ananiev-shte-predstavi-metodika-za-finansirane-na-obshtinskite-bolnitsi-obzor.html", "text": "Народните представители приеха предложението на ГЕРБ в срок до един месец министърът на здравеопазването Кирил Ананиев да представи в парламентарната здравна комисия методика за финансиране на общинските болници. Депутатите задължиха здравния министър в срок от 3 месеца да представи в комисията и концепция за стабилизиране, оздравяване и развитие на общинските лечебни заведения. Министър Кирил Ананиев заяви: „Ще окажем методическа помощ за преструктуриране и оптимизиране на работата на общинските болници“. Според него дебатът за общинските болници е важен и необходим, но закъснял. Министърът обясни, че болниците имат структурни, управленски, кадрови и финансови проблеми. Той изтъкна, че е поел ангажимент да направи пълен анализ на бюджета на министерството, а всички възможни и целесъобразни икономии да бъдат насочени към увеличаване на финансирането на общинските болници. 98 млн. лева са неразплатените разходи на общинските болници към края на миналата година, 43 млн. лева са просрочени към кредиторите и длъжниците. \r\nПарламентът отхвърли предложението на БСП Кирил Ананиев в срок от 3 месеца да представи модел за финансиране на болниците, както и стратегия за кадровото им обезпечаване. Левицата поиска да се възложи на НЗОК до 15 март да изплати надлимитната дейност на общинските болници за 2016 година, което също беше отхвърлено. От ДПС настояха до 31 март здравният министър да представи в комисията концептуален модел за специализация и продължаващо обучение на кадрите в здравеопазването. Мнозинството отхвърли предложението.\r\nБиляна ИВАНОВА", "date": "2018.02.03", "title": "До месец здравният министър Кирил Ананиев ще представи методика за финансиране на общинските болници (ОБЗОР)"}
{"url": "http://www.focus-news.net/news/2018/02/03/2484500/sofiya-vavezhda-se-vremenna-organizatsiya-na-dvizhenieto-za-remont-na-tramvaen-relsov-pat-na-pl-makedoniya.html", "text": "Въвежда се временна организация на движението за ремонт на трамваен релсов път на пл. „Македония“ в София. Това съобщиха от пресцентъра на Столична община.\r\nМярката е в сила от 04.30 часа до 24.00 часа на 3 февруари 2018 г., във връзка с извършване на подмяна на трамвайна кръстовка на пл. „Македония“. \r\nВъвежда се следната временна организация на движение на трамвайния транспорт, съответно по линии: \r\nТрамвайна линия № 1: променя се маршрута само в посока надлез “Надежда”, както следва: от ж.к. „Иван Вазов“ по маршрута си до кръстовище бул. “Христо Ботев” – ул. “Алабин”, надясно по ул. “Алабин”, обръщане на посоката на движение на трамвайно ухо “Съдебна палата”, ул. “Алабин” и надясно по бул. “Христо Ботев” по маршрута до надлез “Надежда”. \r\nВ обратна посока маршрутът не се променя. \r\nТрамвайна линия № 4 (в посока кв. „Орландовци“): от бул. “Никола Петков” по маршрута до кръстовище бул. “Македония” - бул. “Христо Ботев”, наляво по бул. “Христо Ботев” до Централна ж.п. гара, надясно по бул. “Княгиня Мария Луиза” до ул. “Козлодуй” и по ул. “Козлодуй” по маршрута до кв. „Орландовци“, двупосочно. \r\nТрамвайна линия № 5 (в посока център): от кв. „Княжево“ по маршрута си до кръстовище бул. “Македония” – бул. “Христо Ботев”, наляво по бул. “Христо Ботев”, обръщане посоката на движение на площад “Възраждане”, надясно по бул. “Христо Ботев” и надясно по бул. “Македония” по маршрута. \r\nТрамвайна линия № 6: промяна на маршрута само в посока ж.к. „Обеля 2“, както следва: от ж.к. „Иван Вазов“ по маршрута си до кръстовище бул. “Христо Ботев” – ул. “Алабин”, надясно по ул. “Алабин”, обръщане посоката на движение на трамвайно обръщателно колело “Съдебна палата”, ул. “Алабин” и надясно по бул. “Христо Ботев” по маршрута до ж.к. „Обеля 2“. \r\nТрамвайна линия № 7: промяна на маршрута само в посока метростанция “Хан Кубрат”, както следва: от ж.к. „Борово“ по маршрута си до кръстовище бул. “Христо Ботев” – ул. “Алабин”, надясно по ул. “Алабин”, обръщане посоката на движение на трамвайно обръщателно колело “Съдебна палата”, ул. “Алабин” и надясно по бул. “Христо Ботев” по маршрута до метростанция “Хан Кубрат”. \r\nВ обратна посока маршрутът не се променя. \r\nМотрисите от трамвайни линии № 1, 4, 5, 6 и 7 ще спират на всички съществуващи трамвайни спирки в променените участъци на маршрутите.", "date": "2018.02.03", "title": "София: Въвежда се временна организация на движението за ремонт на трамваен релсов път на пл. „Македония“"}
{"url": "http://www.focus-news.net/news/2018/02/03/2484501/denyat-3-fevruari-v-svetovnata-istoriya.html", "text": "2015 г.\r\nВеликобритания става първата страна в света, която позволява създаването на бебета с ДНК на трима родители\r\n2008 г.\r\nБорис Тадич е преизбран за втори мандат като президент на Сърбия\r\n2005 г.\r\nПаскал Йоадимнаджи встъпва в длъжност като министър-председател на република Чад\r\n2004 г.\r\nУмира действащят министър-председател на Греузия Зураб Жвания.\r\n1998 г.\r\nРоберт Кочарян (независим) встъпва в длъжност като президент на Република Армения. До този момент поста е заеман от Левон Тер-Петросян.\r\n1998 г.\r\nАмерикански самолет от базата на НАТО в Авиано (Северна Италия), след като прелита ниско в близост до известния курортен център Кавалезе, прерязва кабела на въжената линия на лифт. Вследствие една от кабините и пада и загиват 20 души. Самолетът е извършвал тренировъчен полет и е летял на височина 80 м.\r\n1994 г.\r\nПрезидентът Бил Клинтън обявява, че САЩ прекратява икономическото ембарго над Демократична Република Виетнам, наложено през 1964 г.\r\n1994 г.\r\nСергей Крикальов става първият руски космонавт, летял в космоса на американски космически кораб.\r\n1989 г.\r\nВ Парагвай, след 35-годишна диктатура, е свален генерал Стреснер. Страната поема демократичен път на развитие.\r\nАлфредо Стреснер е парагвайски държавник, военен. От 1948 г. е бригаден генерал, от 1952 г. главнокомандващ военните сили на Парагвай. През 1954 г. застава начело на военния преврат, който сваля президента Ф. Чавес. Установява режим на военнополитическа диктатура. През 1973 г.е “преизбран” за пети път за президент.\r\n1981 г.\r\nГру Харлем Брундтланд става първата жена – министър-председател на Норвегия.\r\n1969 г.\r\nЗа лидер на Организацията за освобождение на Палестина е избран Ясер Арафат.\r\nЯсер Арафат е палестински политик. Един от основателите е (през 1957 г.) на Движението за национално освобождение на Палестина (Ал Фатах). От 1972 г. е главнокомандващ въоръжените сили на палестинската революция, а от 1984 г. и на армията за освобождение на Палестина. През 1989 г. става Президент на държавата Палестина. След принципното споразумение между Израел и ООП през 1993 г. за въвеждане на палестинско самоуправление на Западния бряг на река Йордан и ивицата Газа и проведените избори Арафат е избран за президент на Палестинския национален съвет (1996 г.). През 1994 г. получава Нобелова награда за мир (с Ш. Перес и И. Рабин). Умира на 11 ноември 2004 г.\r\n1962 г.\r\nСАЩ въвеждат ембарго за търговия с Куба, с изключение на хранителните продукти и лекарствата.\r\n1960 г.\r\nАнглийският министър-председател Харолд Макмилън в речта си в Кейптаун изрича крилатата фраза “Вятърът на промяната”. Той изрича тази фраза в реч пред депутатите в Кейптаун. Макмилън говори за “вятъра на промяната”, който духа из континента Африка, докато все повече и повече черни общности в колониите печелят правото да се самоуправляват.\r\nХаролд Макмилън заема поста министър-председател на Великобритания от 1957-1963 г. От средата на 60-те г. ръководи издателска фирма.\r\n1958 г.\r\nБелгия, Холандия и Люксембург подписват договор за икономическо сътрудничество – Бенилюкс. Бенилюкс е митнически съюз на Белгия, Холандия и Люксембург. Целта на съюза е свободното движение на стоки и фактори на производство, координиране на национални икономики за постигане на удовлетворително равнище на безработица, възможно най-висок жизнен стандарт и обща търговската политика.\r\n1957 г\r\nФренският химик Нгуен Бу Хои обявява за откриването на причинител на рак в тютюневия дим.\r\n1954 г.\r\nЗа първи път британски монарх пристига на австралийска земя - жителите на Сидни посрещат на пристанището кралица Елизабет II.\r\nЕлизабет II (Елизабет-Александра-Мери) e кралица на Обединеното кралство Великобритания от династията Уиндзор; дъщеря на крал Джордж VI и Елизабет Анжела-Маргарет. През Втората световна война помага в женските служби. Заема британския престол през 1952 г. след смъртта на баща си.\r\n1943 г.\r\nВ армията на САЩ е забранена употребата на силни алкохолни напитки.\r\n1926 г.\r\nВ Чехословакия чешкият език е приет за официален с едновременното гарантиране на правата на националните малцинства.\r\n1919 г.\r\nВ Париж се състои първото заседание на Обществото на народите.\r\nОбществото на народите – ОН (днес Организация на Обединените нации – ООН) е международна организация - сдружение от държави, учредено и управлявано (за пръв път в историята) чрез писан устав. Пакт, чиито разпореждания създават нова система на междудържавни отношения. Инициативата за създаване на ОН е на държавите победителки в Първата световна война. Проектоуставът е предложен от американския президент Т. Уилсън. Окончателният текст на Пакта за ОН е гласуван на 28 април 1919 г. и се подписва като неразделна част от Версайския договор на 28 юни 1919 г. Той е част и от останалите договори за мир от 1919 г. (Сенжерменски, Трианонски, Севърски и Ньойски). Действа от 10 януари 1920 г., когато влиза в сила най-рано подписаният договор - Версайският. Главните цели, които си поставя ОН, са две: да развива сътрудничеството между народите във всички области и да осигурява мира и безопасността. ОН съществува до 19 април 1946 г, когато дейността и е поета от Организацията на Обединените нации.\r\n1919 г.\r\nПриета е първата конституция на Белорусия.\r\n1916 г.\r\nПри пожар изгаря зданието на канадския парламент в Отава.\r\nВ 8 часа и 50 минути на 3 февруари 1916 г. малък пожар избухва в читалнята на Камарата на общините в централния блок на парламента. Депутатите, които се намират в стаите на Камарата на общините, са предупредени и успяват да избягат. Половин час по-късно първата от серия експлозии унищожава покрива на централния блок. До 11 часа сградата е погълната от пламъци, а в полунощ часовниковата кула се сгромолясва. На сутринта единствената оцеляла постройка е библиотеката на парламента. Това става тъй като тя притежава две огромни железни врати, те послужват за бариери пред огъня.\r\n1878 г.\r\nАдмирал Хорнби получава заповед от правителството на Дизраели да достигне с ескадра от шест кораба до Цариград и да осигури безопасността на английските поданици там.\r\nБенжамин Дизраели, граф Биконсфилд е английски държавник и писател. Неговото участие в политическия живот започва през 1837 г., привърженик е на протекционизма. Дизраели е министър-председател на Англия през 1868 г. и 1874-1880 г. Лидер е на Консервативната партия. През 1852 г., 1858-1859 г., 1866-1868 г. е министър на финансите. Правителството на Дизраели следва политика на колониална експанзия, през 1878 г. е завладян о. Кипър; подготвя за анексиране Египет. През 1877 г. Дизраели се противопоставя на изпълнението на Санстефанския договор, чието ревизиране получава чрез Берлинския договор. Излага политическите си идеи в романите “Вивиан Грей”, “Лотер”, “Ендимион”, “Кънингсби”, “Сибила, или Двете нации” и др.\r\n1754 г.\r\nТърговци от Санкт Петербург и Москва подаряват на руската императрица Елисавета 76-каратов диамант в знак на благодарност, че е забранила губернските митнически служби.\r\nЕлисавета Петровна е руска императрица (от 25 ноември 1741 г.). Родена е през 1709 г. Дъщеря е на Петър I и на Екатерина I. Заема престола след дворцов преврат, при който е свален и затворен в крепост малолетният император Иван VI Антонович. Управлението й съвпада със значителното съживяване и подем на икономическия живот в Русия. Фактически ръководител на вътрешната политика в империята става граф П. И. Шувалов (от 1750 г.), който прокарва редица важни закони: отмяна на вътрешните митници и организиране на външната търговия (1753-1754 г.), свикване на законодателна комисия и др. Известни държавници по време на нейното управление са: А. П. Бестужев-Рюмин, оберпрокурора Я. П. Шаховский, братя М. И. и Р. И. Воронцови, И. И. Шувалов. М. В. Ломоносов организира Московския университет (1755 г.). Създадени са художествената академия, банки, превъоръжена е армията и др. Русия води редица успешни войни, сред които най-известна е Седемгодишната война (1756-1763 г.). Умира през 1762 г\r\n1718 г.\r\nПетър I лишава своя син Алексей от правото да наследи руския престол.\r\nПетър I Велики е руски цар (от 1682 г.), първият руски император (от 1721 г.). Роден е през 1672 г. Син е на цар Алексей I Михайлович; от династията Романови. Наследява короната от Фьодор III (1682 г.), царува заедно с брат си Иван под регентството на сестра им София Алексеевна (до 1689 г.). Започва модернизация на Русия: реорганизира администрацията, установява йерархията на чиновниците (учредени са сенат, колегии), страната е разделена на губернии, построява новата столица Санкт-Петербург (1703 г.). Поверява на Светия синод управлението на църквата, като я отделя от държавата. Използва опита на западноевропейските държави в развитието на промишлеността, търговията и културата. За да получи излаз на Черно море, отвоюва Азов от турците (1696 г.). Обявява война на Швеция, но претърпява неуспех при обсадата на Нарва (1700 г.). Успява да отвори руски “прозорец” на Финския залив. През 1709 г. разбива при Полтава шведския крал Карл ХII, който търси убежище в Турция. Потегля срещу турците, но е обкръжен при р. Прут и едва се спасява от плен (1711 г.). Губи Азов, но чрез Нищадския договор получава Лифландия, Естландия, Карелия и част от Финландия. Открива Академията на науките в Петербург (1725 г.) и Морската академия. Създател е на съвременният граждански шрифт (днес печатна форма на кирилицата), въведен е нов календар (1700 г). Умира през 1725 г.\r\n1653 г.\r\nСлед 2-годишно изгнание в Париж се завръща кардинал Мазарини – френски държавник, син на сицилиански аристократ. Служи в папските войски. От 1630 г. е на дипломатическа служба при римския папа. По време на сключването на мира в Кераско през 1631 г. като папски нунций в Париж (1634-1636 г.) привлича вниманието на кардинал Ришельо с изключителните си дипломатически способности и става негово доверено лице. През 1641 г. по настояване на Луи ХIII е издигнат в сан кардинал. След смъртта на краля на 14 май 1643 г. регентката Ана Австрийска назначава Мазарини за първи министър. Новият министър продължава политиката на укрепване на френския абсолютизъм. Мазарини завършва 30-годишната война с Вестфалския мир през 1648 г. Потушава Фрондата, заради което е обявен от парижкия парламент за враг и е принуден (1651 и 1652 г.) да напусне Франция. През 1653 г. се завръща, след разправата с фрондистите. Налага на Испания Пиренейския договор (1659 г.), организира Рейнската лига. По времето на управлението му Франция налага своята хегемония на Европа.\r\n1576 г.\r\nАнри Наварски избягва от Париж, след като oглавява протестантско въстание.\r\nАнри III е френски крал (от 1574 г.), последният представител на династията Валоа. Роден е през 1551 г. Избран е за крал на Полша и за велик княз на Литва през 1573 г. След смъртта на брат си - френския крал Шарл IХ, се завръща във Франция, за да заеме престола. Бори се срещу хугенотите и срещу представителите на Католическата лига. Умира през 1589 г.\r\n1547 г.\r\n16-годишният руски цар Иван IV (бъдещият Грозни) се жени за Анастасия Захарина.\r\nИван IV (Грозни) е велик княз от 1533 г., през 1547 г. става първият руски цар. Той е син на Василий III Иванович. Активно се включва в държавната политика от времето на създаването на т. нар. Избрана рада през 1549 г., чийто фактически ръководител е А. Ф. Адашев. Иван IV се стреми да укрепи самодържавието и да централизира държавата. През 1549-1560 г. провежда реформи в областта на централното и местното управление, реорганизация на армията и др. В резултат на военните му походи през 1547-1552 г. е присъединено Казанското ханство, през 1556 г. Астраханското ханство. Под руска зависимост попадат сибирския хан Едигер (1555 г.) и Голямата Нагайска орда (1557 г.). След падането на Радата през 1560 г. Иван IV Василевич еднолично провежда политика за укрепване на самодържавната власт. Воюва неуспешно с Ливония за излаз на Балтийско море, но започва присъединяването на Сибир (1581) г. Още по време на Ливонската война засилва борбата си с остатъците от феодалната разпокъсаност. Методите му за борба с политическите противници стават заточението и смъртното наказание. През 1565 г. е въведена опричнината. Избити са голяма част от привържениците на Владимир Андреевич Старицки, а през 1569 г. самият Старицки бива заставен да изпие отрова. Наказани са Новгород и Псков в обвинение за стремеж към поданство на “литовския крал”. Сред народа Иван IV Василевич получава прозвището “Грозни”. Голяма е ролята му в разработването на официалната идеология на самодържавието. През 1528 г. убива сина си Иван. Оказва влияние върху съставянето на редица литературни паметници от средата на ХVI в., изиграва важна роля в организацията на книгопечатането. По негова инициатива е осъществено строителството на храма “Василий Блажени” в Москва.\r\n1830 г.\r\nПо време на Лондонската конференция Великобритания, Русия и Франция подписват протокол, обявяващ независимостта на Гръцкото кралство от Османската империя.\r\nГърция е завладяна от Османската империя през ХV в. Въстанията на гръцкия народ през 1821 г. довеждат до създаването на независимо гръцко кралство през 1830 г.\r\n962 г.\r\nРимският император Отон I утвърждава правото на императорите да участват в избора на римските папи.\r\nОтон I Велики е германски крал от Саксонската династия (936-973 г.) от 962 г. и император на Свещената Римска империя. Роден е на 23 ноември 912 г. Чрез т. нар. \"епископална политика\" укрепва властта си над Църквата. Опитва се да подчини и Папството, като за тази цел предприема няколко похода в Италия (951 г., 961-962 г.), завоюва Северна и Средна Италия и с това полага основите на Свещената Римска империя, просъществувала до 1806 г. Отон I продължава политиката, водена от баща му Хенрих I, за завладяване земите на западните славяни и насилствената им християнизация. Основава няколко епископства по река Лаба (днес Елба); присъединява Лотарингия (936 г.). През 973 г. при Отон I в Кведлинбург пристигат пратеници на Комитопулите, които му съобщават за запазването на Българското царство. Умира на 7 май 973 г.На тази дата са родени: \r\n1857 г.\r\nРоден е Людвиг Йоханес - датски биолог, изгражда основите на експерименталната генетика, професор, член на Шведската академия на науките от 1924 г. Преподавател е в Института по физиология на растенията в Копенхагенския университет. В научния си труд “Елементи на точното учение за наследствеността” (1909 г.) въвежда и анализира основните понятия на съвременната генетика - ген, генотип, фенотип и чисти линии. Разработва математични методи за изследване.\r\n1809 г.\r\nРоден е Якоб Лудвиг Феликс Менделсон Бартолди - германски композитор, диригент, пианист и органист. Основател и пръв директор на консерваторията в Лайпциг (1843 г.). Автор е на много музикални произведения, сред които 5 симфонии (“Шотландска”, “Италианска” и др.), 10 квартета, 2 трио, сонати, хорови композиции, няколко оратории, химни, църковни кантати и др.\r\n1795 г.\r\nРоден е Антонио Хосе Де Сукре - един от ръководителите на Войната за независимост на испанските колонии в Америка (1810-1826 г.), близък съратник на Симон Боливар, генерал (1818 г.), маршал (1824 г.). От 1810 г. служи в армията на Ф. Миранда. Предвожда освободителния поход в Еквадор. По време на кампанията в Перу побеждава испанските войски при Аякучо (1824 г.) и през февруари 1825 г. влиза в Ла Пас. Играе водеща роля за създаването на Република Боливия на територията на Горно Перу (август 1825 г. е провъзгласен за неин временен президент). През февруари 1829 г. при Хунин побеждава нахлулите на територията на Велика Колумбия перуански войски. Президент на Националния конгрес на Велика Колумбия през 1830 г. На 4 юни 1830 г. е убит от опозиционери. Неговото име носят град в Южна Боливия, щат в Североизточен Венецуела и паричната единица на Еквадор.\r\n1857 г.\r\nРоден е Людвиг Йоханес - датски биолог, изгражда основите на експерименталната генетика, професор, член на Шведската академия на науките от 1924 г. Преподавател е в Института по физиология на растенията в Копенхагенския университет. В научния си труд “Елементи на точното учение за наследствеността” (1909 г.) въвежда и анализира основните понятия на съвременната генетика - ген, генотип, фенотип и чисти линии. Разработва математични методи за изследване.На тази дата умират: \r\n1956 г.\r\nУмира френският математик Емил Борел. Член е на Парижката академия на науките от 1921 г. В периода 1897-1920 г. е професор, а през 1911 – 1920 г. е и директор на Екол Нормал. От 1909 до 1941 г. е професор в Парижкия университет. Създател е на няколко направления в съвременния математически анализ (разходящи редове, разширяване на понятието аналитична функция, диофантови приближения). Автор е на научни трудове по математическа физика и теория на вероятностите.\r\n1924 г.\r\nУмира Томас Удроу Уилсън- американски общественик, политик и държавник – ХХVІІІ президент на САЩ (1913-1921 г. ); член на Демократическата партия. Завършва Принстънския университет през 1879 г., от 1886 г. е д-р по философия. Професор е по право в периода 1890-1902 г. и ректор от 1902-1910 г. на Принстънския университет. В периода 1910-1912 г. е губернатор на щата Ню Джърси. На президентския пост се проявява като “прогресивен реформатор”, прокарва много либерални закони, с които спечелва уважението на всички кръгове на американското общество. В политиката е последователен либерал. Неговото правителство обявява война на Германия на 6 април 1917 г. и САЩ се намесват в Първа световна война. Твърд и последователен борец за правата на човека и защитник на демокрацията. Предлага програма на мира, т. нар. “14 точки на президента Т. Уилсън”, с която апелира за сключване на справедлив мир в Европа и зачитане правата и националното достойнство на всички европейски народи. Великобритания и Франция не се съобразяват с призивите на У. и налагат на Европа несправедливите Парижки договори (американски сенат не ги ратифицира). След завършване срока на президентството Уилсън се оттегля от активна политическа дейност. През 1919 г. получава Нобелова награда за мир.\r\n1451 г.\r\nУмира османският султан Мурад II (1421-1451 г. ). През юни-август1424 г. Мурад II обсажда Константинопол, като същевременно са организирани и походи срещу Влашко, Сърбия и Пелопонес. На 24 януари 1424 г. сключва мирен договор с император Мануил II Палеолог, съгласно който константинополският император запазва властта си над крепостите по Черно и Мраморно море и се задължава да плаща харач в размер на 300 000 акчета годишно. През 1431 г. и 1442 г. Мурад II на два пъти обсажда Константинопол. На 29 март 1430 г. превзема Солун. В периода 1427-1428 г. османските войски опустошават сръбските територии и превземат Голубац, а деспот Георги (Джурдж) Бранкович се признава за османски васал. През 1428 г. е сключено и тригодишно примирие между Османската държава и Унгария. След смъртта на унгарския крал Сигизмунд (Жигмонд) през 1437 г. Мурад II предприема походи срещу Трансилвания (1438 г.) и Сърбия (1438-1439 г.), като на 29 август след тримесечна обсада завладява Смедерево. През април 1440 г. започва шестмесечна неуспешна обсада на Белград, а през юли 1441 г. завладява Ново Бърдо. През 1443 г. разгромява основния съперник на османците в Мала Азия бейлика Караман, а през зимата на същата година води сражения с християнската армия, предвождана от Владислав III Ягело и Янош Хунияди. В битките при р. Яломица (1442 г.), при Ниш и София (1443 г.) войските на Мурад търпят поражения. През май 1444 г. по инициатива на Мурад II в Одрин се водят преговори за сключване на мирен договор, според чиито клаузи султанът се задължава да освободи всички пленени християни, да плати еднократна контрибуция от 100 000 флоринта и да предостави на Владислав III Ягело 25 000-на помощна армия. Договорът е сключен за срок от десет години. През лятото на 1444 г. Мурад II потегля на поход срещу караманския емир Ибрахим бей. На 14 юни 1444 г. християнската армия на Владислав III Ягело предприема своя втори поход срещу османците, завършил с разгрома й в битката при Варна (11 ноември 1444 г.). Междувременно споразуменията за унгарско-османски мир договорени в Одрин били ратифицирани в Сегет в края на юли 1444 г. (оттам и името на договора - Сегетски мирен договор). През 1446-1447 г. Мурад II предприема походи срещу Атинското херцогство и Морейското деспотство. През 1448 г. предотвратява формирането на коалиция между Янош Хунияди и Скендербег. Същата година налага властта си над Централен и Южен Епир.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.02.03", "title": "Денят 3 февруари в световната история"}
{"url": "http://www.focus-news.net/news/2018/02/03/2484503/granichna-politsiya-na-gkpp-kapitan-andreevo-trafikat-e-intenziven-za-tovarni-avtomobili-na-izhod.html", "text": "На българо-турската граница на граничен контролно-пропускателен пункт „Капитан Андреево“ трафикът е интензивен за товарни автомобили на изход. Това съобщиха за Агенция „Фокус“ от пресцентъра на \"Гранична полиция\". \r\nИнформацията за трафика на българските гранични контролно-пропускателни пунктове е към 06:00 часа.\r\nНа българо-сръбската, българо-македонската, българо-гръцката и българо-румънската граници трафикът е нормален на всички гранични контролно-пропускателни пунктове.", "date": "2018.02.03", "title": "„Гранична полиция“: На ГКПП „Капитан Андреево“ трафикът е интензивен за товарни автомобили на изход"}
{"url": "http://www.focus-news.net/news/2018/02/03/2484504/predstoyashti-mezhdunarodni-sabitiya-za-3-fevruari-agentsiya-fokus.html", "text": "***Продължават официалните преговори за формиране на правителство в Германия между Съюза (ХДС/ХСС) и ГСДП\r\n***Продължава турската военна операция „Маслинова клонка“ срещу кюрдите в северозападния сирийски район Африн\r\n***Саудитска Арабия и Обединените арабски емирства ще се опитат да примирят враждуващите про-правителствени сили и сепаратисти във временната столица на йеменското правителство – Аден.\r\n***", "date": "2018.02.03", "title": "Предстоящи международни събития за 3 февруари (Агенция „Фокус“)"}
{"url": "http://www.focus-news.net/news/2018/02/03/2484502/the-washington-post-republikanskata-partiya-na-sasht-smyata-che-belezhkata-demonstrira-seriozni-narusheniya.html", "text": "Конгресмените от Републиканската партия на САЩ смятат, че има „сериозно нарушение на общественото доверие“ от страна на разузнавателните служби на страната, разследващи потенциалната „руска намеса“ на президентските избори през 2016 г., пише  The Washington Post.\r\nСпоред председателя на комисията по разузнаването в Конгреса Девин Нунес (Републиканска партия, щат Калифорния), съставил „Бележката“, разкрила, че ФБР неправомерно е следяла предизборната кампания на президента Доналд Тръмп, тя „ще хвърли светлина върху тази притеснителна серия от събития“ и ще предизвика „реформи, които ще позволят на американския народ на има пълна вяра и увереност в правителствените институции“ Виктор Турмаков", "date": "2018.02.03", "title": "The Washington Post: Републиканската партия на САЩ смята, че „Бележката“ демонстрира сериозни нарушения"}
{"url": "http://www.focus-news.net/news/2018/02/03/2484484/pusnaha-kmeta-na-septemvri-marin-rachev-sreshtu-parichna-garantsiya-ot-250-hil-lv-obzor.html", "text": "Специализираната прокуратура повдигна две обвинения на кмета на град Септември Марин Рачев, който бе задържан в четвъртък – за умишлена безстопанственост и сключване на неизгодна сделка. С постановление на прокурор от Специализирана прокуратура му е наложена мярка за неотклонение „Парична гаранция“ в размер на 250 000 лева. Обвинение за документно престъпление, във връзка със службата, е повдигнато и на действащ служител в общинската администрация на град Септември. На него е наложена парична гаранция в размер на 10 000 лева. На брифинг административният ръководител на Специализираната прокуратура Иван Гешев съобщи, че в нощното шкафче на кмета на Септември са открити справки на ДАНС, касаещи местните избори от 2015 г. По думите му в тях се съдържа информация за проведени действия от ДАНС по направление купуване на гласове. Гешев поясни, че е намерен и тефтер, в който са записани имената на фирми и суми, свързани с дейности на общината. Той уточни още, че за тези фирми има индикации, че са свързани с родословното дърво на кмета на Община Септември. „Чрез които фирми, вероятно казвам, е източвана Общината, описани са фирмите, суми на обществени поръчки, печалби и всякакви други съкращения, които ще бъдат изяснявани“, каза още той. \r\nПо думите му са намерени всички счетоводни документи на въпросните фирми. „Намерени са на едно място, с един счетоводител, всички печати и електронни подписи на фирмите са на едно място. Така че в тази насока вероятно прокуратурата ще събира доказателства и за организирана престъпна група, за престъпления по служба, безстопанственост, неизгодни сделки. Списъкът се очертава дълъг. Радвам се, че проведените действия, въпреки че на кмета беше известно, че нещо се прави в Специализираната прокуратура, протекоха с достатъчно ниво на секретност. Явно той се е подготвял и е получавал съвети за предстоящите ни действия“, допълни Гешев и поясни, че във втора братовчедка на кмета са намерени опорни точки – при въпрос еди-какъв си да се отговаря по определен начин, при евентуално предстоящи неблагоприятни бъдещи последици за развиваната от тях дейност. „В това няма нищо лошо, хората се подготвят, това не е престъпление“, коментира Иван Гешев. \r\nВ четвъртък сутринта преди освобождаването на кмета на Септември се проведе протест в негова защита, който Иван Гешев коментира по следния начин: „Ние живеем в свободна държава, всеки може да изразява мнението си, щях да съм учуден, ако все пак няма някакви поддръжници на кмета, защото все пак е избран с някакви гласове“. „Предвид справките на ДАНС, не се учудвам, че някои хора разполагат с възможност за бърза организация - предприемане на действия, които целят да предизвикат някакъв отпор и да създадат негативен образ на прокуратурата“, добави той. \r\nПрокурор Иван Гешев допълни, че са залети от сигнали за лоши практики в много населени места, като уточни, че всеки път ще се процедира по идентичен начин, независимо от коя политическа сила е кметът.\r\nПроцесуално-следствените действия по досъдебното производство продължават.", "date": "2018.02.03", "title": "Пуснаха кмета на Септември Марин Рачев срещу парична гаранция от 250 хил. лв. (ОБЗОР)"}
{"url": "http://www.focus-news.net/news/2018/02/03/2484495/nimh-vremeto-ostava-toplo-s-maksimalni-temperaturi-mezhdu-13-i-18-malko-po-niski-v-kraynite-severozapadni-rayoni.html", "text": "Днес облачността ще е по-често значителна и главно в планинските райони ще има валежи от дъжд. Ще духа умерен поривист южен вятър, който северно от планините временно ще се усилва до бурен. Остава топло с максимални температури – между 13° и 18°, малко по-ниски в крайните северозападни райони. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Боряна Маркова. \r\nАтмосферното налягане е по-ниско от средното за февруари и ще продължи да се понижава.По Черноморието облачността ще е значителна, почти без валежи. Ще духа умерен до силен юг-югозападен вятър. Максималната температура на въздуха ще е 13-16°. Температурата на морската вода е 6-7°. Вълнението на морето ще бъде 2-3 бала, в открито море усилване до 4 бала.В планините ще преобладава облачно време с превалявания от дъжд, над 2200 метра – от сняг. Ще е ветровито, със силен по билата – бурен югозападен вятър. Температурите ще се повишат и максималната на височина 1200 метра ще е около 11°, на 2000 метра – около 4°.", "date": "2018.02.03", "title": "НИМХ: Времето остава топло с максимални температури между 13° и 18°, малко по-ниски в крайните северозападни райони"}
{"url": "http://www.focus-news.net/news/2018/02/03/2484497/otmenya-se-gripnata-epidemiya-na-teritoriyata-na-oblastite-sofiya-grad-kyustendil-i-pazardzhik.html", "text": "Днес се отменя грипната епидемия в областите София-град, Кюстендил и Пазарджик, съобщават от пресцентъра на Министерство на здравеопазването. На територията на трите области се отменя забраната за провеждане на детските и женските консултации, свижданията в лечебните заведения за болнична помощ и поставянето  на имунизации. \r\nРЗИ-Разград обяви грипна епидемия на територията на област Разград от 02 февруари 2018 г., с всички произтичащи от това противоепидемични мерки.  \r\nРегионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.", "date": "2018.02.03", "title": "Отменя се грипната епидемия на територията на областите София-град, Кюстендил и Пазарджик"}
{"url": "http://www.focus-news.net/news/2018/02/03/2484506/denyat-3-fevruari-v-balgarskata-istoriya.html", "text": "1983 г.\r\nВ София започва се провеждането на политически консултации между министерствата на външните работи на България и Люксембург.\r\nДипломатическите отношения между Република България и Великото херцогство Люксембург са установени на 16 декември 1956 г.\r\n1982 г.\r\nПодписани са протоколи за стокообмен и плащания и за научно-техническо сътрудничество с Полша.\r\nПрез 2003 г. Полша е на 15-то място в износа на България с 0,97% и на 13-то място във вноса на страната с 1,89%. За 2005 г. двустранният стокообмен възлиза на 426,8 млн.щ.д.. Вносът от Полша за 2004 г. е 297,5 млн.щ.д. Износът на български стоки за Полша за на 2005 г. е 129,3 млн.щ.д.\r\n1976 г.\r\nСъстои се премиерата на българо-френския филм “Над Сантяго вали”. Режисьор на филма е Елвио Сото. Във филма участват актьорите: Биби Андерсон - Моника, Ани Жирардо - Мария, Рикардо Кучола - Аугусто Оливарес, Лоран Терзиеф - Луи Калве, Найчо Петров - Алиенде. Сюжетът представя събитията в Чили през септември 1973 г. Според статистиката в България филмът е гледан от 1 086 639 души.\r\n1961 г.\r\nПубликуван е Закон за откритията, изобретенията и рационализаторските предложения. На 1 ноември 1996 г. е отменен от Закона за патентите (обнародван в бр. 27 на Държавен вестник от 2 април 1993 г., изменения и допълнения публикувани в бр. 83 от 1996 г., бр. 11 от 1998 г., бр. 45, 66 от 2002 г., бр. 17 от 21 февруари 2003 г.).\r\n1945 г.\r\nВ Първа българска армия завършва организацията и подготовката на разузнавателни органи в полковете и дивизиите.\r\n1931 г.\r\nДванадесет художници организират в София учредителна конференция на Дружеството на новите художници. Уставът му е приет на 11 април 1931 г.\r\n1921 г.\r\nХаралампи Джамджиев зарегистрира пред чехословашките патентни органи в Прага свой модел самолет под името “Бързолет”. В него използва за самолетно крило тесни (ивични) профили.\r\nХаралампи Джамджиев е роден на 3 юли 1875 г. във Велико Търново. Основоположник е на българската авиационна наука. Харалампи Джамджиев е първият български авиоконструктор, първият българин, който изобретява летателна машина (1895 г.). Патентова във Франция летателен апарат (1911 г.). Конструира още орнитоптер с парен двигател, но той експлоадира. През 1902 г. Джамджиев строи друг орнитоптер с пружина вместо двигател. Този апарат прави големи параболични скокове. Орнитоптерите на Джамджиев са с подвижни криле, които извършват сложни движения. През 1903 г. Хараламби Джамджиев стига до извода, че летателните апарати с неподвижно крило са бъдещето на авиацията. На 16 февруари 1911 г. патентова самолета си в Париж под номер 26244.\r\n1878 г.\r\nЧасти от Долнодунавския отряд освобождават Балчик и Провадия.\r\nПрез 1877 - 1878 г. се води война между Русия и Турция, която довежда до освобождаването на по-голямата част от българския народ от османско иго и до възстановяването на Българската държава. Тя е предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.).На тази дата са родени:\r\n1947 г.\r\nРоден е футболистът Христо Бонев. От дете започва да тренира футбол в “Локомотив” - Пловидв. В “А” група той има 408 мача и 183 отбелязани гола. Офанзивният полузащитник има 98 мача в националния тим на България, за който е отбелязал 47 гола, капитан в 42 срещи. Участва на финали на световните първенства през 1970 г. и 1974 г. През 1969 г., 1972 г. и 1973 г. е избран за Футболист на годината в България. Бонев е играл известно време в “ЦСКА” и гръцкия отбор “АЕК”. След приключване на състезателната си дейност се отдава на треньорска работа. През 1996 г. поема националния отбор на България и го ръководи на финалите на Световното първенство във Франция'98.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.02.03", "title": "Денят 3 февруари в българската история"}
{"url": "http://www.focus-news.net/news/2018/02/03/2484510/svoboden-pechat-makedoniya-snegat-blokira-trafika-v-sloveniya.html", "text": "Трафикът в Словения е блокиран поради снега, която засегна голяма част от Западните Балкани, предава македонската медия  „Свободен печат“.\r\nКризисният център на Словения предупреди, че  всички превозни средства трябва да използват зимно оборудване. Трафикът е забранен на някои пътища, докато на други трябва да се шофира с контролирана скорост.\r\nДокладвано е за няколко пътни инцидента, но няма пострадали. Виктор Турмаков", "date": "2018.02.03", "title": "„Свободен печат“ (Македония): Снегът блокира трафика в Словения"}
{"url": "http://www.focus-news.net/news/2018/02/03/2484508/stara-zagora-prodalzhavat-redovnite-priemni-dni-za-grazhdani-koito-provezhdat-narodnite-predstaviteli-ot-gerb-stara-zagora.html", "text": "Продължават редовните приемни дни за граждани, които провеждат народните представители от ГЕРБ – Стара Загора. Това съобщиха от пресцентъра на партията. Графикът им за месец февруари е следният: \r\nСтара Загора:\r\n- 12 февруари (понеделник), от 9:00 до 11:00 ч. – Емил Христов, зам.-председател на Народното събрание; \r\n- 19 февруари (понеделник), от 10:00 до 12:00 ч. - Маноил Манев;\r\nЗаписвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5.\r\nКазанлък:\r\n- 13 февруари (вторник), от 10:00 до 12:00 ч. – Борис Кърчев;\r\n- 26 февруари (понеделник), от 10:00 до 12:00 ч. ще се проведе съвместна приемна за граждани на зам.-председателя на Народното събрание Емил Христов и на Галина Стоянова - общински ръководител на ГЕРБ и кмет на Казанлък. \r\nЗаписвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1.\r\nЧирпан:\r\n- 5 февруари (понеделник), от 09:30 до 11:30 ч. – Радостин Танев \r\nЗаписвания и информация на тел. 0885 023 866 – технически сътрудник Златка Тодорова или на адрес: ул. „П.К. Яворов” № 7.\r\nРаднево:\r\n- 5 февруари (понеделник), от 16:00 до 18:00 ч. – Радостин Танев.\r\nЗаписвания и информация на тел. 0885 023 895 – технически сътрудник Надежда Борисова или на адрес: ул. „Май” № 5.\r\nПавел баня: \r\n- 26 февруари (понеделник), от 13:00 до 15:00 ч. – Емил Христов, зам.-председател на Народното събрание.\r\nЗаписвания и информация на тел. 0882 654 443 - технически сътрудник Катя Малакова или на адрес: бул. „Освобождение“ № 4\r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14:00 ч., в офиса на партията: бул. „Митрополит Методий Кусев” № 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2018.02.03", "title": "Стара Загора: Продължават редовните приемни дни за граждани, които провеждат народните представители от ГЕРБ – Стара Загора"}
{"url": "http://www.focus-news.net/news/2018/02/03/2484512/plovdiv-vazmozhni-sa-zaledyavaniya-na-mesta-v-planinskite-rayoni-na-oblastta-nastilkite-sa-obraboteni.html", "text": "Влажни и заледени на места са пътищата в планинските райони на Пловдивска област, водачите да шофират с повишено внимание и съобразена скорост. Това съобщиха за Радио „Фокус“ – Пловдив от Областното пътно управление. Настилките са обработени и нормално проходими при зимни условия. В останалата част от областта пътищата са предимно сухи.  \r\nТрафикът на територията на областта се извършва с нормална интензивност към този час на деня, като по-натоварено движение се отчита по пловдивския участък на автомагистрала „Тракия“. Повишена опасност от свлачищна активност има по направленията Юговско ханче - Югово - Лъки - Здравец, Троян - Кърнаре, Асеновград - Смолян и Кричим - Девин, както и в района на проходите Козница и Стражата. От Областното пътно управление призоваха водачите да бъдат особено бдителни по посочените пътни участъци, тъй като е възможно свличането на земна и скална маса. Остава забранено движението за моторни превозни средства над 12 тона през прохода Троян - Кърнаре, както и по пътищата Поповица - Болярци и Югово – Лъки – Здравец, в отсечката град Лъки - пътно кръстовище за хижа „Момчил юнак“.\r\nТрафикът на територията на град Пловдив също се осъществява с нормална интензивност и без затруднения. Натоварено е движението в централната градска част. Пътните настилки в града са сухи и нормално проходими.\r\nТони МИХАЙЛОВ", "date": "2018.02.03", "title": "Пловдив: Възможни са заледявания на места в планинските райони на областта, настилките са обработени"}
{"url": "http://www.focus-news.net/news/2018/02/03/2484509/pravoslavnata-tsarkva-pochita-sv-simeon-bogopriemets-i-anna-prorochitsa.html", "text": "Православната църква почита Св. Симеон Богоприемец и Анна пророчица.\r\nСимеон (евр. изслушващ) Богоприемец е един от седемдесетте преводачи от еврейски на гръцки на Стария завет. Той превежда книгата на пророк Исай. Когато Симеон стига до мястото, където се казва: „Девица ще зачене и ще роди син...\", той не повярвал, че това е възможно Направил опит да оправи думата „девица\", ала ангел Господен му се явил, спрял го и казал: „Писанието е точно, затова нищо не поправяй! Ти няма да умреш, докато не видиш с очите си изпълнението на тези думи.\" \r\nКакто повелявал Мойсеевият закон, който повелявал всяка мъжка рожба да бъде посвещавана на Бога, Богородица занесла първородния си син да го представи и посвети на Бога. Симеон бил вече твърде стар. Очаквал Месията, за да го види с очите си и тогава да умре. Той отишъл в храма с Божия сила същия момент, в който Богородица внесла Младенеца. Познал го веднага. Взел го на ръце и с пророческо вдъхновение извикал към Господ: „Очите ми видяха Твоето спасение, което си приготвил пред лицето на всички народи...\" (Евангелие от Лука, 2:30-31).\r\nСпоред фолклора днес е зимният Симеоновден. Лятното съответствие на Симеоновден е на 1 септември.\r\nЗимният Симеоновден, както и зимната Богородица, почитат главно бременните жени, младите невести и майките. По това какъв човек първи ще дойде в къщата се гадае какъв добитък ще се роди - мъжки или женски. Зимният Симеоновден се смята за един от най-лошите дни в годината. Някъде го наричат Симеон Бележник, защото белязва хората, оставя им рани и белези. Затова и поверието гласи, че не трябва да хваща остър предмет. Трети февруари е третият вълчи празник, заедно с Трифоновден и Сретение Господне, като съществува вярването, че на тези три дни вълците бесуват, затова се отбелязват като Вълчи празници, свързани с редица забрани.\r\nТрадицията повелява на Симеоновден да не се дава назаем и да не се изнася нищо от къщата, за да не излезе берекетът от дома.Днес имен ден празнуват: Симеон, Симеонка, Семо, Семко, Симан, Симе, Симеонко, Симеонча, Симко, Симо, Симон, Симчо, Сима, Симян, Симана, Симанка, Симеона, Симина, Симка, Симона, Симонка, Симча, Симяна, Моне, Мони, Монко, Мончо, Моньо; Мона, Моника, Монка", "date": "2018.02.03", "title": "Православната църква почита Св. Симеон Богоприемец и Анна пророчица"}
{"url": "http://www.focus-news.net/news/2018/02/03/2484515/veliko-tarnovo-suhi-i-normalno-prohodimi-pri-zimni-usloviya-sa-nastilkite-v-oblastta.html", "text": "Предимно сухи и нормално проходими за сезона са настилките в областта. В по-усойните участъци е мокро и нека водачите да карат внимателно. Трафикът в сутрешните часове е спокоен, предаде репортер на Радио „Фокус“ – Велико Търново. Времето е облачно, без валежи. Екипи на полицията следят за правилното протичане на движението. Патрули има на входовете и изходите на града. Отворен за движение е Проходът на Републиката, но там все още е в сила предупреждението за опасност от падащи камъни. От КАТ „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево - Велико Търново при км 116+650 м в ляво до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно до складовата база в землището на село Шереметя.\r\nЛуиза ТРАНЧЕВА", "date": "2018.02.03", "title": "Велико Търново: Сухи и нормално проходими при зимни условия са настилките в областта"}
{"url": "http://www.focus-news.net/news/2018/02/03/2484514/pazardzhik-ogranicheno-e-dvizhenieto-na-tovarni-avtomobili-po-patya-belovo-yundola.html", "text": "Спокоен е трафикът по главните пътища в областта, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки в равнинната част са сухи, по високите и усойни места на Родопите и Средногорието – заснежени и заледени, но обработени и опесъчени. Въведени са и ограничения за товарните автомобили. Остава в сила забраната за преминаване на товарни автомобили над 12 тона с ремаркета и полуремаркета по пътя Белово - Юндола. Обходният маршрут за тях е Белово - Варвара - Велинград - Юндола. Въведено е ограничение на моста в село Бошуля. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.03", "title": "Пазарджик: Ограничено е движението на товарни автомобили по пътя Белово - Юндола"}
{"url": "http://www.focus-news.net/news/2018/02/03/2484511/blagoevgrad-za-peta-poredna-godina-praznikat-na-vinoto-sabira-tseniteli-na-napitkata-v-selo-dabrava.html", "text": "Станалият вече традиционен празник на виното ще посрещне своите гости на 3 февруари в с. Дъбрава, община Благоевград. Богатата програма, подготвена от кметството на село Дъбрава и Община Благоевград, ще стартира в 10:00 часа с дегустация на винени напитки. Това съобщиха от пресцентъра на Община Благоевград. Компетентно жури от технолози ще оценява по качество, сорт и цвят най-доброто вино. Най-добрият производител ще бъде коронясан за „Цар на виното“. За награда е предвидено 30 литрово буре с дърворезба. Задължителното условие към Царя на виното е за следващата година да го донесе пълно, така че всички присъстващи да могат да опитат от Божествения еликсир.\r\nЗа участниците в дегустацията са предвидени предметни награди и грамоти, за гостите топла скара, богата музикалната програма, а от кметството обещават още много изненади.\r\nКакто всяка година в програмата е включена традиционна възстановка на обичай по зарязване на лозята.\r\nПо решение на кметското ръководство от 2016 година празникът на виното се провежда всяка първа събота на месец февруари, а не на 1 февруари. Целта е да се даде възможност на повече хора да се присъединят и да станат част от традицията и програмата в село Дъбрава.", "date": "2018.02.03", "title": "Благоевград: За пета поредна година празникът на виното събира ценители на напитката в село Дъбрава"}
{"url": "http://www.focus-news.net/news/2018/02/03/2484513/politico-iztochnite-strani-ot-es-izraziha-gotovnost-da-uvelichat-vnoskata-si-v-byudzheta-na-es.html", "text": "Осем от източните страни-членки на ЕС заявиха, че искат да увеличат вноските си за следващия дългосрочен бюджет на ЕС – символичен жест, предвид, че те всичките в момента получават повече пари от Брюксел, отколкото дават, предава  Politico.\r\nПо време на среща в  Будапеща с европейският комисар по въпросите на бюджета и човешките ресурси Гюнтер Йотингер министри от осем държави -  България, Хърватия, Чешката република, Унгария, Полша, Румъния, Словения и Словакия, заявиха, че искат да увеличат бюджетната горна граница до 1,1% от БВП на Съюза от настоящия един процент. \r\nВ продължение на години политически значимата 1-процентна горна граница бе желязно правило, изисквано от най-големите нетни платци в бюджета на ЕС, включително Германия, Франция и Великобритания.\r\nНо с излизането на Великобритания се очаква да бъде оставена годишна бюджетна дупка в размер на 12 милиарда евро. Йотингер заяви, че има малък друг избор, различен от увеличаването на националните вноски за бюджета. Той призова за увеличаване на тавана на разходите до 1,1% от БВП, като подобно решение ще може да се вземе при преговорите между лидерите на ЕС-27.\r\n\"Изключително съм благодарен на осемте държави-членки, че са готови да допринесат малко повече\", заяви европейския комисар. Някои нетни вносители в бюджета на ЕС, като Австрия, вече изразиха противопоставяне на увеличените плащания, докато Германия, най-богатата страна в ЕС и най-големият вносител на бюджета, вече заяви своята готовност да плати повече.\r\n\"Осемте страни се договориха да искат увеличаването на пропорционалното плащане по БВП, което е голям успех за деня, защото осем страни отвориха възможността плащанията да се увеличат дори до 1,1%.\"\r\nОтбелязвайки влиянието на Брексит, той каза: \"Ще има по-малко приходи плюс повече задачи.\" \"Окуражаваме Комисията да има амбициозен бюджет\", допълни той.\r\nЙотингер каза, че срещата му дава увереност, че може да се постигне споразумение за дългосрочния бюджет, известен като многогодишната финансова рамка, и той благодари на страните за желанието им да плащат повече в колективните каси. Виктор Турмаков", "date": "2018.02.03", "title": "Politico: Източните страни от ЕС изразиха готовност да увеличат вноската си в бюджета на ЕС"}
{"url": "http://www.focus-news.net/news/2018/02/03/2484517/gabrovo-ogranicheno-e-dvizhenieto-na-avtomobili-s-shirina-nad-330-m-po-patya-mezhdu-selata-kormyansko-i-malak-varshets-zaradi-stesnen-uchastak-pri-mosta-nad-reka-krapets.html", "text": "Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е в сила за участъка при км 10+080, а причината е стеснен участък при мост над река Крапец. Районът е сигнализиран с пътен знак В15. От Областно Пътно управление – Габрово съобщиха за Радио „Фокус“ – Велико Търново, че обходният маршрут за МПС над 3.30 м по път III-401 Граница Ловеч – Кормянско – Малък Вършец при км 46+800 по общински път до III-403 в село Малък Вършец. Срокът за приключване на ремонта е 31 март. Условията за пътуване в областта са нормални за сезона. Настилките са предимно сухи, в усойните места – частично мокри. Движението не е натоварено. Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място е поставена необходимата сигнализация, а обходният маршрут за квартал \"Чехлевци\" е по път III-5004 – път II-44 – път III-4404. В едната лента се извършва движението между селата Чехлевци и Въглевци. В отсечката от км 11+770 до км 11+829 текат ремонти дейности на асфалтовата настилка, които трябва да приключат до 31 август.\r\nЛуиза ТРАНЧЕВА", "date": "2018.02.03", "title": "Габрово: Ограничено е движението на автомобили с ширина над 3.30 м по пътя между селата Кормянско и Малък Вършец заради стеснен участък при моста над река Крапец"}
{"url": "http://www.focus-news.net/news/2018/02/03/2484519/162-dushi-sa-noshtuvali-v-krizisniya-tsentar-za-nastanyavane-na-bezdomni-v-sofiya.html", "text": "162 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че настанените са били в добро здравословно състояние и не са възниквали проблеми през нощта.", "date": "2018.02.03", "title": "162 души са нощували в Кризисния център за настаняване на бездомни в София"}
{"url": "http://www.focus-news.net/news/2018/02/03/2484518/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-bogoroditsa-tazi-nedelya.html", "text": "В празничния за християните неделен  ден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в пазарджишкия храм \"Св. Богородица\", предаде репортер на Агенция \"Фокус\". Началото е от 09.00 часа. \r\nНикола ПЕТКОВ", "date": "2018.02.03", "title": "Пазарджик: Негово преосвещенство Константийският епископ Яков ще оглави архиерейска света Литургия в храм \"Св. Богородица\" тази неделя"}
{"url": "http://www.focus-news.net/news/2018/02/03/2484522/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е облачно и мъгливо, на доста места превалява дъжд, а над 2300 м. - слаб сняг Температурите в планинските райони са от минус 2 до 5 градуса. Лифтовите съоръжения в курортите работят съобразно метеорологичните условия. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.03", "title": "ПСС: Лоши са условията за туризъм в планините"}
{"url": "http://www.focus-news.net/news/2018/02/03/2484505/nimh-oranzhev-kod-za-buren-vyatar-e-v-sila-za-oblast-kardzhali-a-zhalt-za-pochti-tsyalata-strana.html", "text": "Оранжев код за силен вятър е в сила за област Кърджали, а жълт - за почти цялата страна. Това сочи справка на сайта на Националния институт по метеорология и хидрология (НИМХ) към Българската академия на науките (БАН). В Кърджалийска област ще духа силен и бурен югозападен вятър. Очаква се поривите му да достигнат до 25-29 м/сек. Оранжевият код означава, че времето е опасно. От НИМХ препоръчват на хората да бъдат готови за повече проблеми, структурни повреди, изкоренени дървета и риск от наранявания от летящи предмети. Възможни са смущения в електроснабдяването. Жълт е кодът в областите: Монтана, Враца, София, Перник, Кюстендил, Благоевград, Пазарджик, Смолян, Пловдив, Ловеч, Хасково, Габрово, Велико Търново, Ямбол, Сливен, Търговище, Разград, Силистра, Шумен, Добрич, Варна и Бургас. В тези части от страната вятърът ще бъде с пориви до 20-24 м/сек. Жълтият код означава, че времето е потенциално опасно. От НИМХ препоръчват на хората да бъдат внимателни за летящи във въздуха предмети. Синоптиците посочват, че по тази причина са възможни локални нарушения на обичайните дейности на открито. По Черноморието също се очаква усилване на вятъра от юг-югозапад и пориви до 20-24 м/с.", "date": "2018.02.03", "title": "НИМХ: Оранжев код за бурен вятър е в сила за област Кърджали, а жълт - за почти цялата страна"}
{"url": "http://www.focus-news.net/news/2018/02/03/2484516/beliyat-dom-belezhkata-predstavlyava-povod-za-seriozna-zagrizhenost.html", "text": "Прессекретарят на Белия дом Сара Сандърс заяви, че публикуваната от Републиканската партия „Бележка“ , предизвиква „сериозна загриженост“  относно начина, по който ФБР и министерството на правосъдието са провеждали разследването за потенциалната руска намеса на президентските избори в САЩ през 2016 г., пише  New York Daily News.\r\n„Бележката“ предизвиква сериозна загриженост за интегритета на решенията, вземани на най-високо равнище във ФБР и в министерството на правосъдието, за използването на най-навлизащите инструменти за наблюдение на правителството срещу американски граждани“, заяви Сандърс.\r\nТръмп разсекрети „Бележката“ въпреки съпротивата на ФБР и на министерството на правосъдието.  Сандърс разкритикува ръководството на ФБР, но допълни, че президентът „Доналд Тръмп е особено благодарен на здраво работещите редови служители“ на агенцията. \r\nТя допълни, че Белият дом е готов да работи с Конгреса и занапред.  Виктор Турмаков", "date": "2018.02.03", "title": "Белият дом: „Бележката“ представлява повод за сериозна загриженост"}
{"url": "http://www.focus-news.net/news/2018/02/03/2484521/veliko-tarnovo-praznichno-bogosluzhenie-se-otsluzhva-v-katedralniya-hram-rozhdestvo-bogorodichno-po-povod-sv-simeon-bogopriemets.html", "text": "Празнично богослужение се отслужва в катедралния храм „Рождество Богородично“ по повод Деня на св. Симеон Богоприемец и Анна пророчица, предаде репортер на Радио „Фокус“ – Велико Търново. Света литургия се провежда във всички православни църкви в региона. Симеон Богоприемец е един от седемдесетте преводачи от еврейски на гръцки на Стария завет. Той превежда книгата на пророк Исай. \r\nСпоред народните вярвания на днешния ден честваме зимният Симеоновден. Лятното съответствие на Симеоновден е на 1 септември. Зимният Симеоновден, както и зимната Богородица почитат главно бременните жени, младите невести и майките. По това какъв човек първи ще дойде в къщата се гадае какъв добитък ще се роди – мъжки или женски. Зимният Симеоновден се смята за един от най-лошите дни в годината. Някъде го наричат Симеон Бележник, защото белязва хората, оставя им рани и белези. Затова и поверието гласи, че днес не трябва да хваща остър предмет. Трети февруари е третият вълчи празник, заедно с Трифоновден и Сретение Господне, като съществува вярването, че на тези три дни вълците бесуват, затова се отбелязват като Вълчи празници, свързани с редица забрани. Традицията повелява на Симеоновден да не се дава назаем и да не се изнася нищо от къщата, за да не излезе берекетът от дома.\r\nДнес имен ден празнуват Симеон, Симеонка, Семо, Семко, Симан, Симе, Симеонко, Симеонча, Симко, Симо, Симон, Симчо, Сима, Симян, Симана, Симанка, Симеона, Симина, Симка, Симона, Симонка, Симча, Симяна, Моне, Мони, Монко, Мончо, Моньо, Мона, Моника, Монка.\r\nЛуиза ТРАНЧЕВА", "date": "2018.02.03", "title": "Велико Търново: Празнично богослужение се отслужва в катедралния храм „Рождество Богородично“ по повод св. Симеон Богоприемец"}
{"url": "http://www.focus-news.net/news/2018/02/03/2484525/kanonichen-izbor-za-vidinski-eparhiyski-mitropolit-shte-se-sastoi-tazi-nedelya-v-sinodniya-paraklis-sv-tsar-boris-parvi-pokrastitel.html", "text": "На 4 февруари, неделя, членовете на Светия синод на Българската православна църква начело със своя председател - Негово светейшество Българският патриарх и Софийски митрополит Неофит, ще избират измежду двамата достоизбираеми епископи, събрали най-много гласове от епархийския избор във Видин, предаде репортер на Агенция \"Фокус\". Това са Негово преосвещенство Драговитийски епископ Даниил - викарий на митрополита на САЩ, Канада и Австралия  Негово високопреосвещенство митрополит Йосиф , получил 27 гласа и Негово преосвещенство Мелнишки епископ Герасим - главен секретар на Светия Синод на Българската православна църква, получил 26 гласа.\r\nИзборният ден  ще започне в 08:00, когато е начало на Утренятав Синодния параклис “Св. Цар Борис”.Определен да служи е Негово високопреподобие Архимандрит Василий, Протосингел на Софийска епархия.\r\nОт 09:15 часа ще започне  св. Литургия. Тя ще бъде отслужена при молитвеното участие на Негово Светейшество Българския патриарх и Софийски митрополит Неофит, заедно с Високопреосвещените епархийски митрополити.\r\nВ 11:00 часа (точно след отпуста на Св. Литугия) ще започне каноничния избор за Видински митрополит.Светейшият Патриарх и Високопреосвещените митрополити един по един ще гласуват в св. Олтар при спазване на строга канонична молитвена атмосфера. След гласуването на последния от листата на митрополитите - Негово високопреосвещенство Врачански митрополит Григорий, Негово Светейшество патриарх Неофит ще се обърне към народа, ще прочиете  резултата от избора и ще огласи името на новия Видински митрополит.\r\nОколо 12:00 часа Архимандрит Василий ще доведе новоизбрания Видински митрополит от Патриаршеската катедрала “Св. Александър Невски”, където са се черкували двамата епископи, и ще го придружи до приемния салон на Св. Синод. По това време в салона ще се намират  Светейшият Патриарх и Епархийските митрополити,  гостите и представителите на медиите . Патриарх Неофит ще приветства със слово новия Видински митрополит, който ще  му отговари също със слово.\r\nОколо 20-30 минути след това Новоизбраният Видински митрополит ще слезе по стълбите и долу ще даде първото си интервю. \r\nНикола ПЕТКОВ", "date": "2018.02.03", "title": "Каноничен избор за Видински епархийски митрополит ще се състои тази неделя в синодния параклис \"Св. Цар Борис Първи Покръстител\""}
{"url": "http://www.focus-news.net/news/2018/02/03/2484520/vecher-makedoniya-snyag-zatrudnyava-trafika-v-harvatiya.html", "text": "В няколко части на Хърватия снеговалежът е причинил проблеми с трафика, предава македонската медия „Вечер“.\r\nНа магистрала A6 към Загреб движението се осъществява по една лента. Държавните служби предупреждават, че в Истрия и Далмация пътищата са мокри и докато обилен сняг пада в централната и северозападна част от Хърватия.\r\nВластите в страната препоръчват внимателно шофиране по всички пътища. Виктор Турмаков", "date": "2018.02.03", "title": "„Вечер“ (Македония): Сняг затруднява трафика в Хърватия"}
{"url": "http://www.focus-news.net/news/2018/02/03/2484523/pazardzhik-v-pravoslavnite-hramove-v-grada-se-otsluzhva-praznichna-liturgiya-v-chest-na-hristiyanskiya-svetets-simeon.html", "text": "Православната църква отбелязва деня на свети великомъченик Симеон. По този повод в църквите в Пазарджик се отслужва празнична света Литургия, предаде репортер на Радио „Фокус“ – Пазарджик. Според легендата Симеон бил един от седемдесетте преводачи на старозаветния текст на Библията от еврейски на гръцки, които египетския цар Птоломей ІІ Филаделф  назначил. На свети Симеона се паднало да преведе книгата на пророк Исаия. Според фолклорната традиция днес е зимният Симеоновден. Зимният Симеоновден, както и зимната Богородица почитат главно бременните жени, младите невести и майките. По това какъв човек първи ще дойде в къщата, се гадае какъв добитък ще се роди – мъжки или женски. Зимният Симеоновден се смята за един от най-лошите дни в годината. Някъде го наричат Симеон Бележник, защото белязва хората, оставя им рани и белези. Затова и поверието гласи, че не трябва да хваща остър предмет. 3 февруари е третият вълчи празник, тогава не се работи с вълна, не се изхвърля пепел и смет навън, за да не се разсърдят вълците и да не нападат стадата. Традицията повелява на Симеоновден да не се дава назаем и да не се изнася нищо от къщата, за да не „излезе берекетът от дома“. Имен ден празнуват днес: Симеон, Симон, Симо, Симона, Моника и техните производни.\r\nАлбена ЖИЛЕКОВА", "date": "2018.02.03", "title": "Пазарджик: В православните храмове в града се отслужва празнична Литургия в чест на християнския светец Симеон"}
{"url": "http://www.focus-news.net/news/2018/02/03/2484526/blagoevgrad-patnite-nastilki-v-grada-sa-mokri-i-hlazgavi.html", "text": "Спокойно е движението в централна градска част, автобусите се движат по разписание, предаде репортер на Радио „Фокус“ – Пирин. Спокойно е преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално интензивно е движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Пътните настилки са мокри и хлъзгави. Няма регистрирани инциденти през нощта.\r\nЛора КАЛЧЕВА", "date": "2018.02.03", "title": "Благоевград: Пътните настилки в града са мокри и хлъзгави"}
{"url": "http://www.focus-news.net/news/2018/02/03/2484527/veliko-tarnovo-v-grada-shte-se-provede-blagotvoritelen-bazar-koyto-shte-sabira-sredstva-za-lechenieto-na-14-godishnata-nikol-georgieva.html", "text": "Средства за лечението на 14-годишната Никол Георгиева набира благотворителен базар в града. Това съобщи за Радио „Фокус“ – Велико Търново Евгения Лазарова, която е един от организаторите на инициативата. Базарът ще се проведе на днес от 10.00 до 21.00 часа на 3-тия етаж на търговския център в града. Ще се продават ръчно изработени от доброволци подаръци и сувенири. За кратко време желаещи да помогнат от цяла България изработиха и пратиха картички, бижута, текстилни играчки, мартеници, аксесоари за коса, картини, предмети, украсени с техниката на декупаж, свещи и сладки. Евгения Лазарова добави, че на входа на търговския център, деца от класа на Никол ще посрещат посетителите и ще ги насочват към базара. В събитието ще се включат безвъзмездно и аниматори, които ще забавляват присъстващите.\r\nЦялата събрана сума от продажбите ще бъде преведена на дарителската банкова сметка на Никол: IBAN: BG46 UNCR 7000 1523 0967 34 BIC(SWIFT), код на Уникредит Булбанк: UNCRBGSF, а също и чрез финансовата платформа PAYPAL на адрес: nadq_2009@abv.bg. Момичето е диагностицирано със заболяването Сарком на Юинг и се нуждае от спешна оперативна намеса. Операцията е планувана за месец март във Франция. За интервенцията са необходими поне 700 000 лева.\r\nНадежда КРЪСТЕВА", "date": "2018.02.03", "title": "Велико Търново: В града ще се проведе благотворителен базар, който ще събира средства за лечението на 14-годишната Никол Георгиева"}
{"url": "http://www.focus-news.net/news/2018/02/03/2484532/van-i-vanshen-ministar-na-kitay-stranata-shte-podkrepya-sistemata-na-svetovniya-red-vaz-osnova-na-oon.html", "text": "Външният министър на Китай Ван И заяви, че страната му ще подкрепя съществуващата система на международните отношения, въз основа на която стои ООН, предава Regnum.\r\n„Ние ще поддържаме твърдо съществуващата международна система с ООН на нейната основа, а също така ще защитаваме и разширяваме законните права и интереси на развиващите се страни“, заяви министърът. \r\nТой подчерта, че Пекин и занапред ще предприема действия на международната арена по поддръжка на стабилността и реда. Виктор Турмаков", "date": "2018.02.03", "title": "Ван И, външен министър на Китай: Страната ще подкрепя системата на световния ред въз основа на ООН"}
{"url": "http://www.focus-news.net/news/2018/02/03/2484507/devin-nunes-predsedatel-na-komisiyata-po-razuznavane-na-kongresa-na-sasht-nyama-dokazatelstva-za-vrazki-mezhdu-donald-tramp-i-rusiya.html", "text": "Председателят на комисията по разузнаване на Конгреса на САЩ Девин Нунес заяви, че „няма доказателства за връзки“ между президента Доналд Тръмп и Русия. Той води разследването на Камарата на представителите в Конгреса по въпроса,\t пише  The Washington Post.\r\nКонгресменът от Републиканската партия от щата Калифорния състави класифицираната „Бележка“, която разкрива, че ФБР са злоупотребявали със средствата за наблюдение. \r\nНунес заяви, че министърът на правосъдието и главен прокурор Джеф Сешънс, неговият заместник Род Розенщайн  и директорът на ФБР „ще имат много работа за вършене“, за да изкоренят проблемите в агенцията, но нямат желание да признаят, че има проблем.  Виктор Турмаков", "date": "2018.02.03", "title": "Девин Нунес, председател на комисията по разузнаване на конгреса на САЩ: Няма доказателства за връзки между Доналд Тръмп и Русия"}
{"url": "http://www.focus-news.net/news/2018/02/03/2484531/blagoevgrad-normalno-se-osashtestvyava-preminavaneto-prez-granichnite-kontrolno-propuskatelni-punktove-na-balgaro-gratskata-granitsa.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщи за Радио „Фокус“ – Пирин дежурният служител на ГКПП „Кулата“.\r\nЛора КАЛЧЕВА", "date": "2018.02.03", "title": "Благоевград: Нормално се осъществява преминаването през граничните контролно-пропускателни пунктове на българо-гръцката граница"}
{"url": "http://www.focus-news.net/news/2018/02/03/2484533/kyustendil-zabraneno-e-dvizhenie-na-tovarni-avtomobili-po-patya-mezhdu-selata-smolichano-pelatikovo-zaradi-propadane-na-uchastatsi-ot-patnoto-platno.html", "text": "Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 март 2018 г. Това съобщи за Радио „Фокус” – Пирин дежурният в Областно пътно управление – Кюстендил. Проходими при зимни условия са пътищата на територията на областта, пътните настилки са влажни и хлъзгави. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”.\r\nЛора КАЛЧЕВА", "date": "2018.02.03", "title": "Кюстендил: Забранено е движение на товарни автомобили по пътя между селата Смоличано – Пелатиково заради пропадане на участъци от пътното платно"}
{"url": "http://www.focus-news.net/news/2018/02/03/2484524/tass-vaorazhenite-sili-na-irak-zapochnaha-kampaniya-po-prochistvaneto-na-islyamska-darzhava-po-granitsata-sas-sauditska-arabiya.html", "text": "Командващият на щаба на антитерористичните операции на въоръжените сили на Ирак в провинция Анбар бригаден генерал Махмуд ал Фелахи съобщи, че армията е започнала кампания по прочистването от „Ислямска държава“ по границата на страната със Саудитска Арабия, предаде ТАСС.\r\n„Подразделенията на армията, на федералната полиция, на опълчението на сунитските племена и пограничните войски при поддръжка на авиацията на международната антитерористична коалиция започнаха в събота широкомащабна операция по прочистването на пустинните територии в провинцията Анбар по направление на иракско-саудитската граница“, заяви ген. Фелахи. Според него цел на операцията е унищожаването на клетките на „Ислямска държава“, складовете и убежищата на терористите на границата със Саудитска Арабия. \r\nМинистър-председателят на Ирак Хейдар ал Абади обяви през декември миналата година за окончателния разгром на „Ислямска държава“. Според регионалните експерти след военното поражение на терористите основна опасност на Ирак представляват „спящите клетки“ на групировката. Повечето терористи след освобождаването на окупираните от тях иракски територии са се укрили в пустинните местности на провинция Анбар.  Виктор Турмаков", "date": "2018.02.03", "title": "ТАСС: Въоръжените сили на Ирак започнаха кампания по прочистването на „Ислямска държава“ по границата със Саудитска Арабия"}
{"url": "http://www.focus-news.net/news/2018/02/03/2484529/korneliya-ninova-bsp-paradoksalno-e-che-v-rakovodstvoto-na-bsp-nyama-nito-edin-chlen-na-bkp-a-v-rakovodstvoto-na-gerb-23-sa-bili-chlenove.html", "text": "Парадоксално е, че в ръководството на БСП няма нито един член на БКП, а в ръководството на ГЕРБ – 2/3 са били членове на БКП. Това каза лидерът на БСП Корнелия Нинова в интервю за предаването „Събуди се“ по Нова телевизия.\r\n„Не сме против изучаването на периода на комунизма в училище, но бихме искали да се изучава обективно. В новите учебници 11 века от историята на България са засегнати в 15 теми, а социалистическият период от 45 г. – в 12 теми. Това, което беше качено за обществено обсъждане за тези периоди, няма нищо общо с крайния резултат – на обществото бяха представени и приети едни учебници и някой след това подмени този период. А разликата между това вътре и това, което са видели хората, е огромна. Има подмяна на историята - по време на социалистическия период има „изселване“, а няма „депортиране“ на евреи. Според нас чрез миналото се посяга на бъдещето, защото това го учат деца, които нямат спомени от този период, и те ще го попият така, както им е представено“, каза още тя и посочи, че БСП е единствената партия, която е направила реална оценка на периода по време на своите най-високи форуми – казала е къде са били грешките, но е посочила и доброто. \r\n„Какво е парадоксалното? Бивши членове на БКП, които по някакъв начин са се възползвали от това, сега излизат и говорят срещу нас, че ние сме БКП. Но погледнете ръководството на нашата партия – няма нито един член на БКП, погледнете ръководството на ГЕРБ – 2/3 са били членове на БКП“, коментира Нинова и посочи, че това е лицемерно.\r\nПо темата за Истанбулската конвенция лидерът на БСП обясни, че истината за нейните текстове си проличава от обяснителния доклад към нея на Съвета на Европа. „В него се обяснява всеки член на конвенцията и истината лъсва. Става въпрос за различни хора, на които на базата на това, че са различни, трябва да им дадем статут на бежанец. Убедена съм, че хората трябва да се произнесат на референдум по темата. Нямам представа защо се получи такава истерия, такъв натиск. В политическата си история съм преживявала всякакъв натиск, но никога такъв – и външен, и вътрешен“, каза още тя и уточни, че никога не е подкрепяла тази конвенция.", "date": "2018.02.03", "title": "Корнелия Нинова, БСП: Парадоксално е, че в ръководството на БСП няма нито един член на БКП, а в ръководството на ГЕРБ – 2/3 са били членове"}
{"url": "http://www.focus-news.net/news/2018/02/03/2484538/blagoevgrad-suhi-i-prohodimi-pri-zimni-usloviya-sa-patishtata-v-oblastta-na-mesta-sa-vazmozhni-mokri-i-hlazgavi-uchastatsi.html", "text": "Повишена е опасността от падащи камъни в Кресненското дефиле и в района на прохода Предел. Това съобщиха за Радио „Фокус“ – Пирин от Областно пътно управление – Благоевград. Необходимо е шофьорите да карат внимателно в тези участъци, за да бъдат избегнати инциденти. Сухи и нормално проходими при зимни условия са пътищата в региона, на места са възможни мокри и хлъзгави участъци. Няма въведения ограничения за движението на леки и товарни автомобили в Област Благоевград. Трафикът по автомагистрала „Струма“ и главен път Е-79 е интензивен. Натоварено е и движението по пътя от и за Банско.\r\nЛора КАЛЧЕВА", "date": "2018.02.03", "title": "Благоевград: Сухи и проходими при зимни условия са пътищата в областта, на места са възможни мокри и хлъзгави участъци"}
{"url": "http://www.focus-news.net/news/2018/02/03/2484537/ria-novosti-v-saveta-na-ruskata-federatsiya-smyatat-che-novata-yadrena-doktrina-na-sasht-dopuska-povtaryaneto-na-hiroshima-i-nagasaki.html", "text": "Според заместник-председателя на комисията на Съвета на Руската федерация по отбраната и сигурността Франц Клинцевич новата ядрена доктрина на САЩ допуска повторението на Хирошима и Нагасаки, предава РИА Новости.\r\nПентагонът публикува в петък новата американска ядрена доктрина, която обърна много внимание върна развитието на руските ядрени сили. Сред другите потенциални заплахи в Пентагона фигурират КНДР, Иран и Китай. Пентагонът обяви, че усилията на САЩ ще бъдат насочени към разработването на ядрени бойни глави с ниска мощност. В допълнение се посочва, че САЩ ще продължат отделят средства за модернизация на ядрени сили и развитието на елементи от \"ядрената триада\" (междуконтиненталните балистични ракети, стратегически подводници и бомбардировачи). САЩ като цяло подкрепят намаляването на ядрените оръжия, но разкритикуваха положението в Договора за ООН за пълната им забрана, тъй като не това отговаря на текущия дневен ред.\r\n\"Целият свят помни Хирошима и Нагасаки, американският ядрен доктрина не налага табу върху повторението им, а това притеснява най-много\" заяви руският сенатор.\r\nСпоред него новата ядрена доктрина сериозно подобрява конфронтация компонент на външната политика на САЩ, като се фокусира не върху сътрудничество с Русия в областта на въоръжаването, и върху конкуренцията с нея. Виктор Турмаков", "date": "2018.02.03", "title": "РИА Новости: В Съвета на Руската федерация смятат, че новата ядрена доктрина на САЩ допуска повтарянето на Хирошима и Нагасаки"}
{"url": "http://www.focus-news.net/news/2018/02/03/2484535/tass-vladimir-putin-obsadi-s-nursultan-nazarbaev-rezultatite-ot-siriyskiya-kongres-v-sochi.html", "text": "От пресслужбата на Кремъл съобщиха, че президентът на Русия Владимир Путин е обсъдил по телефона с казахстанския си колега Нурсултан Назарбаев проведения в Сочи на 30 януари Конгрес на сирийския национален диалог, предава ТАСС.\r\n„Назарбаев поздрави Путин с успешното провеждане в Сочи на Конгреса на сирийския национален диалог. Подчертано е, че реализацията на приетите по време на Конгреса решения ще стане основен принос към постигането на мирно разрешаване на конфликта в Сирия под егидата на ООН. В този контекст е отбелязана и необходимостта работата в Астанийския формат да продължи“, пише в официалното заявление на кремълската пресслужба. \r\nРазговорът е проведен по инициативата на Казахстан.  Виктор Турмаков", "date": "2018.02.03", "title": "ТАСС: Владимир Путин обсъди с Нурсултан Назарбаев резултатите от сирийския конгрес в Сочи"}
{"url": "http://www.focus-news.net/news/2018/02/03/2484534/plovdiv-namalyava-broyat-na-bolnite-ot-grip-i-ostri-respiratorni-zabolyavaniya-v-oblastta.html", "text": "Намалява броят на болните от грип и остри респираторни заболявания в Пловдивска област. Това съобщиха за Радио „Фокус“ – Пловдив от Регионалната здравна инспекция. За последният отчетен период са регистрирани общо 541 случая на грип и остри респираторни заболявания, като заболеваемостта е 157 на 10 000 души. През предходният отчетен период случаите са били 566.\r\nОт Регионалната здравна инспекция съобщиха, че през изминалата седмица се отчита увеличение в броя на засегнатите от чревни инфекции. От 27 случаите са достигнали до 34. Идентична е тенденцията и при болните от вирусен хепатит – от 13 през миналата, случаите са достигнали до 21 през последната седмица. Увеличение се регистрира и при засегнатите от скарлатина – броят на случаите нараства от 13 на 18. Спад се отчита единствено при болните от варицела. През последният отчетен период случаите са 91, докато през предходният са били 120.\r\nТони МИХАЙЛОВ", "date": "2018.02.03", "title": "Пловдив: Намалява броят на болните от грип и остри респираторни заболявания в областта"}
{"url": "http://www.focus-news.net/news/2018/02/03/2484528/washington-post-bivshiyat-direktor-na-fbr-zayavi-che-ne-e-vpechatlen-ot-belezhkata.html", "text": "Бившият директор на ФБР Джеймс Коми заяви, че „Бележката“ публикувана от Републиканската партия на САЩ, а след това декласифицирана от президента Доналд Тръмп, не дава разкрития, пише  Washington Post.\r\n„Само това ли е“, попита той след публикуването на документа от четири страници. Според него „Бележката“ е нечестна и подвеждаща“ и причинява щати върху общественото доверие към разузнавателните агенции на САЩ. \r\nВ „Бележката“ се твърди, че ФБР са злоупотребявали правомощията си по време на разследването на предизборния щаб на Тръмп и възможните връзки между него и Русия.  Виктор Турмаков", "date": "2018.02.03", "title": "Washington Post: Бившият директор на ФБР заяви, че не е „впечатлен“ от „Бележката“"}
{"url": "http://www.focus-news.net/news/2018/02/03/2484541/veliko-tarnovo-postanovkata-super-d-r-dimitrov-ili-prikazka-za-mrasnite-ratse-shte-bade-predstavena-v-kuklen-teatar-vesel.html", "text": "В съботния афиш на Куклен театър „Весел“ от 11.00 часа в Народно читалище „Искра” отново ще гостуват театралите от Държавен куклен театър – Търговище. Те ще представят постановката „Супер д-р Димитров, или приказка за мръсните ръце“ – едно от най-търсените заглавия в репертоара на търговищките кукленици, съобщиха от Куклен театър „Весел“. Постановката на „Супер д-р Димитров, или приказка за мръсните ръце“ е дело на Мая и Митко Димитрови, сценографията и куклите – на Валентина Германова, а музиката – на Петко Манчев. В спектакъла участват чаровните актьори от младото попълнение на трупата на театъра Моника Угренова и Димитър Караиванов. След успешната премиера на „Супер д-р Димитров, или приказка за мръсните ръце“, театралите печелят все повече почитатели. Актьорите Моника Угренова и Димитър Караиванов прилагат превантивно едно от най-добрите лечения за всички болести – „смехотерапията“.\r\nИзключителната актьорска игра, съчетана със страхотния хумор в спектакъла превръщат постановката в театрален празник. Супер д-р Димитров е винаги готов с решение. Невероятно точни са неговите диагнози, когато малката Ани и майка й го потърсят за помощ. А какво се случва, когато Супер д-р Димитров подарява на малкото момиченце суперочила?… Изненада! Спектакълът е истински пример как чрез изразните средства на кукленото изкуство театърът може – без дидактика! – да учи и да възпитава. Въздействаща музика, оригинални диалози, атрактивна сценография…\r\nПроектът за съботните спектакли за семейна публика на Куклен театър „Весел“ се реализира с любезната подкрепа на Община Велико Търново.", "date": "2018.02.03", "title": "Велико Търново: Постановката „Супер д-р Димитров, или приказка за мръсните ръце“ ще бъде представена в Куклен театър „Весел“"}
{"url": "http://www.focus-news.net/news/2018/02/03/2484543/regnum-zaradi-obilnite-snegovalezhi-na-letishtata-v-moskva-sa-otmeneni-i-zadarzhani-poveche-ot-60-poleta.html", "text": "Заради обилните снеговалежи в региона на летищата в Москва са задържани и отменени повече от 60 полета, предава Regnum.\r\nНа летище „Домодедово“ са отменени 15 полета, а девет са задържани. На „Шереметиево“ са задържани 28, а на „Внуково“ 12. \r\nРуската столица е връхлетяна от обилни снеговалежи, донесени от циклон, дошъл от посока Черно море. Виктор Турмаков", "date": "2018.02.03", "title": "Regnum: Заради обилните снеговалежи на летищата в Москва са отменени и задържани повече от 60 полета"}
{"url": "http://www.focus-news.net/news/2018/02/03/2484545/kyustendil-zhitelite-na-selo-dzherman-shte-protestirat-sreshtu-izgrazhdaneto-na-regionalno-depo-za-neopasni-bitovi-otpadatsi-v-zemlishteto-na-naselenoto-myasto.html", "text": "Жителите на село Джерман ще протестират мирно срещу изграждането на регионално депо за неопасни битови отпадъци в землището на населеното място. Това съобщиха за Радио „Фокус“ – Кюстендил от Инициативния комитет. Протестът е насрочен за 12.00 часа на главен път Е-79. Планира се и кратковременно затваряне на пътя.\r\nВенцеслав ИЛЧЕВ", "date": "2018.02.03", "title": "Кюстендил: Жителите на село Джерман ще протестират срещу изграждането на регионално депо за неопасни битови отпадъци в землището на населеното място"}
{"url": "http://www.focus-news.net/news/2018/02/03/2484530/plovdiv-sas-100-litra-cherveno-vino-i-bogata-programa-shte-bade-otbelyazan-traditsionniyat-praznik-trifon-zarezan-v-selo-moskovets.html", "text": "Със 100 литра червено вино и богата програма ще бъде отбелязан  традиционният празник Трифон Зарезан в карловското село Московец. Това съобщи за Радио „Фокус“ – Пловдив кметът на населеното място Валентин Ненов. По думите му празничната програма започва в 10.30 часа с шествие до центъра на селото, оглавявано от местните свещеници. Ще се състои и ритуално зарязване на лозята. След това ще бъдат наградени победителите в конкурсите за най-добро домашно вино и за най-вкусен домашен бабек. Отбелязването на празника Трифон Зарезан ще завърши с народно веселие на площада.\r\nТони МИХАЙЛОВ", "date": "2018.02.03", "title": "Пловдив: Със 100 литра червено вино и богата програма ще бъде отбелязан традиционният празник Трифон Зарезан в село Московец"}
{"url": "http://www.focus-news.net/news/2018/02/03/2484536/nikola-chanev-oblasten-upravitel-na-kardzhali-vyatarat-v-oblastta-v-momenta-ne-e-silen-nyama-signali-za-seriozni-porazheniya.html", "text": "Вятърът в областта в момента не е силен, няма сигнали за сериозни поражения. Това каза за Агенция „Фокус“ областният управител на Кърджали Никола Чанев, във връзка с обявения оранжев код за бурен вятър на територията на областта. Чанев уточни, че вятърът е малко по-силен в някои общини, но на този етап няма данни за възникнали проблеми.\r\nЦветилена СИМЕОНОВА", "date": "2018.02.03", "title": "Никола Чанев, областен управител на Кърджали: Вятърът в областта в момента не е силен, няма сигнали за сериозни поражения"}
{"url": "http://www.focus-news.net/news/2018/02/03/2484544/prof-georg-kraev-folklorist-parvite-tri-dni-ot-fevruari-sa-valchi-praznitsi-trifon-zarezan-petlyov-den-i-dneshniya-semen-den.html", "text": "Първите три дни от февруари са Вълчи празници – Трифон Зарезан, Петльов ден и днешния Семен ден. Това каза за седмичното обзорно предаване „Метроном“ на Радио „Фокус“ фолклористът проф. Георг Краев. Той подчерта, че традициите са се запазили, а българската общност по света днес нарича този ден „Божа майка“. \r\n„На този ден хората вярват, че която жена иска да има рожба, трябва да раздаде щипана царевична пита. С пръсти се прави кръстен знак на повърхността на още неопечената питка като тестото се прищипва ситно-ситно. Опечената питка се разчупва и се раздава непременно на кръстопът – това не трябва да се забравя. Няма български празник, в който да не се месят обредни хлябове, които са невероятно красиви. Когато приемем къшей хляб, трябва да се прекръстим и да кажем: „Таз година щипан кравай на ръце, догодина – свидна рожба на сърце!“, добави проф. Георг Краев. Той подчерта, че февруари е изпълнен с редица празници – на 11 февруари празнуваме Месни заговезни, а в деня преди това честваме св. Харалампи или Чуминден. Фолклористът каза още, че след това идва един от най-красивите празници – Сирни заговезни - денят на прошката, а празничният февруарски календар завършва с началото на Великия пост.", "date": "2018.02.03", "title": "Проф. Георг Краев, фолклорист: Първите три дни от февруари са Вълчи празници – Трифон Зарезан, Петльов ден и днешния Семен ден"}
{"url": "http://www.focus-news.net/news/2018/02/03/2484549/ria-novosti-vzriv-e-progarmyal-v-himicheski-zavod-v-kitay.html", "text": "Взрив е прогърмял в събота сутринта на химически завод в китайската провинция Шандун. Един човек е загинал, други шестима са ранени, а още един е безследно изчезнал, предава РИА Новости.\r\nИнцидентът се е случил в около 10:50 часа местно време (4:50 българско време) в химически завод разположен в зоната за икономическо развитие на окръг Линшу. Според местните власти взривът се е случил по време на провеждане на дейност по техническо обслужване. \r\nВсички пострадали, сред които има двама в тежко състояние, са откарани в болница. Причината за взрива в момента се установява.  Виктор Турмаков", "date": "2018.02.03", "title": "РИА Новости: Взрив е прогърмял в химически завод в Китай"}
{"url": "http://www.focus-news.net/news/2018/02/03/2484550/mvr-dvama-dushi-sa-zaginali-v-katastrofi-v-stranata-prez-izminaloto-denonoshtie.html", "text": "Двама души са загинали в катастрофи в страната през изминалото денонощие, а ранените са 11. Това съобщиха от пресцентъра на МВР. В София трима са ранени при 3 тежки и 108 леки произшествия. От началото на месеца в страната са възникнали 26 катастрофи - 31 души са загинали, двама са ранени и един е с опасност за живота. От началото на годината пътните произшествия са 485 - загиналите са 44, а ранените 602.", "date": "2018.02.03", "title": "МВР: Двама души са загинали в катастрофи в страната през изминалото денонощие"}
{"url": "http://www.focus-news.net/news/2018/02/03/2484551/plovdiv-s-praznichna-programa-v-rakovski-shte-badat-otbelyazani-52-godini-ot-osnovavaneto-na-grada.html", "text": "С празнична програма в Раковски ще бъдат отбелязани 52 години от основаването на града. Това съобщиха за Радио „Фокус“ – Пловдив от читалище „Св. св. Кирил и Методий“ в града, което е съорганизатор на празничната програма, посветена на годишнината. Честванията в Раковски започват в 15.30 часа днес пред паметника на Георги Сава Раковски. След това ще се проведе тържествена литургия, а от 17.00 часа в читалището ще се състои представяне на книгата „65 години организиран футбол в град Раковски“.\r\nГрадът е създаден през 1966 година от сливането на три села, които към днешна дата са квартали на Раковски – \"Генерал Николаево\", \"Секирово\" и \"Парчевич\". Раковски е най-големият град в България, където преобладаващото население изповядва католицизъм. В града има няколко католически катедрали и манастири.\r\nТони МИХАЙЛОВ", "date": "2018.02.03", "title": "Пловдив: С празнична програма в Раковски ще бъдат отбелязани 52 години от основаването на града"}
{"url": "http://www.focus-news.net/news/2018/02/03/2484552/interfaks-izraelskata-aviatsiya-nanese-udar-po-obekti-na-hamas-v-yuzhnata-chast-na-ivitsata-gaza.html", "text": "Самолетите на израелските въоръжени сили са нанесли удар по цели в южната част на Ивицата Газа в отговор на предприети от там обстрели, предава Интерфакс.\r\nПо данни на армейската пресслужба обектите принадлежат на групировката ХАМАС. \r\nИзраелската преса отбелязва, че през последните денонощия по северния района на пустинята Негев са изстреляни две ракети от територията на Газа.  Виктор Турмаков", "date": "2018.02.03", "title": "Интерфакс: Израелската авиация нанесе удар по обекти на ХАМАС в южната част на Ивицата Газа"}
{"url": "http://www.focus-news.net/news/2018/02/03/2484548/vidin-v-grada-zapochna-vtoriyat-grazhdanski-protest-s-iskane-za-izgrazhdane-na-magistralen-pat-do-granichen-punkt-dunav-most-2.html", "text": "В града започна вторият граждански протест с искане за изграждане на магистрален път до граничен пункт „Дунав мост 2“, предаде репортер на Радио „Фокус“ – Видин. Стотина коли блокираха движението на кръговото кръстовище пред жп гарата във Видин. Оттам в колона колите потеглиха към изхода на Видин в посока за София. Исканията остават същите, както и на протеста на 27 януари – решение на Министерския съвет, в което да са разписани неотложни и спешни действия за изграждане на магистрала Видин - София и тунел под Петрохан с график и краен срок за завършване до 2021 година. Недоволството на гражданите е заради тесни участъци на главен път Е-79 от Видин до София, където заради натоварения трафик от тежкотоварни автомобили, често стават катастрофи с човешки жертви. На изхода на Видин в посока за София са разположени полицейски патрули и части на жандармерията. \r\nАнна ЛОЗАНОВА", "date": "2018.02.03", "title": "Видин: В града започна вторият граждански протест с искане за изграждане на магистрален път до граничен пункт „Дунав мост 2“"}
{"url": "http://www.focus-news.net/news/2018/02/03/2484554/delfilv-latviyska-aviokompaniya-shte-startira-chartarni-poleti-kam-letishte-burgas.html", "text": "Латвийската авиокомпания  airBaltic през летния ще лети няколко пъти седмично до летище „Бургас“, предава  Delfi.lv.\r\nЗа всички чартърни полети ще бъдат задействани самолети Bombardier CS300. Виктор Турмаков", "date": "2018.02.03", "title": "Delfi.lv: Латвийска авиокомпания ще стартира чартърни полети към летище „Бургас“"}
{"url": "http://www.focus-news.net/news/2018/02/03/2484553/kyustendil-narodnite-predstaviteli-ot-gerb-kiril-kalfin-i-radoslava-chekanska-organizirat-iznesena-priemna-v-kocherinovo-na-5-fevruari.html", "text": "Народните представители от ГЕРБ - Кюстендил Кирил Калфин и Радослава Чеканска ще проведат изнесена приемна на 5 февруари в община Кочериново. Това съобщиха от пресцентъра на ПП ГЕРБ. На съвместната приемна ще присъства и общинският координатор на ГЕРБ - Кюстендил Виктор Янев. Гражданите ще могат да се срещнат с тях и да поставят своите въпроси и казуси във времето от 11.00 до 13.00 часа в офиса на политическата сила в град Кочериново.", "date": "2018.02.03", "title": "Кюстендил: Народните представители от ГЕРБ Кирил Калфин и Радослава Чеканска организират изнесена приемна в Кочериново на 5 февруари"}
{"url": "http://www.focus-news.net/news/2018/02/03/2484555/kartografirat-seizmichniya-risk-v-stranata-do-kraya-na-2025-g.html", "text": "До края на 2025 г. сеизмичният риск в страната трябва да бъде картографиран, съобщават от пресцентъра на Министерството на регионалното развитие и благоустройството. Това предвижда проект на Методика за анализ, оценка и картографиране на сеизмичния риск в Република България. Проектът ѝ е публикуван за обществено обсъждане на интернет страницата на Министерството на регионалното развитие и благоустройството и на Портала за обществени консултации. \r\nКартографирането на сеизмичния риск е свързано с изграждането на динамична, постоянно обновяваща се система със специализирана геопространствена информация. То ще съдейства за определяне на неблагоприятните последици, които могат да бъдат претърпени в резултат на бъдещи земетресения. Оценката е част от превантивните действия за намаляване на загубите при бедствия.\r\nРезултатите от анализа, оценката и картографирането на сеизмичния риск ще бъдат включени в нормативни документи, издавани от министъра на регионалното развитие и благоустройството или съвместно с министъра на вътрешните работи. Те ще бъдат ползвани от всички участници в инвестиционния процес.\r\nМетодиката е разработена от Националния институт по геофизика, геодезия и картография при БАН по възлагане на Министерството на регионалното развитие и благоустройството. Според направената оценка необходимите средства за изпълнение на заложените в нея дейности са 10 млн. лв.", "date": "2018.02.03", "title": "Картографират сеизмичния риск в страната до края на 2025 г."}
{"url": "http://www.focus-news.net/news/2018/02/03/2484556/stara-zagora-profiliranata-prirodo-matematicheska-gimnaziya-nikola-obreshkov-v-kazanlak-organizira-vecheri-na-naukata.html", "text": "Профилираната Природо-математическа гимназия „Никола Обрешков“ в Казанлък организира „Вечери на науката“> Това каза за Радио „Фокус“ директорът на гимназията Красимир Дамянов. На 8 и 9 февруари ученици от горните класове на гимназията, както и студенти - бивши възпитаници на училището, ще демонстрират пред по-малките възпитаници на Математическата гимназия различни опити и експерименти от областта на химията, физика и биологията. Целта на демонстрациите е да бъдат провокирани интерес и любознателност сред по-малките ученици към природните науки и експериментаторската работа. „Вечерите на науката“ са част от проект по дисциплината „Свят и личност“ и са организирани от Светла Бюйлекова - преподавател по философия в училището. Началният час на двете вечери, посветени на интереса към наука е 18.30 часа, в актовата зала на гимназията.\r\nСлавяна ГАЙДАРОВА", "date": "2018.02.03", "title": "Стара Загора: Профилираната Природо-математическа гимназия „Никола Обрешков“ в Казанлък организира „Вечери на науката“"}
{"url": "http://www.focus-news.net/news/2018/02/03/2484558/dobrich-vremenno-dvizhenieto-se-osashtestvyava-v-edna-lenta-po-pat-ii-71-silistra-dobrich-v-rayona-na-paten-vazel-za-selo-miladinovtsi-poradi-patnotransportno-proizshestvie.html", "text": "Временно движението се осъществява двупосочно в една лента по път II-71 Силистра - Добрич, в района на пътен възел за село Миладиновци, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се регулира от Пътна полиция.", "date": "2018.02.03", "title": "Добрич: Временно движението се осъществява в една лента по път II-71 Силистра - Добрич, в района на пътен възел за село Миладиновци, поради пътнотранспортно произшествие"}
{"url": "http://www.focus-news.net/news/2018/02/03/2484542/sergey-stanishev-pes-tryabva-da-napravim-obshtestvena-kampaniya-sreshtu-nasilieto-nad-zheni.html", "text": "„Всяка трета жена в ЕС е жертва на насилие. Крайно време е политическите партии в България, както и институциите да спрат да си затварят очите пред този проблем и да организират мащабна обществена кампания срещу насилието над жени и деца. Изкривеният дебат за ратифицирането на Конвенцията на Съвета на Европа за превенция и борба с насилието над жени и домашното насилие запуши устите на жертвите, надигна вълна от насилие и демотивира и малкото хора, които доброволно помагат на тези жени. Дадохме абсолютно погрешен сигнал на жертви и насилници – че като общество толерираме това. Политиците трябва да внесат спокойствие и разум в дебата, а не да истеризират и да се възползват от страховете на хората. В противен случай ще трябва да понесат отговорността за насилието в семействата – над жени и деца, в детските градини, в училищата, над лекари, по улиците. Никой няма да го каже открито, но изкривената дискусия, акцентирането върху неща, които изобщо не съществуват в тази конвенция, фиксирането върху хипотетични страхове загърбва реалния проблем. Заради разделението, започнало още вътре в правителството, е блокирана националната програма, от която зависи функционирането на кризисните центрове и телефонните линии за жертви на насилие“. Това заяви в предаването „Тази събота“ президентът на ПЕС Сергей Станишев, съобщиха от пресофиса на евродепутата. В ефира на БТВ той разказа за вчерашното си посещение в центъра на Фондация „Пулс“, където се срещна с жени, претърпели насилие.\r\nНа въпрос защо е необходима ратификацията на конвенцията, Станишев отговори, че тя е най-всеобхватният международен договор, чрез който 45 от 47 държави в Съвета на Европа поемат ангажименти за борба с насилието над жени и домашното насилие. \"По този начин това няма да е въпрос на конюктура – на една партия това е приоритет, за друга – не е и постоянно променяме законодателството. С конвенцията България ще поеме ангажимент да се бори с насилието, да финансира центрове за жертви на насилие, както и да отделя средства за програми за жертвите и работа с извършителите на тези деяния. Ще се опростят процедурите и най-вече – ще се говори за това, за да не се толерира насилието и така да постигнем здраво общество, изградено от здрави и щастливи семейства. Конвенцията съдържа философията на борбата с насилието и най-добрите международни практики. Промяна в законодателството не може да постигне този обхват и ангажименти“, каза още Станишев.\r\nМариана Векилска цитира Декларация на Съвета на Европа, в която изрично се посочва, че Истанбулската конвенция не въвежда задължение за държавите да въвеждат обучение за сексуалната ориентация на децата в училище, нито еднополовите бракове, нито тълкуването на т.нар. „трети пол“. Станишев посочи, че далеч по-консервативни държави като Турция, Грузия (в която са забранени еднополовите бракове), Македония, Албания и Черна гора са ратифицирали конвенцията. „Разбира се, че социалните роли на мъжа и жената се променят. Преди 100 години жените нямаха право да гласуват, право на развод или дори да носят панталон. Днес е различно“, добави той.\r\n„Човешкото достойнство е фундаментално човешко право. Още през 70-те години в документа от Хелзинки държавите се съгласяват, че въпросите за човешките права не са въпрос на вътрешна политика. Затова съм притеснен от реакцията на президента Радев. Тезата, че домашното насилие е работа на полицията е несъстоятелна. А позицията, че видите ли ще се дадат могъщи функции на НПО-тата не отговаря на истината. И в момента те са единствените, които водят борбата с насилието и се грижат за жертвите, държавата е абдикирала от темата“, каза още Станишев.", "date": "2018.02.03", "title": "Сергей Станишев, ПЕС: Трябва да направим обществена кампания срещу насилието над жени"}
{"url": "http://www.focus-news.net/news/2018/02/03/2484547/gabrovo-kaso-saedinenie-predizvika-pozhar-v-apartament-v-tryavna-nyama-postradali.html", "text": "Пожар горя в жилищен блок в Трявна. Сигнал за инцидента е получен вчера малко преди 13.00 часа, съобщиха за Радио „Фокус“ – Велико Търново от Регионална дирекция „Пожарна безопасност и защита на населението\" – Габрово. Апартаментът се намира на улица „Иван Вазов“. Огънят е тръгнал от късо съединение в ел. инсталацията на блока. Загинали и пострадали граждани няма. Унищожена е част от домашното имущество в жилището. Останалите съседни апартаменти са спасени. В ликвидиране на произшествието е участвал екип на Районната пожарна служба в Трявна.\r\nЛуиза ТРАНЧЕВА", "date": "2018.02.03", "title": "Габрово: Късо съединение предизвика пожар в апартамент в Трявна, няма пострадали"}
{"url": "http://www.focus-news.net/news/2018/02/03/2484560/makfaks-14-dushi-sa-raneni-sled-sblasak-mezhdu-avtomobil-i-avtobus-v-belgrad.html", "text": "14 души са ранени при автомобилна катастрофа в центъра на Белград, предава македонската медия „МакФакс“.\r\nСпоред информация от белградските медии автомобил и автобус са се сблъскали. Един от пътниците в автомобила е в безсъзнание и прехвърлен в реанимация. Останалите ранени са  прехвърлени в центъра за спешна помощ в Белград. Виктор Турмаков", "date": "2018.02.03", "title": "„МакФакс“ : 14 души са ранени след сблъсък между автомобил и автобус в Белград"}
{"url": "http://www.focus-news.net/news/2018/02/03/2484561/stefan-mirev-oblasten-upravitel-na-pazardzhik-chast-ot-yazovirite-v-oblastta-se-nuzhdayat-ot-pochistvane-na-darvesnata-i-hrastovidna-rastitelnost-v-tyah.html", "text": "Областният управител Стефан Мирев запозна кметовете на общини с резултатите от извършена проверка на състоянието на язовирите в областта, съобщи за Радио „Фокус“ – Пазарджик Мария Ловчинова, експерт в Областната управа. Общите пропуски за повечето язовири са свързани с липсата на пълна техническа документация за съоръжението, необходим ремонт на основните изпускатели, почистване на дървесната и храстова растителност зад язовирните стени. Връчени са протоколи на общините и концесионерите, в срок до месец април 2018 г. всички предписания трябва да бъдат изпълнени. Предвижда се през текущата година да бъде извършено проектиране на кръгово кръстовище на пътя Пазарджик - Пловдив в района на с. Мало Конаре. Изготвя се и задание за проектиране на част от пътя Стрелча - Копривщица. Очаква се през тази година да бъде извършен ремонт на пътя Пазарджик - Батак, до разклона на с. нова Махала, както и преасфалтиране на пътната отсечка Пещера - Исперихово до границата с област Пловдив. ОПУ - Пазарджик е дало положително становище на искането на Община Велинград, статутът на околовръстния път на Велинград, който обслужва и община Сърница, да бъде променен от общински в републикански. Има изготвен проект за ремонт на пътя, който поема основният поток от туристи, част от тях сега предпочитат да използват централния булевард „Съединение“, поради лошото състояние на околовръстния път.\r\nАлбена ЖИЛЕКОВА", "date": "2018.02.03", "title": "Стефан Мирев, областен управител на Пазарджик: Част от язовирите в областта се нуждаят от почистване на дървесната и храстовидна растителност в тях"}
{"url": "http://www.focus-news.net/news/2018/02/03/2484563/kyustendil-dvizhenieto-se-osashtestvyava-v-edna-lenta-po-pat-107-v-uchastaka-selo-pastra-rilski-manastir-poradi-svlechena-skalna-masa.html", "text": "Движението се осъществява в една лента по път ІІI-107, в участъка село Пастра - Рилски манастир, поради свлечена скална маса. Това съобщиха от пресцентъра на Агенция \"Пътна инфраструктура\". Движение с повишено внимание в свободната лента, съобразно със създадената организация на движение.", "date": "2018.02.03", "title": "Кюстендил: Движението се осъществява в една лента по път ІІI-107, в участъка село Пастра - Рилски манастир, поради свлечена скална маса"}
{"url": "http://www.focus-news.net/news/2018/02/03/2484539/nimh-nay-silen-e-vyatarat-v-montana-15-msek.html", "text": "Към момента най-силен е вятърът в Монтана – 15 м/сек. Това съобщиха за Агенция „Фокус” от Националния институт по метеорология и хидрология (НИМХ) при Българската академия на науките (БАН). В Кърджали, където за днес е обявен оранжев код за бурен югозападен вятър, до момента той е с пориви 8 м/сек., но се очаква в по-късните часове на деня да се усили. \r\nЦветилена СИМЕОНОВА", "date": "2018.02.03", "title": "НИМХ: Най-силен е вятърът в Монтана – 15 м/сек."}
{"url": "http://www.focus-news.net/news/2018/02/03/2484546/mkd-makedoniya-spored-nikos-kodzias-matyu-nimits-ne-e-kompetenten-da-govori-za-atinskata-politika.html", "text": "Гръцкият външен министър Никос Кодзиас разкритикува посредника в преговорите за името на ООН Матю Нимиц, че по време на посещението си в Скопие е говорил за политиката на Атина, а това не е в неговата компетентност, предава „МКД“.\r\n\"Имах дълъг разговор със специалния пратеник на ООН Матю Нимиц. Ясно е и строго му подчертах, че не е в неговата компетентност да говори за политиката на Атина, а още по-малко да описва некоректно \", заяви Кодзиас . Той добави, че според информацията, която е получил за разговорите на Нимиц в Скопие, че преговорите може да се водят единствено въз основа на това, което е договорено в Давос.\r\nГръцкият външен министър приветства изявленията на вселенския патриарх Вартоломей, който призова за сдържаност и мъдрост, както и на отговорност от страна на Църквата, с цел чувствителният въпрос за името да бъде решен мирно и разумно. Виктор Турмаков", "date": "2018.02.03", "title": "„МКД“ (Македония): Според Никос Кодзиас Матю Нимиц не е компетентен да говори за атинската политика"}
{"url": "http://www.focus-news.net/news/2018/02/03/2484540/sitel-makedoniya-vselenskiyat-patriarh-vartolomey-prizova-za-mir-i-sdarzhanost-predi-protesta-v-atina-za-imeto-makedoniya.html", "text": "Според вселенския патриарх Вартоломей важните и чувствителни въпроси трябва да се решават в мир със сдържаност и мъдрост. Той заяви така във връзка с преговорите по въпроса за името между Гърция и Македония и обявения протест в Атина, който е подкрепен и от Гръцката православна църква, предава македонската медия “Сител“.\r\n„Вселенската патриаршия, както майка църква на всички православни църкви на Балканите, във връзка с преговорите по въпроса за името, призовава всички заинтересовани страни на трезвост и сдържаност, за да  може този важен и деликатен въпрос да се решава в мир и мъдрост“, заяви  Вселенският патриарх Вартоломей. Виктор Турмаков", "date": "2018.02.03", "title": "„Сител“ (Македония): Вселенският патриарх Вартоломей призова за мир и сдържаност преди протеста в Атина за името „Македония“"}
{"url": "http://www.focus-news.net/news/2018/02/03/2484564/standard-makedoniya-aleksandar-vuchich-zayavi-che-sarbiya-e-gotova-na-kompromisno-reshenie-za-kosovo.html", "text": "Президентът на Сърбия Александър Вучич заяви, че страната му е готова на компромис за Косово, \"но който мисли, че ще му дадем всичко, без да получим нищо в замяна, се лъже жестоко\", предава македонската медия \"Стандард\"  \r\n\"В крайна сметка гражданите на Сърбия ще вземат решение по този въпрос. Готов съм да опитам да направя нещо, което да бъде компромис както за сърбите, така и за албанците\", заяви сръбският президент. Вучич добави, че властите в Прищина също разбират, че и трябва да направят нещо, за да получат нещо в замяна от косовските  сърби.\r\nНаскоро президентът на Косово Хашим Тачи изрази надежда за историческо споразумение между Прищина и Белград още тази година. След 15 дни косовските албанци ще отпразнуват десетата годишнина от едностранното провъзгласяване на независимостта на страната им. Но за Сърбия Косово остава част от нея. Виктор Турмаков", "date": "2018.02.03", "title": "\"Стандард\" (Македония): Александър Вучич заяви, че Сърбия е готова на компромисно решение за Косово"}
{"url": "http://www.focus-news.net/news/2018/02/03/2484568/pregled-na-mezhdunarodnite-novini-do-13-chasa-agentsiya-fokus.html", "text": "Специалният посредник в спора за името между Атина и Скопия Матю Нимиц заяви, че не всички в двете столици са доволни от неговите идеи за разрешаването на спора за името, но целта е приближаването на позициите им, предава македонската медия „Фокус“.\r\n\"Предложих някои предложения и чух позициите и от двете страни. Мисля, че сега ще се опитам да \"събера\" нещо от предложенията. Двамата външни министри (Никола Димитров и Никос Кодзиас – бел.ред.) имат диалог помежду си, добре се познават и мисля, че те са хората от които, в крайна сметка, зависи дали двете правителства ще договорят решение“, отбеляза Нимиц.\r\nТой добави, че в момента определено има исторически шанс за разрешаване на спора за името.\r\n*** Взрив е прогърмял в събота сутринта на химически завод в китайската провинция Шандун. Един човек е загинал, други шестима са ранени, а още един е безследно изчезнал.\r\nИнцидентът се е случил в около 10:50 часа местно време (4:50 българско време) в химически завод разположен в зоната за икономическо развитие на окръг Линшу. Според местните власти взривът се е случил по време на провеждане на дейност по техническо обслужване. \r\nВсички пострадали, сред които има двама в тежко състояние, са откарани в болница. Причината за взрива в момента се установява. \r\n*** Външният министър на Китай Ван И заяви, че страната му ще подкрепя съществуващата система на международните отношения, въз основа на която стои ООН.\r\n„Ние ще поддържаме твърдо съществуващата международна система с ООН на нейната основа, а също така ще защитаваме и разширяваме законните права и интереси на развиващите се страни“, заяви министърът. \r\nТой подчерта, че Пекин и занапред ще предприема действия на международната арена по поддръжка на стабилността и реда.\r\n***  Според заместник-председателя на комисията на Съвета на Руската федерация по отбраната и сигурността Франц Клинцевич новата ядрена доктрина на САЩ допуска повторението на Хирошима и Нагасаки.\r\nПентагонът публикува в петък новата американска ядрена доктрина, която обърна много внимание върна развитието на руските ядрени сили. Сред другите потенциални заплахи в Пентагона фигурират КНДР, Иран и Китай. Пентагонът обяви, че усилията на САЩ ще бъдат насочени към разработването на ядрени бойни глави с ниска мощност. В допълнение се посочва, че САЩ ще продължат отделят средства за модернизация на ядрени сили и развитието на елементи от \"ядрената триада\" (междуконтиненталните балистични ракети, стратегически подводници и бомбардировачи). САЩ като цяло подкрепят намаляването на ядрените оръжия, но разкритикуваха положението в Договора за ООН за пълната им забрана, тъй като не това отговаря на текущия дневен ред.\r\n\"Целият свят помни Хирошима и Нагасаки, американският ядрен доктрина не налага табу върху повторението им, а това притеснява най-много\" заяви руският сенатор.\r\nСпоред него новата ядрена доктрина сериозно подобрява конфронтация компонент на външната политика на САЩ, като се фокусира не върху сътрудничество с Русия в областта на въоръжаването, и върху конкуренцията с нея.\r\n***  Председателят на комисията по разузнаване на Конгреса на САЩ Девин Нунес заяви, че „няма доказателства за връзки“ между президента Доналд Тръмп и Русия. Той води разследването на Камарата на представителите в Конгреса по въпроса.\r\nКонгресменът от Републиканската партия от щата Калифорния състави класифицираната „Бележка“, която разкрива, че ФБР са злоупотребявали със средствата за наблюдение. \r\nНунес заяви, че министърът на правосъдието и главен прокурор Джеф Сешънс, неговият заместник Род Розенщайн  и директорът на ФБР „ще имат много работа за вършене“, за да изкоренят проблемите в агенцията, но нямат желание да признаят, че има проблем.", "date": "2018.02.03", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/02/03/2484565/dobrich-traktor-se-e-obarnal-na-patya-silistra-dobrich-pri-otbivkata-za-selo-miladinovtsi-nyama-postradali.html", "text": "Трактор се е обърнал по път II-71 Силистра – Добрич в района на пътен възел за село Миладиновци. Това съобщиха за Агенция „Фокус“ от пресцентъра на МВР. Заради инцидента движението се осъществява двупосочно в една лента. Няма пострадали.\r\nЦветилена СИМЕОНОВА", "date": "2018.02.03", "title": "Добрич: Трактор се е обърнал на пътя Силистра - Добрич при отбивката за село Миладиновци, няма пострадали"}
{"url": "http://www.focus-news.net/news/2018/02/03/2484569/mariana-dafcheva-nch-rodolyubie-asenovgrad-retrospektivna-izlozhba-shte-predstavi-istoriyata-na-chitalishteto-v-ramkite-na-sabitiyata-po-povod-145-godini-ot-sazdavaneto-mu.html", "text": "Събитията по повод 145-та годишнина на читалище „Родолюбие“ в Асеновград ще бъдат в два големи блока. Първият ще е по време на Майските културни празници на града, а вторият, който ще бележи и същинското честване на юбилея, на 1 ноември – Ден на народните будители. Това каза за Радио „Фокус“ – Пловдив Мариана Дафчева, председател на читалищното настоятелство. „Смятам, че 1 ноември е най-добрия ден, в който може да бъде отбелязан нашият 145-годишен юбилей. Приготвили сме доста изненади, но все още е твърде рано да издаваме всичко. Ще организираме многобройни изяви, индивидуални и групови, във всички форми на самодейност. Очакват ни два интересни блока в годината, в които ще отбележим 145 години от създаването на читалище „Родолюбие“ в Асеновград“, коментира Мариана Дафчева. Тя каза още, че читалище „Родолюбие“ е най-голямото действащо читалище на територията на община Асеновград. „То е приемственик на първото читалище в града. От него е тръгнала общинската библиотека, от което са се родили останалите алтернативни читалища на територията на общината. Това е читалището от детството на 90% от асеновградчани. То няма как да не се познава, няма как да не се тачи неговата история и да не се познават хората, които са израснали в него. В интерес на истината, то е било първа сцена на редица известни български актьори и художници, които впоследствие стават не само национално, но и европейско значими. Всичко това ще почетем и отбележим в една ретроспективна изложба, която ще направим и ще може да се види по време на събитията за юбилея“, посочи Дафчева.\r\nТони МИХАЙЛОВ", "date": "2018.02.03", "title": "Мариана Дафчева, НЧ „Родолюбие“ - Асеновград: Ретроспективна изложба ще представи историята на читалището в рамките на събитията по повод 145 години от създаването му"}
{"url": "http://www.focus-news.net/news/2018/02/03/2484571/tass-redzhep-tayip-erdogan-zayavi-che-turskite-voyski-skoro-shte-prodalzhat-nastaplenieto-v-afrin.html", "text": "Президентът на Турция Реджеп Тайип Ердоган заяви, че турската армия в близко време ще предприеме настъпление срещу град Африн, разположен в Северна Сирия, предава ТАСС.\r\n„Планините на сирийския регион Африн стъпка по стъпка се прочистват от нашите войници. Армията се придвижва към град Африн, остава малко“, заяви президентът. \r\nГенералният щаб на турските въоръжени сили на 20 януари започна операция „Маслинова клонка“ срещу кюрдските „Отряди за народна самоотбрана“  в Африн, където живеят приблизително 1,5 млн. кюрди и бежанци от другите краища на разкъсваната от гражданска война страна.  Виктор Турмаков", "date": "2018.02.03", "title": "ТАСС: Реджеп Тайип Ердоган заяви, че турските войски скоро ще продължат настъплението в Африн"}
{"url": "http://www.focus-news.net/news/2018/02/03/2484562/avariyni-ekipi-sa-reagirali-na-2-signala-za-padnali-kloni-v-sofiya-zaradi-silniya-vyatar-nyama-postradali.html", "text": "Екипи на Дирекция „Аварийна помощ и превенция“ са реагирали на 2 сигнала за паднали клони на дървета заради силния вятър на територията на София. Няма пострадали хора. Това съобщиха за Агенция „Фокус“ от пресцентъра на Столична oбщина.\r\nВъв връзка със обявения за днес жълт код за бурни ветрове от Столична oбщина призоват гражданите да бъдат внимателни и да приберат незакрепените предмети от балконите на жилищата си. Строителните фирми трябва да проверят обектите си и строителните огради, а търговските обекти – своите рекламни и информационни съоръжения. \r\nИван ЛАЗАРОВ", "date": "2018.02.03", "title": "Аварийни екипи са реагирали на 2 сигнала за паднали клони в София заради силния вятър, няма пострадали"}
{"url": "http://www.focus-news.net/news/2018/02/03/2484557/fokus-makedoniya-spored-matyu-nimits-ne-vsichki-sa-dovolni-ot-predlozheniyata-mu-za-imeto.html", "text": "Специалният посредник в спора за името между Атина и Скопия Матю Нимиц заяви, че не всички в двете столици са доволни от неговите идеи за разрешаването на спора за името, но целта е приближаването на позициите им, предава македонската медия „Фокус“.\r\n\"Предложих някои предложения и чух позициите и от двете страни. Мисля, че сега ще се опитам да \"събера\" нещо от предложенията. Двамата външни министри (Никола Димитров и Никос Кодзиас – бел.ред.) имат диалог помежду си, добре се познават и мисля, че те са хората от които, в крайна сметка, зависи дали двете правителства ще договорят решение“, отбеляза Нимиц.\r\nТой добави, че в момента определено има исторически шанс за разрешаване на спора за името. Виктор Турмаков", "date": "2018.02.03", "title": "„Фокус“ (Македония) : Според Матю Нимиц не всички са доволни от предложенията му за името"}
{"url": "http://www.focus-news.net/news/2018/02/03/2484572/krasen-stanchev-ikonomist-publichnite-finansi-na-balgariya-ne-sa-izpusnati.html", "text": "Публичните финанси на България не са изпуснати. Това каза за обзорното седмично предаване „Метроном“ на Радио „Фокус“ икономистът и преподавател в СУ „Св. Климент Охридски“ Красен Станчев. „Ако БСП поиска проверка чрез Сметната палата, няма да се открият съществени пропуски в бюджета\", добави той. „От средата на 1998 г. философията на управление на бюджета е доста централизирана и когато има нови приходи, те отиват в една сметка на консолидиране. Не вярвам там да излезе нещо, което се подозира от БСП. Другото нещо, което е много важно, е да се знае какъв е размерът на фискалния резерв и размерът на излишъците. Резервът е много голям, почти никоя страна в ЕС няма такъв резерв. Обикновено проблемите с харченето на средствата са в края на годината, когато има излишъци и те се харчат относително бързо, но не могат да се харчат само по воля на управляващите“, коментира Красен Станчев. Той уточни, че по-голяма част от разходите са рационални като оборудване на армията и повишаване на технологичното ниво на полицията. По думите му разходите, които отиват за заплати (около 25% от сумата), не са рационални, защото в нереформираните системи като МВР се наливат повече пари. Според него тези разходи не са търговия с влияние. По думите му търговия с влияние има други параметри и в тази търговия участват всички парламентарни групи.", "date": "2018.02.03", "title": "Красен Станчев, икономист: Публичните финанси на България не са изпуснати"}
{"url": "http://www.focus-news.net/news/2018/02/03/2484573/rosen-georgiev-kmet-na-selo-dabrava-praznikat-trifon-zarezan-nabira-vse-po-golyama-populyarnost-sred-vinoproizvoditelite-ot-tseliya-region.html", "text": "Празникът Трифон Зарезан вече е утвърден и набира все по-голяма популярност сред винопроизводителите не само от община Благоевград, но и от целия регион. Това каза за Радио „Фокус“ - Пирин Росен Георгиев, кмет на село Дъбрава. „Винаги стартираме с дегустация, която тази година се провежда от трима професионални технолози. След това правим водосвет за здраве и берекет, като зарязваме лозята по традиционен начин. А след това е време за богата музикална програма“, каза Георгиев. По думите му село Дъбрава е традиционен лозарски район и винаги се е чествал Трифон Зарезан подобаващо. “Преди пет години реших, че е време да се постави началото на един по-голям празник и хората подкрепиха това мое начинание, като вече можем да се похвалим с един от най-големите празници в областта“, каза Георгиев. По думите му винаги има изненади. „Носят се плодови вина и разни видове пелин. В село дъбрава има много интересни лозови сортове, които са доста редки като сорта саперави, който е едно страхотно червено вино. Винаги има изненади и журито много се затруднява в избора си“, каза Георгиев.\r\nЛора КАЛЧЕВА", "date": "2018.02.03", "title": "Росен Георгиев, кмет на село Дъбрава: Празникът Трифон Зарезан набира все по-голяма популярност сред винопроизводителите от целия регион"}
{"url": "http://www.focus-news.net/news/2018/02/03/2484566/vidin-protestirashtite-blokiraha-glaven-pat-e-79.html", "text": "Протестиращите блокираха главен път Е-79 край Видин, предаде репортер на Радио „Фокус“ – Видин. Полицията и жандармерията отклониха колите на протестиращите граждани. В началото на протеста хората бяха отклонени към паркинг, но след като слязоха от колите те преминаха през колоната от полицаи и жандармеристи и излязоха на пътното платно. Образуваха се огромни колони и от двете страни на главния път Е-79 от тежкотоварни автомобили, автобуси и коли, които изчакват да приключи протеста. \r\nАнна ЛОЗАНОВА", "date": "2018.02.03", "title": "Видин: Протестиращите блокираха главен път Е-79"}
{"url": "http://www.focus-news.net/news/2018/02/03/2484577/reuters-v-italianskiya-grad-macherata-e-izbuhnala-strelba.html", "text": "Мъж е открил огън по минувачи в италианския централен град Мачерата, ранявайки най-малко двама души, предава  Reuters.\r\nМестните медии съобщават, че изстрелите са произведени от кола, която е обикаляла улиците на града. Изглежда, че мъжът се е целил предимно в чернокожи.  Виктор Турмаков", "date": "2018.02.03", "title": "Reuters: В италианския град Мачерата е избухнала стрелба"}
{"url": "http://www.focus-news.net/news/2018/02/03/2484578/veliko-tarnovo-vlosheno-e-kachestvoto-na-piteynata-voda-v-svishtov-zaradi-avariya-na-magistralen-vodoprovod.html", "text": "Влошено е качеството на питейната вода в Свищов заради авария на магистрален водопровод. Това съобщиха за Радио „Фокус“ – Велико Търново от водоразпределителната компания. Оттам уточниха, че поради възникнала авария на довеждащ магистрален водопровод за град Свищов днес водата в града няма да е с нужните качества за пиене и готвене. От дружеството се извиняват за причинените неудобства.\r\nЛуиза ТРАНЧЕВА", "date": "2018.02.03", "title": "Велико Търново: Влошено е качеството на питейната вода в Свищов заради авария на магистрален водопровод"}
{"url": "http://www.focus-news.net/news/2018/02/03/2484580/kyustendil-46-godishna-zhena-ot-dupnitsa-e-s-opasnost-za-zhivota-sled-kato-e-bila-napadnata-ot-15-godishno-momche.html", "text": "46-годишна жена от Дупница е с опасност за живота, след като е била нападната от 15-годишно момче. Това съобщиха за Агенция „Фокус“ от ОДМВР – Кюстендил. Инцидентът е станал около 22.30 часа в кв. „Горна махала“. Младежът е задържан от полицията като заподозрян извършител на грабеж. Жертвата на нападението е настанена в столична болница с множество травми както от удари, така и от наранявания с нож и е с опасност за живота. Продължават процесуално-следствените действия по случая, уведомен е дежурен прокурор. Започнато е досъдебно производство. \r\nЦветилена СИМЕОНОВА", "date": "2018.02.03", "title": "Кюстендил: 46-годишна жена от Дупница е с опасност за живота, след като е била нападната от 15-годишно момче"}
{"url": "http://www.focus-news.net/news/2018/02/03/2484559/atanas-zafirov-bsp-shte-nastoyavame-za-otstranyavaneto-ot-dlazhnost-na-kmeta-na-obshtina-septemvri-marin-rachev.html", "text": "Ще настояваме за отстраняването на кмета на Община Септември Марин Рачев от длъжност, за да не пречи на разследването. Това каза на пресконференция в Септември Атанас Зафиров, член на Изпълнителното бюро на Националния съвет на БСП, предаде репортер на Радио „Фокус“ – Пазарджик. Зафиров добави, че ще водят до край борбата срещу паралелната държава и ще съдействат за разкриване модела на срастване на политическата власт и бизнеса. „Сега е важно да подкрепим прокуратурата в усилията ѝ. Факт, който буди тревога, са документите от ДАНС, открити в дома на кмета на Септември. Ще поискаме изслушване на председателя на ДАНС в парламента. Поставяме въпроса – има ли пробив в системата за национална сигурност?“, заяви Зафиров. Той коментира и високия размер на наложената парична гаранция на Марин Рачев. Според Зафиров размерът и кореспондира с тежестта на деянията му. Зафиров добави, че вече са изнесени данни и за други подобни случаи като този във Велинград с общинска съветничка от ГЕРБ. Той каза още, че в обществото има дефицит на справедливост, който трябва да бъде преодолян.\r\nВаня НИКОЛОВА", "date": "2018.02.03", "title": "Атанас Зафиров, БСП: Ще настояваме за отстраняването от длъжност на кмета на Община Септември Марин Рачев"}
{"url": "http://www.focus-news.net/news/2018/02/03/2484579/blagoevgrad-bez-zatrudneniya-se-osashtestvyava-preminavaneto-na-avtomobili-prez-granichnite-kontrolno-propuskatelni-punktove-na-teritoriyata-na-oblastta.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщи за Радио „Фокус“ – Пирин дежурният служител на ГКПП „Кулата“. Без затруднения се осъществява преминаването на автомобили.\r\nЛора КАЛЧЕВА", "date": "2018.02.03", "title": "Благоевград: Без затруднения се осъществява преминаването на автомобили през граничните контролно-пропускателни пунктове на територията на областта"}
{"url": "http://www.focus-news.net/news/2018/02/03/2484576/api-dvizhenieto-po-pat-i-1-vratsa-mezdra-se-osashtestvyava-v-edna-lenta-poradi-obarnal-se-tir-vsledstvie-na-silniya-vyatar.html", "text": "Движението по път I-1 Враца - Мездра се осъществява в една лента поради обърнал се ТИР вследствие на силния вятър. Това съобщиха от пресцентъра на Агенция \"Пътна инфраструктура\". Движението се регулира от пътна полиция.", "date": "2018.02.03", "title": "АПИ: Движението по път I-1 Враца - Мездра се осъществява в една лента поради обърнал се ТИР вследствие на силния вятър"}
{"url": "http://www.focus-news.net/news/2018/02/03/2484582/gd-granichna-politsiya-trafikat-e-normalen-na-vsichki-granichni-kontrolno-propuskatelni-punktove-v-stranata.html", "text": "Трафикът е нормален на всички гранични контролно-пропускателни пунктове в страната. Това съобщиха от пресцентъра на ГД \"Гранична полиция\". Информацията за трафика на граничните пунктове е към 13.00 часа.", "date": "2018.02.03", "title": "ГД \"Гранична полиция\": Трафикът е нормален на всички гранични контролно-пропускателни пунктове в страната"}
{"url": "http://www.focus-news.net/news/2018/02/03/2484583/dobrich-vazstanoveno-e-dvizhenieto-po-pat--71-silistra-dobrich-v-rayona-na-paten-vazel-za-selo-miladinovtsi.html", "text": "Възстановено е движението по път II-71 Силистра - Добрич в района на пътен възел за село Миладиновци. Това съобщиха от пресцентъра на Агенция \"Пътна инфраструктура\".", "date": "2018.02.03", "title": "Добрич: Възстановено е движението по път II-71 Силистра - Добрич в района на пътен възел за село Миладиновци"}
{"url": "http://www.focus-news.net/news/2018/02/03/2484574/ria-novosti-generalniyat-sekretar-na-oon-blagodari-na-rusiya-za-provezhdaneto-na-kongresa-za-siriyskiya-natsionalen-dialog.html", "text": "Генералният секретар на ООН Антонио Гутереш изрази благодарност на Русия за провеждането на Конгреса за сирийския национален диалог, провел се в Сочи, заявявайки , че „по–нататък трябва да започнем отново женевския процес“, предава РИА Новости.\r\n„Трябва да изразя благодарност на министъра на външните работи на Русия Сергей Лавров и на цяла Русия, защото изходът от Конгреса напълно съответства с нашето общо разбиране“, заяви Гутереш. \r\n„По-нататък трябва да формираме и привлечем към работата и конституционния комитет и междувременно по всякакъв начин да подновим Женевския процес“, отбеляза генералният секретар на ООН.  Виктор Турмаков", "date": "2018.02.03", "title": "РИА Новости: Генералният секретар на ООН благодари на Русия за провеждането на Конгреса за сирийския национален диалог"}
{"url": "http://www.focus-news.net/news/2018/02/03/2484575/sergey-stanishev-pes-debatat-za-istanbulskata-konventsiya-se-prevarna-v-strastna-diskusiya-boraveshta-sas-strahovete-na-horata-za-politicheski-tseli.html", "text": "Дебатът за Истанбулската конвенция се превърна в страстна дискусия, боравеща, за политически цели, със страховете на хората, а не с факти. Това коментира за обзорното седмично предаване „Метроном“ на Радио „Фокус“ евродепутатът и председател на Партията на европейските социалисти Сергей Станишев. Той уточни, че през експлоатация на гражданското мнение политиците виждат възможност за управляване на гласовете, тъй като е много по-лесно да се води такъв дебат, \"вместо да се адресират истинските проблеми, разяждащи обществото и държавата\". Станишев изрази своето притеснение и от позицията на държавния глава Румен Радев с критики за конвенцията.  \r\n„Първо - когато се казва, че борбата с насилието над жени е работа само на полицията – просто не отговаря на никакви реалности. Като знам какво често е отношението на полицията, претрупана с много други неща, към случаите на оплаквания. Второ – когато отхвърляш международни конвенции с такава аргументация, всъщност показва непознаване на философията на международните отношения, касаещи правата на човека. И това е меко казано притеснително. Тази конвенция има смисъл за дълготраен ангажимент на държавата. Правата на човека от десетилетия не са просто вътрешен въпрос и смисълът на тези международни конвенции е да има ангажимент за трайна политика, за да се постигнат трайни резултати“, каза още Сергей Станишев. Той подчерта, че нератифициране на конвенцията ще означава, че жените няма да имат инструментите за защита, които им предоставя документа. Евродепутатът обаче уточни, че насилието над жените не може да се прекрати изцяло и отведнъж, а борбата срещу него е процес. Председателят на Партията на европейските социалисти допълни, че тази борба трябва да се води и от обществото, в частност и от неправителствените организации, тъй като според него действащите механизми на държавата не вършат работа.", "date": "2018.02.03", "title": "Сергей Станишев, ПЕС: Дебатът за Истанбулската конвенция се превърна в страстна дискусия, боравеща със страховете на хората за политически цели"}
{"url": "http://www.focus-news.net/news/2018/02/03/2484586/dzhumhuriet-es-vtvardyava-kritichniya-si-ton-kam-turtsiya-veche-e-samnitelen-i-samiyat-protses-na-pravorazdavane.html", "text": "На фона на ерозията на принципа за върховенството на закона в Турция с всеки изминал ден, ЕС втвърдява тона на критиките си към Анкара, пише вестник „Джумхуриет”.\r\nТова личи и в последната съвместна писмена декларация на Върховния представител на ЕС по въпросите на външните отношения и политиката за сигурност Федерика Могерини и на Комисаря по европейска политика за съседство и преговори за разширяване Йоханес Хан. Конкретно се визират две особено скандални и актуални през последните дни „съдебни практики”. Първата е повторното задържане на председателя на Управителния съвет на турската секция на „Амнести интернешънъл” Танер Кълъч, след като Конституционният съд се произнесе той да бъде пуснат на свобода. В случая по-долна съдебна инстанция не зачита решение на най-висшата съдебна институция в държавата, което е скандално и неприемливо. Втората съмнителна „съдебна практика” е задържането на ръководството на Турския лекарски съюз заради неговите критични бележки за турската военна операция „Маслинова клонка” в Африн. Всичко това се оценява в Брюксел като „обезпокоителни събития, които подкопават принципите на върховенството на закона, както и независимостта и безпристрастността на съдебния процес”, посочва още „Джумхуриет”. Георги Димов", "date": "2018.02.03", "title": "\"Джумхуриет\": ЕС втвърдява критичния си тон към Турция: Вече е съмнителен и самият процес на правораздаване"}
{"url": "http://www.focus-news.net/news/2018/02/03/2484584/ria-novosti-spored-deputat-ot-ruskata-duma-novata-doktrina-na-sasht-povishava-zaplahata-za-yadrena-voyna.html", "text": "Според председателя на комисията по международни отношения на Руската дума Леонид Слуцкий стратегията на САЩ за разработване на компактни ядрени бойни заряди повишава заплахата за ядрена война, в това число, при наличието на фактор като Северна Корея, предава  РИА Новости.\r\n„Самата стратегия на САЩ по разработването на компактни ядрени бойни заряди, които лесно могат да се използват, снижават препятствията за тяхната употреба и по този начин повишават заплахата за ядрена война, в това число, при наличието на подобен фактор като Северна Корея“, заяви Слуцкий. \r\nПентагонът публикува в петък новата американска ядрена доктрина, която обърна много внимание върна развитието на руските ядрени сили. Сред другите потенциални заплахи в Пентагона фигурират КНДР, Иран и Китай. Пентагонът обяви, че усилията на САЩ ще бъдат насочени към разработването на ядрени бойни глави с ниска мощност. В допълнение се посочва, че САЩ ще продължат отделят средства за модернизация на ядрени сили и развитието на елементи от \"ядрената триада\" (междуконтиненталните балистични ракети, стратегически подводници и бомбардировачи). САЩ като цяло подкрепят намаляването на ядрените оръжия, но разкритикуваха положението в Договора за ООН за пълната им забрана, тъй като не това отговаря на текущия дневен ред. Виктор Турмаков", "date": "2018.02.03", "title": "РИА Новости: Според депутат от Руската дума новата доктрина на САЩ повишава заплахата за ядрена война"}
{"url": "http://www.focus-news.net/news/2018/02/03/2484585/plovdiv-v-grada-shte-se-provede-obshtestveno-obsazhdane-na-razraboteniya-proekt-za-podobryavane-kachestvoto-na-atmosferniya-vazduh.html", "text": "В града ще се проведе публично обсъждане на разработения проект за подобряване на качеството на атмосферния въздух на територията на общината. Това съобщиха за Радио „Фокус“ – Пловдив от отдел „Връзки с обществеността“ на Община Пловдив. Общественото обсъждане ще се състои на 14 февруари от 12.00 часа в Голямата конферентна зала на Дома на културата „Борис Христов“.\r\nОбщина Пловдив е бенефициент по проект „Разработване на „Програма за подобряване на качеството на атмосферния въздух на територията на община Пловдив“ и План за действие към същата за периода 2018-2023 г.“. Проектът се финансира от Кохезионния фонд на Европейския съюз и от държавния бюджет на Република България чрез Оперативна програма „Околна среда 2014 – 2020 г.“.\r\nОбщина Пловдив продължава да работи активно за подобряване чистотата на атмосферния въздух. Дефинирани са източниците на замърсяването, като един от основните е битовият сектор. Превишение на фини прахови частици във въздуха се отчита от месец октомври до март. Причина за това е съчетанието на специфичните за Пловдив климатични условия и битовото отопление с твърдо гориво. В останалата част на годината състоянието на въздуха е в допустимите норми.\r\nПрез януари проектът на Програмата бе публикуван в официалния сайт на Общината и в продължение на месец всички заинтересовани лица имаха възможност да подадат в деловодството своите писмени становища и предложения. След съгласувателни процедури с РИОСВ и Министерството на околната среда и водите, окончателното решение за утвърждаване на проекта ще е на Общинския съвет.\r\nТони МИХАЙЛОВ", "date": "2018.02.03", "title": "Пловдив: В града ще се проведе обществено обсъждане на разработения проект за подобряване качеството на атмосферния въздух"}
{"url": "http://www.focus-news.net/news/2018/02/03/2484587/adelina-stefanova-hram-vavedenie-bogorodichno-blagoevgrad-starite-hora-kazvat-che-ako-na-simeonovden-vali-dazhd-shte-vali-prez-tsyaloto-lyato.html", "text": "Старите хора казват, че ако на Симеоновден вали дъжд, ще вали през цялото лято. Това каза за Радио „Фокус“ - Пирин Аделина Стефанова, уредник в благоевградския храм „Въведение Богородично“. Тя добави, че според народния фолклор днес се чества зимния Симеоновден. „Свети Симеон Стълпник се отбелязва на 1 септември и тогава се празнува именния ден, но ако някой иска днес да отпразнува своя празник, нека да му е честито!“, отбеляза Стефанова. По думите ѝ ако на днешния празник има сняг, ще има жито, а ако вземеш пари назаем, през цялата година ще взимаш и обратно – дадеш ли, ще даваш. „Вярва се още, че какъвто ерген срещне момата, такъв ще вземе за мъж, затова празникът се нарича сретен. През тези дни се меси специален обреден хляб, част от който се слага в ярмата - в храната на животните, за да ги предпазва от опасния звяр – вълка. Дворовете не се метат, а сметта не се изхвърля от дома“, посочи Аделина Стефанова.\r\nЛора КАЛЧЕВА", "date": "2018.02.03", "title": "Аделина Стефанова, храм „Въведение Богородично“ - Благоевград: Старите хора казват, че ако на Симеоновден вали дъжд, ще вали през цялото лято"}
{"url": "http://www.focus-news.net/news/2018/02/03/2484592/afp-chetirima-dushi-sa-raneni-pri-strelba-ot-dvizhesht-se-avtomobil-v-italiya.html", "text": "Четирима души са ранени, след произведени от движеща се кола по минувачи изстрели в централния италиански град Мачерета, предава  AFP.\r\nИзстрелите са дошли от автомобил „Алфа Ромео“ като двамата души, намиращи се в него се издирват от полицията. \r\nСпоред местните медии четирима души са ранени при инцидента, като един от тях е в сериозно състояние. Виктор Турмаков", "date": "2018.02.03", "title": "AFP: Четирима души са ранени при стрелба от движещ се автомобил в Италия"}
{"url": "http://www.focus-news.net/news/2018/02/03/2484590/plovdiv-shkola-po-operno-peene-shte-bade-otkrita-v-chitalishte-rodolyubie-v-asenovgrad.html", "text": "Школа по оперно пеене ще се открие в читалище „Родолюбие“ в Асеновград до края на месец февруари. Това каза за Радио „Фокус“ – Пловдив Мариана Дафчева, председател на читалищното настоятелство. Тя обясни, че първоначалната идея е била разкриването на школа по пеене, било то поп, класическо, джаз или оперно пеене. „Оказа се, че кандидатът, който се яви за мястото, е завършил оперно пеене. Съвсем естествено това ни насочи към тази страна на музикалността. Предполагам, че след като школата по пеене започне работа, в зависимост от хората, които ще я посещават, може би ще се направят различни подсекции. Възможно е дори да се направи за по-възрастни и за по-млади, тъй като не сме я организирали като детска школа. Бихме искали, ако има желаещи, които са на по-голяма възраст, също да се запишат“, каза Дафчева. Тя посочи, че вече тече записването на желаещите да станат част от школата по оперно пеене. „Има вариант да се работи индивидуално, защото все пак в изкуството е добре да се работи индивидуално и в малки групи. Може би след около 10 - 15 дни, или най-късно до края на месеца, школата ще заработи. В момента сме пуснали обяви по училищата, минаваме по детските градини, така че се надявам да се съберат желаещи“, коментира председателят на читалище „Родолюбие“ в Асеновград.\r\nТони МИХАЙЛОВ", "date": "2018.02.03", "title": "Пловдив: Школа по оперно пеене ще бъде открита в читалище „Родолюбие“ в Асеновград"}
{"url": "http://www.focus-news.net/news/2018/02/03/2484594/petra-yordaniya-i-balgariya-sklyuchiha-dogovor-za-satrudnichestvo-v-obrazovanieto-i-kulturata.html", "text": "Йордания и България сключиха споразумение за засилване на образователното, научното и културното сътрудничество за периода между 2018 и 2020 г., предава  Petra.\r\nСпоразумението е подписано между министъра на планирането и международното сътрудничество на Йордания Имад Факури и българския посланик в Йордания Венелин Лазаров. \r\n„Програмата е част от усилията на Йордания да засили двустранните си отношения с България в сферите на общ интерес“, заяви министърът и допълни, че това включва редица мерки по образованието, медийната култура, музеите и археологията. Предвижда се и обмен на учени между двете страни, както и посещения на експерти и образователни делегации, участие в конференции , семинари и обучителни курсове. Програмите включват и засилване на по-нататъшното сътрудничество между медиите в двете държави .  Виктор Турмаков", "date": "2018.02.03", "title": "Petra: Йордания и България сключиха договор за сътрудничество в образованието и културата"}
{"url": "http://www.focus-news.net/news/2018/02/03/2484595/mariana-dafcheva-nch-rodolyubie-asenovgrad-chitalishteto-predlaga-mnogo-vazmozhnosti-za-razlichni-formi-na-samodeynost-i-obucheniya.html", "text": "Читалище „Родолюбие“ в Асеновград предлага много възможности за различни форми на самодейност, интересни занимания и обучения. Това каза за Радио „Фокус“ - Пловдив Мариана Дафчева, председател на читалищното настоятелство. По думите ѝ формите на самодейност, които са традиционни от години наред, са театралната работилница, различните състави по танци – модерен балет, народни танци и други. „Имаме школи по английски език, рисуване, приложни изкуства, също и литературен клуб. От тази година към литературния клуб сме направили и секция „Млад журналист“. Около 15 ученици между 5 и 8 клас, се занимават активно с изучаването на тънкостите на тази професия, овладявайки я практически. От тази година имаме и курс по класическа китара. Самодейните форми към читалище „Родолюбие“ са изключително много. Вървим все по-добре и по-добре, отговаряйки на изискванията на младежите. В крайна сметка нашата идея е всеки да има равен достъп до възможностите на самодейността, до това, което може и от което се интересува“, коментира Мариана Дафчева. Тя подчерта, че към момента самодейните форми в читалище „Родолюбие“ в Асеновград се развиват много добре. „Някой от тях са даже по-пълни отколкото сме предполагали, че ще бъдат, но пък там вече се разделят на подгрупи. Имат много и различни изяви. Интересно е, че самодейците са силно заредени, идвайки от участие, като това важи особено за танцуващите и пеещите. Те постоянно пътуват по различни конкурси, участват в надпявания и надигравания. Миналата година се върнаха от участия със завидни медали и завоювани първи места. Имаме и награда за индивидуално пеене на световен конкурс по пеене на народна песен. Тоест, хората от сърце се занимават с всички това и може би то им носи някакво лично удовлетворение“, посочи Мариана Дафчева.\r\nТони МИХАЙЛОВ", "date": "2018.02.03", "title": "Мариана Дафчева, НЧ „Родолюбие“ - Асеновград: Читалището предлага много възможности за различни форми на самодейност и обучения"}
{"url": "http://www.focus-news.net/news/2018/02/03/2484593/pernik-otborat-na-ou-sv-ivan-rilski-e-noviyat-obshtinski-shampion-po-voleybol-za-momicheta-ot-5-do-7-klas.html", "text": "Отборът на ОУ \"Св. Иван Рилски\" е новият общински шампион по волейбол за момичета от 5 до 7 клас. Това съобщиха от пресцентъра на Община Перник. Момичетата на Петя Петрова достигнаха до титлата, след като последователно надиграха с по 3:0 гейма съперничките си от XI ОУ \"Елин Пелин\" и СУРИЧЕ \"Д-р Петър Берон\". Освен в учебните часове, шампионките се подготвят и в отбора на ВК \"Миньор\". Второто място, с една победа и една загуба, спечелиха момичетата от XI ОУ \"Елин Пелин\", а трети остана отборът на СУРИЧЕ \"Д-р П. Берон\". Турнирите по волейбол от общинския етап на Ученическите игри се организират от Община Перник и се провеждат със съдействието на ВК \"Миньор\".", "date": "2018.02.03", "title": "Перник: Отборът на ОУ \"Св. Иван Рилски\" е новият общински шампион по волейбол за момичета от 5 до 7 клас"}
{"url": "http://www.focus-news.net/news/2018/02/03/2484597/afp-italianskata-politsiya-arestuva-zapodozryan-za-strelbata-po-chuzhdestranni-grazhdani.html", "text": "Италианската полиция е арестувала заподозрян за стрелбата, открита срещу чуждестранни граждани в централната част на страната, предава AFP.\r\nМестните медии разпространиха информация, съгласно която при стрелбата, открита от преминаващо превозно средство в град Мачерата, са ранени шестима души. Състоянието на четирима от тях се оценява като сериозно. \r\nПолицията уточни, че „ранените лица са чуждестранни граждани“, без обаче да привежда информация за националността им.Тереза Герова", "date": "2018.02.03", "title": "AFP: Италианската полиция арестува заподозрян за стрелбата по чуждестранни граждани"}
{"url": "http://www.focus-news.net/news/2018/02/03/2484596/umbalsm-pirogov-dve-zheni-sa-postradali-pri-intsidenti-vsledstvie-na-silniya-vyatar-v-stolitsata.html", "text": "Две жени са пострадали при инциденти вследствие на силния вятър в столицата. Това съобщи за Агенция „Фокус“ говорителят на УМБАЛСМ „Пирогов“ Мария Пойразова. Жените са преминали през спешния неврохирургичен кабинет и двете са с рани в областта на главата. Раните са обработени от дежурния екип и жените са освободени.\r\nМариела РУСЕВА", "date": "2018.02.03", "title": "УМБАЛСМ „Пирогов“:  Две жени са пострадали при инциденти вследствие на силния вятър в столицата"}
{"url": "http://www.focus-news.net/news/2018/02/03/2484591/api-otpadat-ogranicheniyata-za-tovarnite-avtomobili-nad-12-tona-po-pat-i-1-botevgrad-montana.html", "text": "Отпадат ограниченията за товарните автомобили над 12 тона по път I-1 Ботевград – Монтана. Това съобщиха от пресцентъра на Агенция \"Пътна инфраструктура\".", "date": "2018.02.03", "title": "АПИ: Отпадат ограниченията за товарните автомобили над 12 тона по път I-1 Ботевград – Монтана"}
{"url": "http://www.focus-news.net/news/2018/02/03/2484600/reuters-ranenite-pri-strelbata-v-macherata-sa-afrikantsi-politsiyata-predpolaga-rasistki-motiv-na-atakata.html", "text": "Няколко мигранти от Африка са ранени при стрелбата, открита от преминаващо превозно средство в централния италиански град Мачерата, предава Reuters. Полицията допуска расистки мотив на нападението.\r\nИнцидентът се случи само броени дни, след като бе открито разчлененото тяло на 18-годишна италианка. По случая бе арестуван 29-годишен нигериец. \r\nМестните медии разпространиха информация, съгласно която при стрелбата, открита от преминаващо превозно средство в град Мачерата, са ранени шестима души. Състоянието на четирима от тях се оценява като сериозно. \r\nПървоначално правоохранителните органи уточниха, че „ранените лица са чуждестранни граждани“, без да привеждат информация за националността им.Тереза Герова", "date": "2018.02.03", "title": "Reuters: Ранените при стрелбата в Мачерата са африканци, полицията предполага расистки мотив на атаката"}
{"url": "http://www.focus-news.net/news/2018/02/03/2484599/blagoevgrad-asen-erdelski-ot-selo-selishte-e-koronyasan-za-tsar-na-vinoto-v-selo-dabrava.html", "text": "Асен Ерделски от село Селище е коронясан за Цар на виното в село Дъбрава, предаде репортер на Радио „Фокус“ - Пирин. Празникът за пета поредна година събра винопроизводители и ценители от цялата област. Дегустирани бяха различни видове вина от винопроизводители в региона, като беше извършено и ритуално зарязване на лозята. Жури от технолози оцени по качество, сорт и цвят най-хубавото вино. За жителите и гостите на село Дъбрава бе специално подготвена културно-музикална програма.\r\nЛора КАЛЧЕВА", "date": "2018.02.03", "title": "Благоевград: Асен Ерделски от село Селище е коронясан за Цар на виното в село Дъбрава"}
{"url": "http://www.focus-news.net/news/2018/02/03/2484567/yordan-mladenov-bsp-shte-nastoyavame-predsedatelyat-na-dans-da-bade-izslushan-v-parlamenta-zaradi-otkritite-dokumenti-v-doma-na-kmeta-na-septemvri-marin-rachev.html", "text": "Ще настояваме председателят на ДАНС да бъде изслушан от парламентарната Комисия за контрол на службите за сигурност. Това каза депутатът от БСП Йордан Младенов на пресконференция в град Септември по повод случая с кмета на Общината Марин Рачев, предаде репортер на Радио „Фокус“ – Пазарджик. Младенов зададе въпроса само в кмета на Септември ли има такива справки на ДАНС или има и у други кметове. „Ще търсим и отговор на въпроса как са поведени местните избори. Питаме също не се ли създава чувство за безнаказаност с оглед на съдържащите се в тефтерчето на кмета Рачев данни за фирми и разценки“, коментира Младенов. Той припомни, че това не е първото дело срещу кмета на Община Септември, който като собственик на фирма е подсъдим за укриване на данъци в особено големи размери. Младенов уточни, че в града се коментира и факта, че счетоводната кантора, където са били документите на 14-те фирми, визирани от Прокуратурата е на съпругата на общинския съветник от ГЕРБ Георги Йовчев. „Тази информация предстои да бъде потвърдена от Прокуратурата“, добави Младенов. Областният председател на партията в Септември Петя Цанкова добави, че общинският служител, на когото са повдигнато обвинения след тези на кмета, е Станоя Милов, който е специалист „Инвеститорски контрол“ в Общината и е председателствал комисиите за обществените поръчки. Милов е пуснат под гаранция от 10 000 лева.\r\nВаня НИКОЛОВА", "date": "2018.02.03", "title": "Йордан Младенов, БСП: Ще настояваме председателят на ДАНС да бъде изслушан в парламента заради откритите документи в дома на кмета на Септември Марин Рачев"}
{"url": "http://www.focus-news.net/news/2018/02/03/2484601/ivan-kaburov-zemedelets-v-stranite-ot-es-ima-moderna-zemedelska-tehnika-mehaniziran-proizvodstven-protses-i-stabilno-darzhavno-finansirane.html", "text": "Процесите по отглеждането и преработката на земеделската продукция в Европа е почти изцяло механизирана, без това да е намалило работната ръка. Това каза за Радио „Фокус“ – Пазарджик Иван Кабуров, земеделски производител от Пазарджик. За пример земеделецът даде стопанствата в Италия, където има много модерна земеделска техника, стабилно финансиране от страна на държавата и добра реализация на продукцията на вътрешния пазар. „Там стопанствата са капсуловани, държавата обезпечава производствения и преработвателния процес, а фермерите не рискуват с износ на стоката си на чуждия пазар. Българските стопани рискуват постоянно и за това голяма част от тях са на ръба на оцеляването“, уточни Кабуров. На въпрос дали има реални шансове българската земеделска продукция да се реализира на европейския пазар, той каза, че чужденците имат манталитет да хвалят чуждата стока, но накрая отново търсят собствената. „Нашият шанс е да се кооперираме в различни земеделски сдружения, да участваме в проекти и да търсим реализация и на нашия, и на чуждия пазар“, каза още Кабуров.\r\nАлбена ЖИЛЕКОВА", "date": "2018.02.03", "title": "Иван Кабуров, земеделец: В страните от ЕС има модерна земеделска техника, механизиран производствен процес и стабилно държавно финансиране"}
{"url": "http://www.focus-news.net/news/2018/02/03/2484581/api-vremenno-se-ogranichava-dvizhenieto-na-tovarni-avtomobili-nad-12-tona-po-pat-i-1-botevgrad-montana-poradi-silni-i-burni-vetrove.html", "text": "Временно се ограничава движението на товарни автомобили над 12 тона по път I-1 Ботевград – Монтана поради силни и бурни ветрове. Това съобщиха от пресцентъра на Агенция \"Пътна инфраструктура\". Всички МПС да се движат с повишено внимание и съобразена скорост заради силния вятър.", "date": "2018.02.03", "title": "АПИ: Временно се ограничава движението на товарни автомобили над 12 тона по път I-1 Ботевград – Монтана поради силни и бурни ветрове"}
{"url": "http://www.focus-news.net/news/2018/02/03/2484603/blagoevgrad-kmetat-d-r-atanas-kambitov-shte-nagradi-nay-originalnite-pisma-ot-kampaniyata-za-detski-zhelaniya-do-dyado-koleda.html", "text": "Кметът на Благоевград д-р Атанас Камбитов за поредна година ще зарадва децата, пуснали своите писма в Кутията на Дядо Коледа. Това съобщиха от пресцентъра на Община Благоевград. В традиционната инициатива с помощта на жури бяха избрани най-интересните, оригинални, топли и искрени молби, описани от децата до белобрадия старец. В негов посредник до децата ще се превъплъти кметът Камбитов, който ще изпълни детските желания на 5 февруари от 12.00 часа в 106 кабинет на Общината. \r\nИнициативата, която се провежда за пета поредна година, има за цел да насърчите въображението на децата. След като писмата биват прочетени обстойно, членове на специално сформирана комисия, отсяват най-оригиналните от тях и ги предават на кмета д-р Атанас Камбитов. И тази година, сред най-съкровените желания на децата са здраве, късмет и щастие за семейството.", "date": "2018.02.03", "title": "Благоевград: Кметът д-р Атанас Камбитов ще награди най-оригиналните писма от кампанията за детски желания до Дядо Коледа"}
{"url": "http://www.focus-news.net/news/2018/02/03/2484604/vitsepremierat-valeri-simeonov-blagodarim-na-odeska-oblast-za-okazanata-pomosht-na-balgarite-v-ukrayna-pri-kandidatstvane-v-balgarski-universiteti.html", "text": "Вицепремиерът Валери Симеонов и българска делегация от народни представители и заместник министри посетиха Одеска област. Вицепремиерът проведе среща с губернатора на Одеската областна администрация Максим Степанов. Това съобщиха за Агенция \"Фокус\" от пресофиса на вицепремиера.\r\nНа срещата, Симеонов изрази благодарност на сътрудниците на департамента по образование на Одеска област за оказаното съдействие в организирането и провеждането на кандидат-студентска кампания за прием на студенти с български етнически произход от Украйна за обучение в български университети през учебната 2017-2018 г. Българската страна оцени високо и положените усилия на украинските власти за ремонтиране на международния път Одеса-Рени, който има важно значение за контактите между българските и украинските граждани, туристическия обмен и реализиране на икономическия потенциал на България и Украйна. Симеонов заяви и интереса на България да участва в обсъжданото отдаване на концесия на терминал в пристанище „Черноморск“. След срещата с губернатора на Одеска област, българската делегация посети завода „Одескабел“ с директор Димитър Йоргачов и проведе разговор със служители на генералното консулство по повод тяхната кампания за набиране на средства за издигане на паметник на Иван Вазов пред ГК Одеса, като бе направена и първа копка.\r\nПосещението в Украйна е реализирано с помощта на установената редовна авиолиния София-Одеса-София с полети всеки петък и неделя.", "date": "2018.02.03", "title": "Вицепремиерът Валери Симеонов: Благодарим на Одеска област за оказаната помощ на българите в Украйна при кандидатстване в български университети"}
{"url": "http://www.focus-news.net/news/2018/02/03/2484605/bsp-pleven-kategorichno-otrichame-kmetat-na-obshtina-gulyantsi-lachezar-yakov-da-e-zayavyaval-podkrepa-za-kandidata-na-gerb-za-chastichnite-izbori-v-selo-brest.html", "text": "„Категорично отричаме кметът на община Гулянци Лъчезар Яков да е заявявал  подкрепа за кандидата на ГЕРБ в село Брест. БСП издига свой кандидат – Мирослав Кръстев и сме уверени, че с него ще спечелим изборите в селото на 18 февруари“. Това пише в позиция на БСП -\r\n Плевен, съобщиха от пресцентъра на НС на БСП. Социалистите подчертават, че е нормално в ситуация, в която се провеждат извънредни избори за кмет на населеното място, представителите на местната власт да имат възможност да отговорят на множеството наболели въпроси сред хората от село Брест. „След като две години в селото не е имало действащ кмет, смятаме, че те трябва да получат конкретни отговори на проблемите си от един от най-добрите кметове на общини от БСП в област Плевен – Лъчезар Яков. Такава оценка за него споделя и Цветанов в свое изявление“, посочват още те.\r\nОт БСП - Плевен подчертават, че общинският кмет Лъчезар Яков е присъствал на събитието, не за да подкрепи кандидата на ГЕРБ. На събранието са присъствали и председателят на Общинския съвет, който е председател и на структурата на БСП в общината, но и кандидата на БСП за кмет на село Брест – Мирослав Кръстев.", "date": "2018.02.03", "title": "БСП - Плевен: Категорично отричаме кметът на Община Гулянци Лъчезар Яков да е заявявал подкрепа за кандидата на ГЕРБ за частичните избори в село Брест"}
{"url": "http://www.focus-news.net/news/2018/02/03/2484602/inzh-doncho-atanasov-api-zatvaryaneto-na-glaven-pat-i-1-ne-e-razresheno-i-sazdava-ogromni-problemi-protestite-tryabva-da-sa-v-ramkite-na-obshtina-vidin.html", "text": "Затварянето вече вторa седмица на главен път I-1 създава огромни проблеми по това международно направление. То няма никакво разрешение от Агенция „Пътна инфраструктура“,  тези протести трябва да бъдат в рамките на Община Видин. Това каза за Агенция „Фокус“ председателят на УС на Агенция „Пътна инфраструктура“ инж. Дончо Атанасов във връзка с протеста на жителите на Северозападна България, които излязоха и днес с искане за изграждане на автомагистрала от София до Видин и тунел под прохода Петрохан и блокираха главен път Е-79. \r\nПо думите му протестите са започнали, след като напредъкът на този проект е станал необратим. „Поставянето на ултиматуми от организаторите на протеста говори не за реализацията на този или на други инфраструктурни проекти, а за нещо друго, което е свързано с други проекти, които няма да коментирам“, каза още той.\r\nИнж. Атанасов уточни, че всеки месец лично посещава Видин заедно със заместник-министри и министъра на регионалното развитие, за да може този проект да се реализира много бързо съвместно с общините и цялото ръководство на Видин, Монтана, Враца и др. „Бях във Видин миналата и по-миналата седмица и съм докладвал пред кметовете, пред председателите на общински съвети, пред медиите и пред всички други, които са заинтересовани, реализацията на проекта на магистралата от Видин до София. Никога и по никакъв повод организаторите на протеста не са ме потърсили да ме попитат за подготовката. Но няма значение – така са решили, така са направили. Ние работим и проектът вече е необратим“, коментира той.\r\nЦветилена СИМЕОНОВА", "date": "2018.02.03", "title": "Инж. Дончо Атанасов, АПИ: Затварянето на главен път I-1 не е разрешено и създава огромни проблеми, протестите трябва да са в рамките на Община Видин"}
{"url": "http://www.focus-news.net/news/2018/02/03/2484607/inzh-doncho-atanasov-api-v-ramkite-na-2018-g-tryabva-da-zapochne-realnoto-stroitelstvo-na-proektite-mezdra-blagoevgrad-i-vidin-ruzhintsi-i-da-prodalzhi-2-godini.html", "text": "В рамките на 2018 г. трябва да започне реалното строителство на проектите Мездра – Благоевград и Видин – Ружинци и да продължи 2 години. Това каза за Агенция „Фокус“ председателят на УС на Агенция „Пътна инфраструктура“ инж. Дончо Атанасов във връзка с протеста на жителите на Северозападна България, които излязоха и днес с искане за изграждане на автомагистрала от София до Видин и тунел под прохода Петрохан. „До 15 март ще стартират процедурите за избор на строител и надзор в отсечката Мездра – Ботевград, която е с дължина 35 км., а до средата на годината стартира процедурата и по избор на строител и надзор в отсечката Видин – Ружинци, която е най-тежката. Това е вече наистина частта от Видинска област, която е с дължина около 54 км. Така че по това направление, когато започне реалното строителство - надявам се в рамките на 2018 г., за 2 години да го приключим“, каза още инж. Атанасов.\r\nТой обясни, че 50 млн. лева инвестира Министерството на регионалното развитие за ремонта на републиканските пътни мрежи и особено за тази във Видин. „Един от най-важните проекти, да не кажа и най-важният, за Агенция „Пътна инфраструктура“ и в частност за Министерството на регионалното развитие е развитието на пътната инфраструктура в Северна България – т.е. завършването на АМ „Хемус“ и двете вертикални връзки в направлението Видин – София и Русе – Велико Търново. По проекта Видин – Мездра – Ботевград строителството тече напрегнато и от доста време - това е заложено в прерогативите на Агенция „Пътна инфраструктура“ още от преди 2-3 години“, обясни инж. Атанасов.\r\nПо думите му той лично е ходил в региона поне 30-40 пъти в последните 2-3 години. „Агенцията - и респективно правителството, инвестира в този регион – особено във Видин, над 50 млн. лева по ремонта на републиканските пътни мрежи. Всички подходи в рамките на 2018 г. по съществуващата републиканска пътна мрежа по направлението София – Видин ще бъдат ремонтирани, в това число и софийската част на Петрохан, която беше изоставена с десетилетия и сега я реализирахме с идеен проект за турнел под прохода. Нещо много важно, което трябва да се знае, е, че реализацията на автомагистрала от Видин до Мездра и оттам до Ботевград е автомагистрален габарит. И, второ, този проект от София до Видин и от Видин до Мездра и до Ботевград е национален обект. И всички процедури, свързани с реализацията и подготовката на този обект, ще ги анализира Агенция „Пътна инфраструктура“ – респективно Министерството на регионалното развитие. Няма никакви общини или прехвърляне отговорности на такива“, уточни инж. Атанасов.\r\nЦветилена СИМЕОНОВА", "date": "2018.02.03", "title": "Инж. Дончо Атанасов, АПИ: В рамките на 2018 г. трябва да започне реалното строителство на проектите Мездра – Благоевград и Видин – Ружинци и да продължи 2 години"}
{"url": "http://www.focus-news.net/news/2018/02/03/2484589/vratsa-dvizhenieto-se-osashtestvyava-v-edna-lenta-po-glaven-pat-e-79-v-uchastaka-vratsa-mezdra-zaradi-obarnati-tri-tovarni-avtomobila.html", "text": "Движението в участъка Враца - Мездра по главен път Е-79 се осъществява в по една лента и в двете посоки. Това съобщиха от ОДМВР - Враца. Причина за временното затруднение е обърнати от вятъра три товарни автомобила. Движението ще се нормализира след премахването на автомобилите от пътните платна.", "date": "2018.02.03", "title": "Враца: Движението се осъществява в една лента по главен път Е-79, в участъка Враца - Мездра, заради обърнати три товарни автомобила"}
{"url": "http://www.focus-news.net/news/2018/02/03/2484609/veliko-tarnovo-poetapno-shte-badat-izmiti-vsichki-ulitsi-v-svishtov-za-da-se-namali-zamarsyavaneto-na-vazduha-ot-fini-prahovi-chastitsi.html", "text": "С поетапно измиване на всички улици в Свищов ще се борят със запрашеността. По график дейностите, които ще се извършват от служители на Общинско предприятие „Чистота“, ще започнат от понеделник, обясниха за Радио „Фокус“ – Велико Търново от Община Свищов. Ще бъдат почиствани тротоарите, съобщиха от Общината. Целта на кампанията е намаляване на запрашаването от фини прахови частици, което е повишено през зимния сезон на територията на цялата страна. Типичните за крайдунавския град мъгли допълнително задържат запрашеността в близост до земята и това засилва опасността за здравето на населението. По тази причина Община Свищов стартира зимно измиване на главните улици с най-висок трафик, тротоарите, парковите пространства и детските площадки, на които играят децата в слънчевите дни.\r\nЛуиза ТРАНЧЕВА", "date": "2018.02.03", "title": "Велико Търново: Поетапно ще бъдат измити всички улици в Свищов, за да се намали замърсяването на въздуха от фини прахови частици"}
{"url": "http://www.focus-news.net/news/2018/02/03/2484570/slavcho-velkov-bsp-sled-sluchaya-s-kmeta-na-septemvri-se-sazdava-vpechatlenieto-che-stranata-se-upravlyava-ot-dobre-smazana-koruptsionna-mashina.html", "text": "След случая с кмета на Септември Марин Рачев се създава впечатлението, че страната се управлява от добре смазана корупционна машина. Това каза на пресконференция в град Септември Славчо Велков, депутат от БСП, предаде репортер на Радио „Фокус“ – Пазарджик. Той отбеляза, че присъствието им в града не е с политическа цел. „Няма да има политически чадър над който и да е кмет и от която и да е политическа сила“, заяви Велков. Той коментира високата парична гаранция, наложена на кмета като зададе поредица от въпроси. „Кой ще плаща тази гаранция? Ако е самият Марин Рачев, от къде има тези пари“, заяви Велков. Той каза още, че носи комплект от документи, който съдържа данни за подобни действия и от страна на кмета на Община Белово. „Надявам се той да е следващият, който ще бъде проверен от Прокуратурата“, коментира Велков. Той добави, че ще настоява за изслушването на председателя на ДАНС в парламента в Комисията за контрол над службите за сигурност, на която е заместник-председател.\r\nВаня НИКОЛОВА", "date": "2018.02.03", "title": "Славчо Велков, БСП: След случая с кмета на Септември се създава впечатлението, че страната се управлява от добре смазана корупционна машина"}
{"url": "http://www.focus-news.net/news/2018/02/03/2484588/sofiya-padnalo-darvo-ot-silnite-porivi-na-vyatara-zatrudnyava-dvizhenieto-v-rayona-na-sofiyska-duhovna-seminariya.html", "text": "Паднало дърво от силните пориви на вятъра затруднява движението в района на Софийска духовна семинария, предаде репортер на Радио „Фокус“. Движението се осъществява в една лента, тъй като другата е блокирана от падналото дърво. Все още на място не е пристигнал екип, който да отстрани дървото.", "date": "2018.02.03", "title": "София: Паднало дърво от силните пориви на вятъра затруднява движението в района на Софийска духовна семинария"}
{"url": "http://www.focus-news.net/news/2018/02/03/2484606/alfa-makedoniya-v-navecherieto-na-protesta-v-atina-bryuksel-malchi-za-izgaryaneto-na-makedonskoto-zname-v-solun.html", "text": "В навечерието на масовия протест в гръцката столица срещу включването на понятието „Македония“ в разрешаването на спора за името между Атина и Скопие, Брюксел все още мълчи за инцидента при последната демонстрация в Солун, когато бе изгорено националното знаме на Република Македония, коментира скопският телевизионен канал „Алфа“.\r\nТелевизията подчертава, че докато „тяхната (на ЕС – бел.р.) продължава настойчиво да призовава за кръв и цяла Атина е облепена с плакати с фашистко съдържание срещу Македония“, комисарят по въпросите на европейската политика за съседство и преговорите за разширяване Йоханес Хан не е отговорил на въпросите, отправени от македонската медия. А именно – дали възнамерява да реагира на „недемократичното поведение“ на Гърция, които противоречи на европейските стандарти и дали поведението на македонския съсед накърнява преговорите и опитите за изграждане на доверие между двете страни?\r\nВместо Хан отговор даде говорителят на Европейската комисия Мая Кочиянчич. „Поддържането на добросъседски отношения, включително договарянето на взаимно приемливо решение на въпроса за името под егидата на ООН, остава от съществено значение. В тази връзка, приветстваме стъпките, предприети от правителството за преговори с колегите си в Гърция за укрепване на добросъседските отношения и се надяваме, че това ще доведе до по-нататъшни конкретни резултати“, подчерта Кочиянчич.\r\nМеждувременно в Атина бяха разлепени нови плакати, на които е представен войник, на чиято шапка е изобразено македонското знаме. Посланието гласи: „Спасете Македония от славяните“.\r\nВ неделя, 4 февруари, в гръцката столица ще се проведе втори масов протест срещу включването на термина „Македония“ в разрешаването на спора, който вече повече от две десетилетия хвърля сянка върху двустранните отношения между Атина и Скопие. Повече от 90 хил. души се събраха на предходната подобна акция в Солун, проведена преди две седмици. Тогава се стигна до изгаряне на македонското знаме. Можеше да бъдат прочетени и лозунги като „Македония е била е и ще бъде гръцка\", „Махнете ръцете си от Македония\" и „Името на нашата душа\".Тереза Герова", "date": "2018.02.03", "title": "„Алфа“ (Македония): В навечерието на протеста в Атина: Брюксел мълчи за изгарянето на македонското знаме в Солун"}
{"url": "http://www.focus-news.net/news/2018/02/03/2484598/chez-20-hil-abonati-na-teritoriyata-na-zapadna-balgariya-sa-bez-tok-zaradi-burniya-vyatar.html", "text": "20 хил. абонати на територията на Западна България са без ток. Това съобщиха за Агенция „Фокус“ от пресцентъра на ЧЕЗ, във връзка с прекъсванията на електрозахранването вследствие на бурния вятър. \r\nНай-засегнати са Враца и Монтана, както и периферията на София. Има скъсани няколко далекопровода в периферията на столицата и планинските части на София-област. \r\nИван ЛАЗАРОВ", "date": "2018.02.03", "title": "ЧЕЗ: 20 хил. абонати на територията на Западна България са без ток заради бурния вятър"}
{"url": "http://www.focus-news.net/news/2018/02/03/2484612/mvr-zadarzhan-e-nepalnoletniyat-mladezh-zapodozryan-za-napadenieto-nad-46-godishnata-zhena-ot-dupnitsa.html", "text": "Задържан е непълнолетният младеж, заподозрян за нападението над 46-годишната жена от Дупница. Това съобщиха от пресцентъра на МВР. По горещи следи криминалисти на ОДМВР - Кюстендил и колегите им от Дупница задържаха 15-годишния младеж, заподозрян в извършеното тежко престъпление. Сигналът за 46-годишната жена от Дупница, която лежала в дома си безпомощно състояние, бил получен в полицията снощи към 22.30 часа. Пристигналите на адреса полицейски и медицински екипи установили множество наранявания в областта на главата на жената, нанесени включително и с нож. Пострадалата веднага била откарана и настанена в болница. При огледа на място е установено, че нападателят е нахлул с взлом в дома на жената и е избягал с дамската ѝ чанта. \r\nВ хода на предприетите светкавични оперативни действия е установен и задържан 15-годишен младеж от Дупница. Той е разпитан пред съдия и с постановление на Прокуратурата мярката му за задържане е удължена до 72 часа. При процесуално-следствени действия са открити ножът и чантата на потърпевшата. \r\nПо случая е образувано досъдебно производство, работата по него продължава под наблюдението на Прокуратурата.", "date": "2018.02.03", "title": "МВР: Задържан е непълнолетният младеж, заподозрян за нападението над 46-годишната жена от Дупница"}
{"url": "http://www.focus-news.net/news/2018/02/03/2484613/ria-novosti-moskva-opredeli-kato-litsemerna-novata-yadrena-doktrina-na-sasht.html", "text": "В Министерството на външните работи в Москва са на мнение, че уверенията за заинтересованост на Вашингтон от „стабилни отношения“ и конструктивна работа с Руската федерация, заложени в новата ядрена доктрина на САЩ, са „лицемерни“. Това става ясно от коментар, разпространен от Департамента по информация и печат на ведомството, публикуван на официалната му интернет страница, предава РИА Новости.\r\n„С оглед на изложеното изглеждат лицемерни съдържащите се в доктрината пасажи за заинтересоваността на Вашингтон от стабилни отношения с нас и настройката за конструктивна работа в интерес на понижаване на съществуващите рискове“, се казва в публикувания текст.Тереза Герова", "date": "2018.02.03", "title": "РИА Новости: Москва определи като „лицемерна“ новата ядрена доктрина на САЩ"}
{"url": "http://www.focus-news.net/news/2018/02/03/2484618/hyuman-rayts-uoch-turskite-granichni-sili-strelyat-bezrazborno-sreshtu-tarseshti-ubezhishte-ot-siriya.html", "text": "Турските сили по границата със Сирия стрелят безразборно и връщат обратно търсещите убежище, които се опитват да влязат в страната. Това алармираха правозащитниците от базираната в Ню Йорк организация „Хюман Райтс Уоч“, предава Reuters.\r\nГоворителят на турския президент Реджеп Тайип Ердоган заяви, че е малко вероятно турските войници да стрелят по сирийски бежанци, но увери, че правителството ще разгледа доклада на неправителствената организация. Агенцията припомня, че Турция е приела на територията си 3,5 млн. бежанци след началото на въоръжения граждански конфликт в Сирия през 2011 г. \r\nНюйоркската „Хюман Райтс Уоч\" отбелязва, че сирийците бягат от насилието в северозападната провинция Идлиб, за да потърсят убежище край границата на Турция, която остава затворена за всички, с изключение на онези, които се нуждаят от медицинска помощ.\r\nПрез последните месеци правителствените сили на Дамаск успяха да напреднат навътре в контролираната от опозиционни сили провинция. Междувременно Анкара стартира военна операция в близко разположения район на град Африн, насочени към кюрдските милиции в региона, припомня агенцията.Тереза Герова", "date": "2018.02.03", "title": "„Хюман Райтс Уоч“: Турските гранични сили стрелят безразборно срещу търсещи убежище от Сирия"}
{"url": "http://www.focus-news.net/news/2018/02/03/2484608/blagoevgrad-silniyat-vyatar-e-saboril-darvo-na-glaven-pat-e-79-na-izhoda-na-grada-nyama-postradali.html", "text": "Силният вятър е съборил дърво край Благоевград, няма пострадали. Това съобщиха за Радио „Фокус“ - Пирин от Дирекция „Пожарна безопасност и защита на населението“ - Благоевград. Дървото е паднало на главен път Е-79 на изхода на Благоевград преди разклона за село Рилци. Сигналът за инцидента е подаден около 11.40 часа. Дървото е отстранено от пътното платно и не затруднява движението.\r\nЛора КАЛЧЕВА", "date": "2018.02.03", "title": "Благоевград: Силният вятър е съборил дърво на главен път Е-79 на изхода на града, няма пострадали"}
{"url": "http://www.focus-news.net/news/2018/02/03/2484615/sofiya-nad-30-signala-sa-postapili-vav-vrazka-sas-silniya-vyatar-v-avariyno-spasitelnoto-zveno-kam-stolichna-obshtina.html", "text": "Над 30 сигнала са постъпили във връзка със силния вятър в Аварийно-спасителното звено към Столична община. Това съобщи за Агенция „Фокус“ Красимир Димитров, отговарящ за звено Аварийно-спасителни дейности към СО.  „Постоянно постъпват сигнали – за паднали ламарини, част от покриви. В момента обработваме над 30 сигнала. Четири екипа работят на терен в града, като викаме и още“, обясни той.", "date": "2018.02.03", "title": "София: Над 30 сигнала са постъпили във връзка със силния вятър в Аварийно-спасителното звено към Столична община"}
{"url": "http://www.focus-news.net/news/2018/02/03/2484611/nimh-oranzhev-kod-za-silen-vyatar-e-v-sila-za-sofiya-grad-vratsa-kardzhali-i-haskovo.html", "text": "От Националния институт по метеорология и хидрология (НИМХ) към БАН промениха предупредителния код за силен вятър от жълт на оранжев за други три области освен за Кърджали. Оранжев код е в сила за София-град, Враца и Хасково. \r\nОт НИМХ предупреждават, че в София-град ще духа силен, в южните квартали на столицата и бурен поривист вятър от юг-югозапад с пулсации до 24-26 м/сек.\r\nВ районите от област Враца, разположени в близост до северния склон на Стара планина, ще духа силен и бурен югозападен вятър - пориви до 30-32 м/сек.\r\nВ Хасково и Кърджали ще духа силен и бурен югозападен вятър - пориви 25-29 м/сек.  При оранжев код от НИМХ препоръчват на хората да бъдат готови за повече проблеми, структурни повреди, изкоренени дървета и риск от наранявания от летящи предмети. Възможни са смущения в електроснабдяването.\r\nВ областите Монтана, София -област, Перник, Кюстендил, Благоевград, Пазарджик, Смолян, Пловдив, Ловеч, Габрово, Велико Търново, Ямбол, Сливен, Търговище, Разград, Силистра, Шумен, Добрич, Варна и Бургас остава в сила жълтия предупредителен код за силен вятър.  При жълтия код хората трябва да бъдат внимателни за летящи във въздуха предмети. Синоптиците посочват, че по тази причина са възможни локални нарушения на обичайните дейности на открито.", "date": "2018.02.03", "title": "НИМХ: Оранжев код за силен вятър е в сила за София-град, Враца, Кърджали и Хасково"}
{"url": "http://www.focus-news.net/news/2018/02/03/2484621/emsc-zemetresenie-ot-45-po-rihter-e-registrirano-v-adriatichesko-more.html", "text": "Земетресение с магнитуд от 4,5 по скалата на Рихтер е регистрирано в Адриатическо море в 13.53 часа (14.53 часа българско време), показва справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 134 км западно от Сараево, столицата на Босна и Херцеговина, и на на 35 км югоизточно от Сплит в Хърватия.\r\nНе се привеждат данни за материални щети или пострадали.Тереза Герова", "date": "2018.02.03", "title": "EMSC: Земетресение от 4,5 по Рихтер е регистрирано в Адриатическо море"}
{"url": "http://www.focus-news.net/news/2018/02/03/2484620/sofiya-zaradi-tehnicheska-neizpravnost-e-bil-evakuiran-restorant-za-barzo-hranene-v-zhk-lyulin-7.html", "text": "Заради техническа неизправност е бил евакуиран ресторант за бързо хранене в ж.к. „Люлин 7\" на бул. “Джавахарлал Неру”. Това съобщиха за Агенция „Фокус“ от пресцентъра на МВР. След отстраняване на проблема хората са се върнали обратно в заведението.", "date": "2018.02.03", "title": "София: Заради техническа неизправност е бил евакуиран ресторант за бързо хранене в ж.к. „Люлин 7“"}
{"url": "http://www.focus-news.net/news/2018/02/03/2484622/sofiya-lamarinen-pokriv-e-padnal-na-ul-pirotska-do-krastovishteto-s-ul-knyaz-boris-i.html", "text": "Ламаринен покрив е паднал на ул. „Пиротска“ до кръстовището с ул. до кръстовището с ул. „Княз Борис I“. Това съобщиха за Агенция „Фокус“ от пресцентъра на МВР. Няма пострадали. В момента екипи на Столична община разчистват мястото.", "date": "2018.02.03", "title": "София: Ламаринен покрив е паднал на ул. „Пиротска“ до кръстовището с ул. „Княз Борис I“"}
{"url": "http://www.focus-news.net/news/2018/02/03/2484624/aleksi-indzhov-lovno-ribarsko-sdruzhenie-sokol-nad-230-lisitsi-i-okolo-200-skitashti-kucheta-sa-otstrelyani-ot-sdruzhenieto-prez-lovniya-sezon.html", "text": "На 90% от плана е изпълнен отстрелът на вреден дивеч в Ловно-рибарско сдружение „Сокол“ – Смолян. Това каза за Радио „Фокус“ – Смолян секретарят на сдружението Алекси Инджов. „По план в началото на ловния сезон през есента са определени за отстрел 250 лисици, като са отстреляни над 230\", посочи той. Инджов отбеляза, че има проблем със скитащите кучета, които са извън чертите на града. „Все още има много глутници и проблемът с тях трябва да се реши, защото разнасят зарази, нападат сърни и вредят на дивеча. Заложени са 220 от скитащите кучета за отстрел, като около 200 са отстреляни“, добави Инджов. По думите му ситуацията с вълците в ловните територии на сдружението е сериозна. „Миналата година са отстреляни 9 вълка, по-миналата - 11, а тази година - 2 вълка в село Широка лъка. Има ранени вълци от дружинките в Стойките и Арда, но не се знае дали са загинали след това. Има налични вълци в Сивино, Мугла, Стойките и Широка лъка. Постоянно се виждат пресни следи, но е трудна борбата с тях, а те са много вреден дивеч. Нападат сърни и диви прасета в гората“, уточни Инджов. Той отбеляза, че мечките в района също нанасят щети и то най-вече на ловните дружинки, тъй като ядат фуража от хранилките, който те поставят за дивеча.\r\nНели ГЕРГЬОВСКА", "date": "2018.02.03", "title": "Алекси Инджов, Ловно-рибарско сдружение „Сокол“: Над 230 лисици и около 200 скитащи кучета са отстреляни от сдружението през ловния сезон"}
{"url": "http://www.focus-news.net/news/2018/02/03/2484623/evrokomisaryat-mariya-gabriel-i-evrodeputatat-andrey-novakov-otkriha-parvata-balgarska-programa-na-es-aleco.html", "text": "Еврокомисарят Мария Габриел и евродепутатът Андрей Новаков ГЕРБ/ЕНП откриха първата българска програма на ЕС – ALECO. Това се случи на официална церемония в София, по време на която бе дадено началото на разяснителната кампания на инициативата за набиране на кандидати, съобщиха от пресцентъра на ПП ГЕРБ. С бюджет от 750 000 евро, програмата A.L.E.C.O ще изпрати 120 млади предприемачи от България и ЕС в САЩ, Сингапур или Израел, в зависимост от желанието на кандидатите, като им осигури 1 000 евро месечна издръжка. Освен стипендията, участниците ще получат допълнително между 600 и 800 евро финансиране за билет.\r\nЕврокомисарят Мария Габриел се обърна към бъдещите участници в програмата с призив да продължат българската идея с българска реализация и българска перспектива, за да стават все по-видими ползите от натрупания опит.\r\n\"Имаме нужда от вас – новото поколение български предприемачи и индустриалци, които да дойдат тук и отново да върнем България на пътя на богатството и просперитета, защото за да имаме неща, които никога не сме имали, трябва да започнем да правим неща, които никога не сме правили\", заяви Новаков преди официалния старт на програмата.\r\nA.L.E.C.O. е първото изцяло българско предложение за програма на Европейския съюз, което бива одобрено и финансирано от ЕК. То носи името на българския писател и пътешественик Алеко Константинов, а съкращенията ѝ в превод означават Achieve Leadership in Entrepreneurship and Cooperation Opportunities (Постигане на лидерство в предприемачеството и възможности за сътрудничество).", "date": "2018.02.03", "title": "Еврокомисарят Мария Габриел и евродепутатът Андрей Новаков откриха първата българска програма на ЕС - ALECO"}
{"url": "http://www.focus-news.net/news/2018/02/03/2484610/andreas-shoyer-generalen-sekretar-na-hss-vlakat-na-horst-zeehofer-poteglya-ot-berlin-v-1600-chasa-v-nedelya.html", "text": "Християнсоциалният съюз (ХСС) иска преговорите за нова голяма коалиция в Германия да бъдат финализирани в предварително зададената времева рамка – най-късно до края на уикенда, предава телевизионният канал ZDF.\r\nВ тази връзка генералният секретар на ХСС Андреас Шойер подчерта, че лидерът на баварската партия Хорст „Зеехофер каза, че неговият влак потегля в 16:05 часа в неделя“. Същевременно Шойер увери: „Мога да ви кажа и от кой точно коловоз“. \r\nСъюзът (ХДС/ХСС) и Германската социалдемократическа партия (ГСДП) започнаха същинската част от преговорите за съставяне на правителство миналата неделя. До този момент работните групи успяха да постигнат съгласие по чувствителни за обществото теми като пенсионната реформа и събирането на семействата на бежанците. Предстои изясняване на някои други въпроси, които остават отворени – като например финансовата рамка. Тереза Герова", "date": "2018.02.03", "title": "Андреас Шойер, генерален секретар на ХСС: Влакът на Хорст Зеехофер потегля от Берлин в 16:00 часа в неделя"}
{"url": "http://www.focus-news.net/news/2018/02/03/2484627/deutsche-welle-germanskoto-razuznavane-uchastva-v-sekretna-operatsiya-za-zalavyane-na-dzhihadisti.html", "text": "Федералната разузнавателна служба на Германия (BND) участва в секретна операция по предотвратяване на терористични заплахи от завръщащи се от Сирия и Ирак членове на радикалната групировка „Ислямска държава“, предава Deutsche Welle. Операцията се провежда под ръководството на САЩ, а освен Германия в нея участват още 21 държави, подчертават от редакцията, като същевременно отбелязват, че ФРГ се е присъединила към нея през октомври 2017 г.\r\nСъответната информация бе разпространена в събота, 3 февруари, от местни медии, позоваващи се на депутатско запитване от „Левица“. От отговора на правителството става ясно, че операцията се ръководи от американска военна база в Йордания. В рамките й се събират разузнавателни данни за членове на „Ислямска държава“, в частност – ДНК проби, пръстови отпечатъци и друг вид информация, която се съхранява в електронна база данни. \r\nОтбелязва се, че първоначално германското разузнаване е отказало да се включи в операцията заради опасения, че САЩ ще използват получената информация за атаки срещу джихадисти от ФРГ. По-късно обаче е осъзната необходимостта от координация на усилията за предотвратяване на терористичните заплахи..Тереза Герова", "date": "2018.02.03", "title": "Deutsche Welle: Германското разузнаване участва в секретна операция за залавяне на джихадисти"}
{"url": "http://www.focus-news.net/news/2018/02/03/2484614/vratsa-vazstanoveno-e-dvizhenieto-po-pat-i-1-vratsa-mezdra.html", "text": "Възстановено е движението по път I-1 Враца - Мездра. Това съобщиха от пресцентъра на Агенция \"Пътна инфраструктура\".", "date": "2018.02.03", "title": "Враца: Възстановено е движението по път I-1 Враца - Мездра"}
{"url": "http://www.focus-news.net/news/2018/02/03/2484625/pazardzhik-blizo-55-kg-nezakonno-ulovena-riba-ot-yaz-batak-e-osvobodena-ot-inspektori-na-iara.html", "text": "Извършена е проверка по вода по сигнал за заложени мрежи в язовир „Батак“, съобщиха от пресцентъра на Изпълнителна агенция „Рибарство и аквакултури“. В района между местността Македонски борум и местност Студенец са открити 3 бр. мрежи в работно положение с обща дължина около 600 м. Уловената в тях риба от видовете сребриста каракуда - около 25 кг и шаран около 30 кг е освободена и върната обратно във водата. По случая е съставен КП на неизвестен извършител.", "date": "2018.02.03", "title": "Пазарджик: Близо 55 кг незаконно уловена риба от яз. „Батак“ е освободена от инспектори на ИАРА"}
{"url": "http://www.focus-news.net/news/2018/02/03/2484626/vidin-priklyuchil-e-protestat-na-glaven-pat-e-79-dvizhenieto-se-osashtestvyava-normalno.html", "text": "Приключил е протестът на главен път Е-79, движението се осъществява нормално, предаде репортер на Радио „Фокус“ -Видин. Граждани излязоха за втори път на протест с искане за изграждане на магистрален път до граничен пункт „Дунав мост 2“. Исканията на протестиращите са – решение на Министерския съвет, в което да са разписани неотложни и спешни действия за изграждане на магистрала Видин - София и тунел под Петрохан с график и краен срок за завършване до 2021 година. Недоволството на гражданите е заради тесни участъци на главен път Е-79 от Видин до София, където заради натоварения трафик от тежкотоварни автомобили, често стават катастрофи с човешки жертви.", "date": "2018.02.03", "title": "Видин: Приключил е протестът на главен път Е-79, движението се осъществява нормално"}
{"url": "http://www.focus-news.net/news/2018/02/03/2484628/blagoevgrad-detsa-v-risk-shte-poluchavat-bezplaten-topal-obyad-v-uchilishtata-v-gotse-delchev.html", "text": "Деца в риск ще получават безплатен топъл обяд в училищата в Гоце Делчев. Това каза за Радио „Фокус“ - Пирин Даниела Крантева от пресцентъра на Община Гоце Делчев. „За целта учебните заведения ще правят ежемесечно проучване и предложения до Общинската комисия за борба с противообществените прояви на малолетни и непълнолетни лица – Гоце Делчев. Новата програма за превенция на деца с риск от отпадане от образователната система ще стартира от началото на втория учебен срок и включва безплатен обяд за децата, както и допълнителна подкрепа. Условието за участие на децата в програмата е те да посещават редовно училище и да имат добро и поведение“, каза Крантева. По думите ѝ тази идея беше одобрена и внедрена през миналата учебна година по проекта на Община Гоце Делчев „Социална и образователна интеграция на децата и учениците от етническите малцинства и социално уязвими групи в община Гоце Делчев”, финансиран от ЦОИДУЕМ. „Проектът приключи успешно и отчитайки дейността като една добра практика, същата беше включена в Общинската превантивна програма на Общинската комисия за борба срещу противообществените прояви на малолетните и непълнолетните за 2018 година. Мярката ще подпомогне и работата на училищата и институциите по механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст“, каза Крантева. До момента училища, които се включиха в програмата, са Първо основно училище, Второ основно училище, Трето основно училище и Основните училища в селата Борово и Баничан.\r\nЛора КАЛЧЕВА", "date": "2018.02.03", "title": "Благоевград: Деца в риск ще получават безплатен топъл обяд в училищата в Гоце Делчев"}
{"url": "http://www.focus-news.net/news/2018/02/03/2484616/stanislav-dechev-oblasten-upravitel-na-haskovo-vyatarat-v-oblastta-ne-e-mnogo-silen-nyama-signali-za-avarii-i-proizshestviya.html", "text": "Вятърът в Хасковска област не е много силен, до този момент няма сигнали за аварии или произшествия. Това каза за Агенция „Фокус“ областният управител на Хасково Станислав Дечев във връзка с обявения оранжев код за ураганен вятър в областта.\r\nЦветилена СИМЕОНОВА", "date": "2018.02.03", "title": "Станислав Дечев, областен управител на Хасково: Вятърът в областта не е много силен, няма сигнали за аварии и произшествия"}
{"url": "http://www.focus-news.net/news/2018/02/03/2484631/sport-manchini-poema-italiya.html", "text": "Роберто Манчини е на път да поеме „скуадра адзура\", разкри новият президент на италианската футболна федерация Роберто Фабричини. Късно в четвъртък вечерта Фабричини спешно оглави централата, след като проведените по-рано тази седмица консултации така и не успяха да доведат до номиниране на наследник на напусналия поста Карло Тавекио. Фабричини е генерален секретар на местния олимпийски комитет и ще управлява федерацията минимум шест месеца.\r\nНоминално той потвърди, че кандидати за поста национален селекционер са Роберто Манчини, Антонио Конте, Клаудио Раниери и Карло Анчелоти. Конте обаче побърза да контрира, че няма интерес към „адзурите\". „Имам договор за още 18 месеца с Челси и желая да го изпълня. Всичко останало са безпочвени спекулации\", отсече Конте, който вече води Италия в периода 2014-2016 г. Шансовете на Клаудио Раниери също се оценяват като минимални. В момента специалистът е начело на Нант и на този етап няма индикации, че възнамерява да напуска.\r\nМанчини също има действащ контракт със Зенит, но вероятно ще напусне руския клуб при очертаващия се провал в битката за титлата в Премиерлигата с Локомотив Москва. В момента специалистът е в Рим и Фабричини обяви, че вицето му Алесандро Костакурта незабавно ще започне преговори с него. Алтертативният вариант за поста е Карло Анчелоти. В момента той е свободен, след като напусна Байерн в началото на сезона.\r\nКакто е известно, Италия е без селекционер, след като Джанпиеро Вентура бе отстранен заради провала в световните квалификации. Ако до следващите контроли не бъде избран негов наследник, отборът ще бъде воден временно от Луиджи ди Биаджо.", "date": "2018.02.03", "title": "Спорт: Манчини поема Италия"}
{"url": "http://www.focus-news.net/news/2018/02/03/2484629/pazardzhik-obshtina-peshtera-raboti-po-realiziraneto-na-tri-obrazovatelni-proekta.html", "text": "Община Пещера започна реализацията на три образователни проекта през изминалата 2017 година, като тяхното изпълнение продължава и през настоящата, съобщи за Радио „Фокус“ – Пазарджик Галина Стоянова, директор на Дирекция „Хуманитарна политика“ в Общината. Първият е проект е „Шарени мъниста“ по Оперативна програма „Наука и образование за интелигентен растеж“ в партньорство с училищата в Пещера и неправителствената организация Асоциация Образователно лидерство. „Вторият проект е под името „Две минути и половина до полунощ – Иновативен образователен подход за справяне с проблемите на изменението на климата в основно училище“. По отношение на него на 14 септември 2017 г. кметът на Общината подписа договор между Община Пещера и Национална агенция за Република България на Европейската комисия по Програма „Еразъм+“ на Европейския съюз. Проектът се изпълнява съвместно от местни власти, образователни институции и представители на неправителствения сектор от България Македония и Хърватия. Третият проект е  „Щастливи и успешни заедно“ и е във връзка със сключен Договор с Център за образователна интеграция на децата и учениците от етническите малцинства, Община Пещера си партнира и изпълнява съвместни дейности с детските градини „Деница“, „Иглика“ и „Слънчо“, уточни Стоянова. Тя добави, че и трите проекта се изпълняват при голям интерес от страна на децата и техните родители, които също са част от проектите.\r\nАлбена ЖИЛЕКОВА", "date": "2018.02.03", "title": "Пазарджик: Община Пещера работи по реализирането на три образователни проекта"}
{"url": "http://www.focus-news.net/news/2018/02/03/2484632/ekaterina-gesheva-direktsiya-byuro-po-truda-asenovgrad-prez-2017-g-se-otchita-spad-v-broya-na-registriranite-bezrabotni-litsa-i-podobreno-funktsionirane-na-pazara-na-truda.html", "text": "През 2017 година Дирекция „Бюро по труда“ - Асеновград отчита спад в броя на регистрираните безработни лица и подобрено функциониране на пазара на труда. Това каза за Радио „Фокус“ – Пловдив Екатерина Гешева, директор на Дирекция „Бюро по труда“. По думите ѝ през изминалата година е разширен кръгът от работодатели, с които работи Дирекцията в Асеновград и са популяризирани услугите, които се предлагат, чрез използването на всички информационни канали. „През 2017 година намалихме средномесечния дял на регистрираните над 12 месеца безработни лица. Увеличихме обхвата на новорегистрираните лица, като активираме неактивни лица, което оказва влияние и на предлаганата работна сила. Този обхват се е увеличил. Подобрихме функционирането на пазара на труда чрез повишаване ефикасността и качеството на посредническите услуги. Доразвихме събитието „Ден на работодателя”. През изминалата година се въведе нова функционалност на програмния продукт – платформата „My competence”, което представлява модул, чрез който безработни лица след регистрация ще могат да правят индивидуални тестове за оценка на специфични и лични качества. Това е много полезен инструмент за работодателите, защото по-детайлно ще може да се види характерът, уменията и очакванията на всеки един кандидат за работа“, посочи Гешева. \r\nТя каза още, че равнището на безработица през последния месец на 2017 година в района, обслужван от Дирекция „Бюро по труда“ - Асеновград е било 6.93%, като само в община Асеновград е било 7.05%. В сравнение със същия период на миналата година равнището на безработица е намаляло с 0.41 пункта. „Разбира се, и броят регистрирани безработни лица е по-малък – общо за Дирекцията е 1 945 лица, само за община Асеновград - 1 889 лица, а през предходната година са били 2 061 регистрирани безработни“, отбеляза Екатерина Гешева и добави, че общо за цялата 2017 година средното годишно равнище на безработица е 6.71%, което е 0.77 пункта по-ниско от равнището през 2016 година.\r\n„Като рискови групи наблюдаваме безработни над 50 години. Има регистрирани 554 лица, като относителния им дял е намалял в сравнение с 2016 година с 4.9 пункта. В тази група влизат също младежите до 29-годишна възраст – 396 души, лицата с намалена работоспособност – 131 души, както и лицата, регистрирани повече от 1 година в Дирекцията – 551 души и лицата, освободени от места за лишаване от свобода. Последните са малобройна рискова група – средно месечно регистрация са поддържали през миналата година 3 лица.\r\nЗа всички рискови групи с предимство предлагаме включване в програми и мерки за заетост и обучение, финансирани чрез държавния бюджет и чрез ОП „Развитие на човешките ресурси”. Голяма част от тях са реализирани на първичен пазар на труда“, обясни директорът на Дирекция „Бюро по труда“ - Асеновград. Екатерина Гешева каза още, че свободните работни места, обявени в дирекцията за миналата година, са 1 610 на първичен пазар на труда и 440 по програми и мерки за заетост и обучение и по ОП „Развитие на човешките ресурси“. Сравнено с предходната година, това е с 60 свободни работни места повече.\r\n„Работните места са предимно в производството и в сферата на услугите. По-рядко се обявяват работни места за лица с висше образование. Предвид близостта на Асеновград до Пловдив и Икономическа зона „Тракия“, регистрираните търсещи работа лица са насочвани и към работни места от целия Пловдивски регион и много от тях намериха своята работа“, коментира тя.\r\nТони МИХАЙЛОВ", "date": "2018.02.03", "title": "Екатерина Гешева, Дирекция „Бюро по труда“ - Асеновград: През 2017 г. се отчита спад в броя на регистрираните безработни лица и подобрено функциониране на пазара на труда"}
{"url": "http://www.focus-news.net/news/2018/02/03/2484617/nikola-chanev-oblasten-upravitel-na-kardzhali-vyatarat-v-oblastta-ne-se-e-usilil-nyama-danni-za-shteti-i-porazheniya.html", "text": "Вятърът в Кърджалийска област не се е усилил през следобедните часове. Това каза за Агенция „Фокус“ областният управител на Кърджали Никола Чанев във връзка с обявения за днес оранжев код за ураганен вятър в областта. Той уточни, че няма данни за щети и поражения.\r\nЦветилена СИМЕОНОВА", "date": "2018.02.03", "title": "Никола Чанев, областен управител на Кърджали: Вятърът в областта не се е усилил, няма данни за щети и поражения"}
{"url": "http://www.focus-news.net/news/2018/02/03/2484635/krasimir-uzunov-predi-da-prochetem-po-evropeyski-revolyutsionerite-ot-vatreshnata-makedono-odrinska-revolyutsionna-organizatsiya-tryabva-da-gi-chetem-na-balgarski.html", "text": "Преди да прочетем по европейски революционерите от Вътрешната македоно-одринска революционна организация, трябва да ги четем на български. Това коментира за седмичното предаване „Метроном“ на Радио „Фокус“ Красимир Узунов, президент на Агенция и Радио „Фокус“, по повод 146 години от рождението на Гоце Делчев. Той добави, че съвременният ни прочит на Гоце Делчев трябва да бъде много български. „В светлината на партийните решения, на конгресите, на добросъседството не означава да направим компромис, че няма да отбележим 146 години и да знаем, че Гоце Делчев не е никакъв друг освен български революционер. Гоце Делчев и Левски - единият и другият е учител, единият войвода и другият войвода, единият организатор и другият организатор. Те принадлежат на един народ, на една кауза и на една национална идея. От тук нататък, който иска да ги взима на заем да ги ползва, но да ги връща. Скептик съм за това как ще проработи комисията, която трябва да редуцира македонските учебници, като гледам партизанщината в Македония. Да не вярваме на всичко, което ни казват. Чудесни са отношенията ни с Македония, но нека да ги интерполираме преди всичко в икономика, пътища и развитие и те да могат да идват по-бързо при нас. Защото не можем да ги накараме да мислят като нас, като 80 години са живели извън рамките на държавата“, каза още Красимир Узунов. Според него, за да разберем личностите от онова време, трябва да се върнем към плеядата родени през 1872 година и съставлявали един от най-забележителните випуски на Софийското военно училище - Борис Дрангов, Георги Стаматов, Димитър Думбалаков, Гоце Делчев. Красимир Узунов заяви, че не можем да правим компромис със собствената си история и с това как оценяваме Гоце Делчев, защото много трудно можем да намерим угаждане на така наречените интелектуалци в Македония.", "date": "2018.02.03", "title": "Красимир Узунов: Преди да прочетем по европейски революционерите от Вътрешната македоно-одринска революционна организация, трябва да ги четем на български"}
{"url": "http://www.focus-news.net/news/2018/02/03/2484619/vratsa-dvama-dushi-sa-postradali-ot-padnali-predmeti-a-v-7-naseleni-mesta-ot-obshtinata-ima-problem-s-elektrozahranvaneto-zaradi-silniya-vyatar.html", "text": "Кризисният щаб за защита на населението при бедствия и аварии във Враца се събра на заседание във връзка с усложнената ситуация в общината заради ураганния вятър, който преминава в района. Това съобщиха от пресцентъра на Общината. Комисията бе председателствана от заместник-кмета Мария Попова. Присъстваха още секретарят на Общината Нина Дакева, експерти от общинска администрация, представители на РЗСПАБ, КАТ, РУ на МВР, ОП „БКС“.\r\nНа заседанието бяха изнесени данни за нанесените щети до момента от стихията. На територията на Община Враца преминава вятър с пулсации от 115.2 км. в час. В три населени места няма ел. захранване – Челопек, Паволче и Згориград, без ток частично са селата Бели извор, Власатица, Девене и Нефела. Вследствие на ураганния вятър в районна на Е-79, преди влизане във Враца, посока Монтана, са преобърнати два товарни автомобила, а друг, в посока София е върху мантинелата. На ул. „Поп Сава Катрафилов“ дърво е паднало върху движещ се лек автомобил. Част от дърво е паднало и на бул. „Васил Кънчов“. Има съборени два билборда, счупените са витрините на десетки търговски обекти, както и на залата на Драматично-кукления театър. Силният вятър е откъснал и част от покрива на сградата на бившето кино в града. Две лица са с леки наранявания, вследствие на паднали предмети и са обслужени в Центъра за спешна медицинска помощ.\r\nВсички екипи на ОП „БКС - Враца“, пожарната, полицията и Гражданска защита работят за справяне с материалните щети.\r\nПредставителите на Кризисния щаб започнаха обиколка на града и на населените места от общината. След един час отново ще се съберат, за да обобщят информацията и да се предприемат мерки за отстраняване на нанесените щети. Обстановката остава динамична. По данни на Националния институт по метеорология и хидрология се очаква ураганният вятър да утихне към 20.00 часа.\r\nОбщина Враца призовава гражданите за ограничаване на излизането навън, както и преустановяване на движението с лични автомобили на територията на цялата община.\r\nСигнали може да се подават на телефоните на Дежурния общински съвет по сигурност: 0885 11 88 57.", "date": "2018.02.03", "title": "Враца: Двама души са пострадали от паднали предмети, а в 7 населени места от общината има проблем с електрозахранването заради силния вятър"}
{"url": "http://www.focus-news.net/news/2018/02/03/2484636/anadolu-agency-turskata-operatsiya-arestuva-82-zapodozreni-v-ramkite-na-antiteroristichna-operatsiya-istanbul.html", "text": "В рамките на антитерористична операция срещу „Ислямска държава“, проведена на територията на Истанбул, са арестувани 82-ма заподозрени, предава Anadolu Agency, като се позовава на източник от правоохранителните органи.\r\nАкцията е била насочена срещу лица, за които се предполага, че са извършили „действия“ в името на близкоизточната джихадистка групировка или са се присъединили към редиците й в Сирия и Ирак, разкри източникът, пожелал анонимност. \r\nЗаподозрените са арестувани при едновременни обиски на 16 различни адреса в 10 квартала на Истанбул, поясни източникът, добавяйки, че 77 от задържаните са чужденци. Иззети са и голям брой документи, подчертава агенцията.Тереза Герова", "date": "2018.02.03", "title": "Anadolu Agency: Турската операция арестува 82 заподозрени в рамките на антитерористична операция Истанбул"}
{"url": "http://www.focus-news.net/news/2018/02/03/2484637/varna-39-kabineta-funktsionirat-kam-logopedichniya-tsentar-v-grada-prez-nastoyashtata-uchebna-godina.html", "text": "39 са логопедичните кабинети, които функционират към Център за подкрепа за личностно развитие (ЦПЛР) - Логопедичен център – Варна през настоящата учебна година. Това каза в интервю за Радио „Фокус“ – Варна Лиляна Лазарова, директор на Логопедичния център. Кабинетите се обслужват от 27 специалисти. „Някои от кабинетите се обслужват от двама логопеди, тоест два пъти в седмицата се обслужва кабинет в детска градина, а три пъти в седмицата се обслужва кабинет в училище“, добави Лиляна Лазарова. В началото на учебната година центърът е започнал работа със 787 деца, като до началото на декември миналата година са изписани около 20 деца  и съответно са приети нови. „Няма промяна по отношение на проблемите, с които сме приели тези деца. Най-големият процент са децата с нарушено звукопроизношение, те са около 48%. Останалите деца и ученици са с по-тежка речева патология – общо недоразвитие на речта, проблеми в четенето, писането и заекване. Не е малък процентът на множествените или комбинирани езиково-говорни нарушения. Това са онези нарушения, при които децата страдат не само от едно езиково-говорно нарушение, например проблеми с четенето и писането на фона на едно заекване или специфични нарушения в способностите за учене на фона на заекване“, отбеляза Лиляна Лазарова. По думите ѝ този процент не намалява през годините, а се увеличава. „Същата картина наблюдаваме и при т. нар. традиционно есенно изследване, което провеждаме в началото на всяка учебна година. Последните години тази тенденция се запазва и за съжаление когато сме приели деца и ученици с по-тежка речева патология, кабинетите стават непропускливи, тъй като тези нарушения изискват дълга и продължителна терапия и най-вече индивидуална. Поради тази причина децата не могат да се изпишат по-бързо“, добави Лиляна Лазарова.\r\nМарияна ВАЛЕНТИНОВА", "date": "2018.02.03", "title": "Варна: 39 кабинета функционират към Логопедичния център в града през настоящата учебна година"}
{"url": "http://www.focus-news.net/news/2018/02/03/2484630/makfaks-makedoniya-atina-se-podgotvya-za-masovi-protesti-pod-mototo-makedoniya-e-gartsiya.html", "text": "Стотици хиляди гърци се очаква да участват в насрочения за неделя протест в Атина срещу включването на понятието „Македония“ в разрешаването на спора със Скопие, предава „Макфакс“.\r\nОрганизаторите очакват броят на участниците да бъде по-голям от този на всички от всички останали протести, проведени в гръцката столица през последните години. Съгласно думите им, протестът е надпартиен, а посланието му – патриотично. Очаква се на него да присъстват депутати от опозиционната „Нова демокрация“. Лидерът й Кириакос Мицотакис подчерта, че партията ще уважи позицията на всички – както на онези, които изберат да присъстват на събитието, така и онези, които откажат да се присъединят към протеста. От редакцията припомнят, че Гръцката църква подкрепи инициативата.\r\nБившият гръцки премиер Андонис Самарас заяви, че неделя ще бъде „велик ден за страната\".\r\nМедиите съобщават, че гръцката полиция е готова да предотврати възможни безредици. Уточнява се, че в близост до протеста под мотото „Македония е Гърция“ ще бъде организиран контрапротест. Тереза Герова", "date": "2018.02.03", "title": "„Макфакс“ (Македония): Атина се подготвя за масови протести под мотото „Македония е Гърция“"}
{"url": "http://www.focus-news.net/news/2018/02/03/2484640/burgas-v-obshtinata-shte-se-provede-sabranie-za-uchredyavane-na-burgaski-chernomorski-turisticheski-rayon-na-22-fevruari.html", "text": "В Общината ще се проведе събрание, на което ще се учреди Бургаски черноморски туристически район. Това съобщи за Радио „Фокус“ - Бургас общинският съветник и председател на Комисията по туризъм в Общински съвет - Бургас Живко Табаков, който бе избран за представител на Община Бургас в Управителния съвет на Бургаския черноморски туристически район. По време на събранието, което ще се проведе на 22 февруари, ще се създадат органите на управление - Управителен съвет и Контролен съвет. Управителният съвет по Закона за туризма трябва да бъде минимум от 5 души. Контролният съвет е от трима души с представител от Министерството на туризма. Според Табаков Бургас ще се бори за лидерска позиция в УС. „Като областен град предполагам, че адресът на територията ще е  на нашата община, както и кметът ще се ангажира да осигури място, в което да се помещава самата организация. Предполагам, че Бургас не само ще има своята активна дейност, но ще се бори и за лидерство“, добави Живко Табаков. По думите му първоначално като представител на Общината в УС на Асоциацията е бил кметът Димитър Николов, но след срещи и разговори се е стигнало до заключение да се избере Табаков в качеството му на общински съветник, председател на Комисията по туризъм в Общински съвет - Бургас и като експерт в областта на туризма. Мандатът на членовете на УС е 3-годишен.\r\nТабаков припомни, че според Закона за туризъм България се разделя на 9 туристически района и един от тях е Бургаски черноморски туристически район, който покрива област Бургас. Като териториални граници това е най-малкият туристически район, но в него има най-голяма концентрация на леглова база и генерира най-голяма обем от туристически нощувки, както и посещения от страна на туристи. Самата дейност започва през 2016 година, когато Живко Табаков е съветник на министъра на туризма. Разрешителното е получено през 2017 година. Създаването на такава Асоциацията има стратегическа цел, която има спомагателна роля към Министерството на туризма. Идеята е да бъдат обединение всички туристически ресурси на дадената територия, да има съвместна маркетингова и рекламна стратегия. Важен фактор са и финансовите ресурси. „С колкото повече пари разполага самата организация, можем да работим много по-активно зад граница. Ако има повече средства, ще има повече пари за реклама“, каза още Живко Табаков.\r\nМария РУСЕВА", "date": "2018.02.03", "title": "Бургас: В Общината ще се проведе събрание за учредяване на Бургаски черноморски туристически район на 22 февруари"}
{"url": "http://www.focus-news.net/news/2018/02/03/2484643/plovdiv-intenziven-e-trafikat-po-avtomagistrala-trakiya-v-oblastta-povishena-e-opasnostta-ot-obrazuvaneto-na-svlachishta-v-planinskite-rayoni.html", "text": "Интензивен е трафикът по участъка на автомагистрала „Тракия“ в Пловдивска област, съобщиха за Радио „Фокус“ – Пловдив от Областното пътно управление. Засилено движение се отчита също по пътищата Пловдив - Асеновград и Пловдив - Карлово. По останалите основни направления трафикът се осъществява с нормална интензивност и без затруднения. Пътните настилки на територията на областта са сухи и нормално проходими, като в планинските райони се обработват периодично срещу заледявания. От Областното пътно управление предупреждават за повишена опасност от образуването на свлачища по направленията Юговско ханче - Югово - Лъки - Здравец, Троян - Кърнаре, Бачково - Нареченски бани и Кричим - Девин. Водачите трябва да бъдат особено бдителни, преминавайки по посочените пътни участъци, тъй като е възможно свличането на значително количество земна и скална маса. Забранено е движението на моторни превозни средства над 12 тона през прохода Троян -\r\n Кърнаре, както и по пътищата Поповица - Болярци и Югово – Лъки – Здравец, в отсечката град Лъки -\r\n пътно кръстовище за хижа „Момчил юнак“. Остава ограничено движението за всички моторни превозни средства по пътя Белица - Загражден - Давидково, в участъка от км 13 до км 18, поради разрушена настилка. Все още е забранено и преминаването на камиони по-високи от 4 метра през тунелите по пътя Асеновград – Нареченски бани. Обходният маршрут за водачите е по пътя Кричим - Девин.\r\nС нормална интензивност се осъществява и трафикът в град Пловдив. По-натоварено е движението в централната градска част – по булевардите „Цар Борис III Обединител“ и „Христо Ботев“. Пътните настилки в града са сухи и нормално проходими.\r\nТони МИХАЙЛОВ", "date": "2018.02.03", "title": "Пловдив: Интензивен е трафикът по автомагистрала „Тракия“ в областта, повишена е опасността от образуването на свлачища в планинските райони"}
{"url": "http://www.focus-news.net/news/2018/02/03/2484644/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик - Пловдив, предаде репортер на Радио „Фокус“ – Пазарджик. Пътните настилки са сухи. Патрул на КАТ е разположен на разклона за село Мало Конаре. Въведени са скоростни ограничения по трасето на разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.02.03", "title": "Пазарджик: Натоварено е движението по пътя Пазарджик - Пловдив"}
{"url": "http://www.focus-news.net/news/2018/02/03/2484638/tass-v-rayona-na-idlib-e-svalen-voenen-samolet.html", "text": "Опозиционните сили на режима в Дамаск са свалили военен самолет в района на град Идлиб, предава руската информационна агенция TACC, като се позовава на телевизионния канал Sky News Arabia.\r\nСъгласно разпространените данни, машината е свалена с ракета. Към настоящия момент не се привеждат други подробности, включително за това чий е самолетът. .Тереза Герова", "date": "2018.02.03", "title": "ТАСС: В района на Идлиб е свален военен самолет"}
{"url": "http://www.focus-news.net/news/2018/02/03/2484645/afp-svaleniyat-v-idlib-samolet-e-ruski-pilotat-e-zaloven-dopalnena.html", "text": "Опозиционните сили на режима в Дамаск са свалили руски военен самолет в района на град Идлиб, твърдят от базираната в Лондон Сирийска обсерватория за човешките права, като допълват, че пилотът на машината е взет в плен, предава AFP.\r\n„Бунтовнически фракции свалиха Су-25. Руският пилот се приземи с парашут, след което бе заловен“, информира Рами Абдел Рахман, директор на СОЧП.\r\nКъм настоящия момент не е ясно коя точно опозиционна фракция е свалила самолета, но агенцията подчертава, че в района действат няколко такива, включително джихадистката групировка „Хаят Тахрир ал Шам“. \r\nСъгласно разпространените данни, машината е свалена с ракета. Към настоящия момент от Москва не са коментирали информацията..Тереза Герова", "date": "2018.02.03", "title": "AFP: Сваленият в Идлиб самолет е руски, пилотът е заловен (ДОПЪЛНЕНА)"}
{"url": "http://www.focus-news.net/news/2018/02/03/2484647/blagoevgrad-intenzivno-e-dvizhenieto-v-tsentralna-gradska-chast-nastilki-tesa-suhi-i-normalno-prohodimi.html", "text": "Интензивно е движението в централна градска част, автобусите се движат по разписание, предаде репортер на Радио „Фокус“ – Пирин. Натоварен е трафикът на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално интензивно е движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Пътните настилки са сухи и нормално проходими. Няма регистрирани инциденти през деня.\r\nЛора КАЛЧЕВА", "date": "2018.02.03", "title": "Благоевград: Интензивно е движението в централна градска част, настилки теса сухи и нормално проходими"}
{"url": "http://www.focus-news.net/news/2018/02/03/2484641/afp-svaleniyat-v-idlib-samolet-e-ruski-pilotat-e-zaloven.html", "text": "Сваленият в района на сирийския град военен самолет е руски, а пилотът му е заловен, предава AFP.\r\nПо-рано бе разпространена информация, съгласно която опозиционните сили на режима в Дамаск са свалили с ракета изтребител в района на град Идлиб. \r\nДруги подробности не се съобщават към момента..Тереза Герова", "date": "2018.02.03", "title": "AFP: Сваленият в Идлиб самолет е руски, пилотът е заловен"}
{"url": "http://www.focus-news.net/news/2018/02/03/2484648/veliko-tarnovo-ogranicheno-e-dvizhenieto-po-patya-mezhdu-selata-samovodene-i-resen-zaradi-remontni-deynosti.html", "text": "Ограничено е движението между селата Самоводене и Ресен. В участъка от км 1+845 до км 5+925 се извършват ремонтни дейности. Срокът за приключването им е 31-ви януари, а обходният маршрут е през село Хотница. Това съобщиха за Радио „Фокус“ – Велико Търново от Областно пътно управление - Велико Търново. Условията за пътуване в региона са добри. Настилките са предимно сухи, в по-усойните места – мокри. От Агенция „Пътна инфраструктура“ съветват водачите да карат внимателно и със съобразена скорост. Трафикът към този час не е интензивен и движението се осъществява нормално. Проходът на Републиката е отворен за всички видове моторни превозни средства, но там остава в сила предупреждението за опасност от падащи камъни. Затворен за товарни автомобили над 10 тона е път-551 Дебелец - Средни колиби - Елена. Обходният маршрут е през Дебелец - Велико Търново - Лясковски кантон - Миндя - Елена и обратно. Ограничено е движението на моторни превозни средства над 3.5 тона по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.02.03", "title": "Велико Търново: Ограничено е движението по пътя между селата Самоводене и Ресен заради ремонтни дейности"}
{"url": "http://www.focus-news.net/news/2018/02/03/2484650/lilyana-lazarova-logopedichen-tsentar-varna-65-ot-detsata-v-preduchilishtna-vazrast-sa-s-obshto-nedorazvitie-na-rechta.html", "text": "6.5% от децата в предучилищна възраст във Варна са с общо недоразвитие на речта. Това каза в интервю за Радио „Фокус“ – Варна Лиляна Лазарова, директор на Център за подкрепа за личностно развитие (ЦПЛР) – Логопедичен център – Варна. Данните са от традиционното есенно проучване на състоянието на речта на децата и учениците от Община Варна, проведено през месец септември на учебната 2017/2018 година от логопедите на центъра. Лиляна Лазарова отбеляза, че проучването е обхванало само тези деца, чийто родители са дали съгласие. „С помощта на Община Варна и Дирекция „Образование“ тези декларации за информирано съгласие стигнаха до родителите и децата и учениците, които сме изследвали, са само тези, чийто родители са подписали такава декларация. Минимален е броят на родителите, които не са били съгласни децата или учениците да бъдат подложени на този скрининг“, добави Лиляна Лазарова. При децата от предучилищните групи в детските градини и училищата се изследва устна реч, във втори и трети клас – писмена реч, а в първи клас – устна реч. При проучването са обхванати деца и ученици от 50 детски градини и 36 училища. Общият брой на изследваните деца в предучилищна възраст е 4 405, а на учениците – 8 631. „В предучилищна възраст 65% от децата нямат проблеми, а останалите 35% имат някакви езиково-говорни нарушения. Най-голям процент са децата с нарушено звукопроизношение – 25%. 6.5% от децата в предучилищна възраст са с общо недоразвитие на речта. Това са пет и шестгодишни деца, на които им предстои постъпване в първи клас. Нашите усилия са насочени главно в тази възраст да можем да обхванем колкото може повече деца с цел до постъпването им в първи клас речта да е развита в норма, за да може процесът на ограмотяване да върви безпроблемно“, заяви Лиляна Лазарова.\r\nМарияна ВАЛЕНТИНОВА", "date": "2018.02.03", "title": "Лиляна Лазарова, Логопедичен център – Варна: 6.5% от децата в предучилищна възраст са с общо недоразвитие на речта"}
{"url": "http://www.focus-news.net/news/2018/02/03/2484633/sofiya-desetki-publikatsii-i-snimki-na-grazhdani-v-sotsialnata-mrezha-feysbuk-pokazvat-porazheniyata-ot-silniya-vyatar-v-grada.html", "text": "Десетки публикации и снимки на граждани в социалната мрежа „Фейсбук“  показват пораженията от силния вятър в града. \r\nМъж е публикувал снимка на паднало дърво до охранителна кабинка в началото на Борисовата градина. Коментарът към снимката гласи: „Пазачът се отърва на косъм, Борисовата градина“. \r\nДруг потребител на социалните мрежи съобщава за обърнал се по таван лек автомобил в кв. „Драгалевци“ вследствие на силния вятър. \r\nЖена е заснела падналия ламаринен покрив на ул. „Пиротска“, като обяснява „Покривът на Малкия цум (до Централни хали). Ужас! Добре, че хората избягаха навреме!“. \r\nВ кв.  „Студентски град“ вятърът е съборил горната част на светофар, която е изхвърлена в кофа за боклук. \r\nМъж е публикувал видеоклип на паднала ламарина от сграда на ул. „Иван Денкоглу“, като в коментар е написал: „Тази плоскост едва не падна върху майка с дете от покрива на сграда…“. \r\nДесетки са и снимките на паднали клони и дървета, някои от които върху коли, а други възпрепятстващи нормалното преминаване по тротоари и улици.", "date": "2018.02.03", "title": "София: Десетки публикации и снимки на граждани в социалната мрежа „Фейсбук“ показват пораженията от силния вятър в града"}
{"url": "http://www.focus-news.net/news/2018/02/03/2484652/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от Агенция “Пътна инфраструктура”. Слаб до силен вятър духа в областите: Благоевград, Бургас, Варна, Враца, Кърджали, Монтана, София и Хасково. Пътните настилки са предимно сухи, на места мокри, а по високите и усойни участъци частично заледени и обработени.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София - Костенец през пътен възел „Ихтиман“ при км 34+000.\r\n- за направленията Ихтиман - Пловдив и Костенец - Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-539: Движението по път III-539 Средец – Трояново от км 0+000 до км 17+979 се извършва с повишено внимание поради аварийно запълване на появили се деформации на пътната настилка със студена смес. Сигнализирано е с пътни знаци. Срок: до 05.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.03", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/03/2484634/agentsiya-fokus-se-obrashta-kam-svoite-chitateli-da-izprashtat-snimki-i-signali-za-porazheniyata-ot-silniya-vyatar-v-stranata.html", "text": "Агенция „Фокус“ се обръща към своите читатели да изпращат снимки и сигнали за пораженията от силния вятър в страната. Може да ни пишете на email: focus@focus-news.net, в страницата на Агенция „Фокус\" във „Фейсбук\" -  или да се обадите на телефон 0882 002 002.", "date": "2018.02.03", "title": "Агенция „Фокус“ се обръща към своите читатели да изпращат снимки и сигнали за пораженията от силния вятър в страната"}
{"url": "http://www.focus-news.net/news/2018/02/03/2484653/pazardzhik-obshtina-panagyurishte-izpalnyava-uspeshno-proekt-za-predostavyane-na-integrirani-uslugi-v-domashna-sreda.html", "text": "Община Панагюрище изпълнява дейностите по договор за предоставяне на безвъзмездна финансова помощ по Оперативна програма „Развитие на човешките ресурси” 2014 – 2020 г., на проект „Предоставяне на интегрирани услуги в домашна среда в община Панагюрище”. Това съобщи за Радио „Фокус“ – Пазарджик Радка Костуркова от Общината. Тя обясни, че основната цел на проекта е утвърждаване на децентрализиран модел за предоставяне на социални и други услуги за подобряване качеството на живот и преодоляване на социалната изолация за възрастни над 65 години в невъзможност за самообслужване и хора с увреждания. „В изпълнение на дейностите по проекта и с цел да се гарантира интегрирания подход при предоставяне на услуги в домашна среда, е създаден и екип от експерти в Звеното за помощ в домашна среда – социален работник, психолог, медицинска сестра и рехабилитатор. Водещи принципи при изпълнението на дейностите на екипа към Звеното е поставяне в центъра нуждите и потребностите на отделния човек и осигуряване на интегриран достъп до здравни, социални и други услуги, според специфичните потребности на човека в неравностойно положение, предвид индивидуалната му оценка“, добави Костуркова. Тя уточни, че в проекта са включени 105 потребители, от които 12 деца, като за тях полагат грижи 80 лични асистенти, 5 домашни помощници и 4 социални асистенти, назначени на трудов договор. Общата продължителност на проекта е 21 месеца, а продължителността на предоставяне на социалните услуги – 18 месеца. Общата стойност на проекта е в размер на 499 999.18 лева.\r\nВаня НИКОЛОВА", "date": "2018.02.03", "title": "Пазарджик: Община Панагюрище изпълнява успешно проект за предоставяне на интегрирани услуги в домашна среда"}
{"url": "http://www.focus-news.net/news/2018/02/03/2484656/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в област Благоевград. Дъжд вали почти в цялата област. Това съобщиха за Радио „Фокус“ – Пирин от Областно пътно управление – Благоевград. Към този час няма подадени сигнали вследствие на силния вятър в някои части на областта. В района на общините Петрич и Сандански вятърът е почти спрял, но в останала част все още е силен. Няма регистрирани тежки инциденти през деня. Повишена е опасността от падащи камъни в Кресненското дефиле и в района на прохода Предел. Необходимо е шофьорите да карат внимателно в тези участъци, за да бъдат избегнати инциденти. Няма допълнително въведени ограничения за движението на леки и товарни автомобили в област Благоевград. Трафикът по автомагистрала „Струма“ и главен път Е-79 е интензивен. Натоварено е и движението по пътя от и за Банско.\r\nЛора КАЛЧЕВА", "date": "2018.02.03", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2018/02/03/2484642/gd-pozharna-bezopasnost-i-zashtita-na-naselenieto-prizovava-horata-da-ne-prenebregvat-osnovnite-pravila-za-bezopasnost-pri-silen-vyatar.html", "text": "Предвид метеорологичната прогноза за очаквани силни ветрове, по нареждане на ръководството на МВР са разпратени до кметовете на общините указания за реакция в случай на усложнена обстановка по места. Това съобщават от пресцентъра на МВР.\r\nOт Главна дирекция „Пожарна безопасност и защита на населението“ (ГДПБЗН) припомнят основните правила за безопасност при такива обстоятелства: \r\n- Ако сте в къщи, при възникване на смерч или необичайно силен вятър, изключете тока, водата и газта, затворете плътно вратите и прозорците; \r\n- Не оставайте на открито, веднага потърсете място за подслон, защото има опасност от падащи отломки от сградите и други предмети, които могат да ви наранят. Смерчът засяга най-често покривните конструкции и горните етажи; \r\n- Ако сте далеч от дома си, влезте в обществена сграда, подлез, потърсете сигурен подслон. \r\n- Ако сте на път, спрете автомобила на открито място, далеч от електропроводи, дървета и от надвиснали скални маси. Потърсете подслон! \r\n- Ако сте на полето или в планината, потърсете ниски места до отминаване на опасността.", "date": "2018.02.03", "title": "ГД „Пожарна безопасност и защита на населението“ призовава хората да не пренебрегват основните правила за безопасност при силен вятър"}
{"url": "http://www.focus-news.net/news/2018/02/03/2484657/pregled-na-mezhdunarodnite-novini-do-18-chasa-agentsiya-fokus.html", "text": "Йордания и България сключиха споразумение за засилване на образователното, научното и културното сътрудничество за периода между 2018 и 2020 г., предава Petra.\r\nСпоразумението е подписано между министъра на планирането и международното сътрудничество на Йордания Имад Факури и българския посланик в Йордания Венелин Лазаров. \r\n„Програмата е част от усилията на Йордания да засили двустранните си отношения с България в сферите на общ интерес“, заяви министърът и допълни, че това включва редица мерки по образованието, медийната култура, музеите и археологията. Предвижда се и обмен на учени между двете страни, както и посещения на експерти и образователни делегации, участие в конференции , семинари и обучителни курсове. Програмите включват и засилване на по-нататъшното сътрудничество между медиите в двете държави.\r\n*** Опозиционните сили на режима в Дамаск са свалили руски военен самолет в района на град Идлиб, твърдят от базираната в Лондон Сирийска обсерватория за човешките права, като допълват, че пилотът на машината е взет в плен.\r\n„Бунтовнически фракции свалиха Су-25. Руският пилот се приземи с парашут, след което бе заловен“, информира Рами Абдел Рахман, директор на СОЧП.\r\nКъм настоящия момент не е ясно коя точно опозиционна фракция е свалила самолета, но агенцията подчертава, че в района действат няколко такива, включително джихадистката групировка „Хаят Тахрир ал Шам“. \r\nСъгласно разпространените данни, машината е свалена с ракета. Към настоящия момент от Москва не са коментирали информацията.\r\n*** В рамките на антитерористична операция срещу „Ислямска държава“, проведена на територията на Истанбул, са арестувани 82-ма заподозрени.\r\nАкцията е била насочена срещу лица, за които се предполага, че са извършили „действия“ в името на близкоизточната джихадистка групировка или са се присъединили към редиците й в Сирия и Ирак, разкри източникът, пожелал анонимност. \r\nЗаподозрените са арестувани при едновременни обиски на 16 различни адреса в 10 квартала на Истанбул, поясни източникът, добавяйки, че 77 от задържаните са чужденци. Иззети са и голям брой документи.\r\n*** Федералната разузнавателна служба на Германия (BND) участва в секретна операция по предотвратяване на терористични заплахи от завръщащи се от Сирия и Ирак членове на радикалната групировка „Ислямска държава“. Операцията се провежда под ръководството на САЩ, а освен Германия в нея участват още 21 държави, подчертават от редакцията, като същевременно отбелязват, че ФРГ се е присъединила към нея през октомври 2017 г.\r\nСъответната информация бе разпространена в събота, 3 февруари, от местни медии, позоваващи се на депутатско запитване от „Левица“. От отговора на правителството става ясно, че операцията се ръководи от американска военна база в Йордания. В рамките й се събират разузнавателни данни за членове на „Ислямска държава“, в частност – ДНК проби, пръстови отпечатъци и друг вид информация, която се съхранява в електронна база данни. \r\nОтбелязва се, че първоначално германското разузнаване е отказало да се включи в операцията заради опасения, че САЩ ще използват получената информация за атаки срещу джихадисти от ФРГ. По-късно обаче е осъзната необходимостта от координация на усилията за предотвратяване на терористичните заплахи.\r\n*** Земетресение с магнитуд от 4,5 по скалата на Рихтер е регистрирано в Адриатическо море в 13.53 часа (14.53 часа българско време), показва справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 134 км западно от Сараево, столицата на Босна и Херцеговина, и на на 35 км югоизточно от Сплит в Хърватия.\r\nНе се привеждат данни за материални щети или пострадали.\r\n*** В Министерството на външните работи в Москва са на мнение, че уверенията за заинтересованост на Вашингтон от „стабилни отношения“ и конструктивна работа с Руската федерация, заложени в новата ядрена доктрина на САЩ, са „лицемерни“. Това става ясно от коментар, разпространен от Департамента по информация и печат на ведомството, публикуван на официалната му интернет страница.\r\n„С оглед на изложеното изглеждат лицемерни съдържащите се в доктрината пасажи за заинтересоваността на Вашингтон от стабилни отношения с нас и настройката за конструктивна работа в интерес на понижаване на съществуващите рискове“, се казва в публикувания текст.\r\n*** Няколко мигранти от Африка са ранени при стрелбата, открита от преминаващо превозно средство в централния италиански град Мачерата. Полицията допуска расистки мотив на нападението.\r\nИнцидентът се случи само броени дни, след като бе открито разчлененото тяло на 18-годишна италианка. По случая бе арестуван 29-годишен нигериец. \r\nМестните медии разпространиха информация, съгласно която при стрелбата, открита от преминаващо превозно средство в град Мачерата, са ранени шестима души. Състоянието на четирима от тях се оценява като сериозно. \r\nПървоначално правоохранителните органи уточниха, че „ранените лица са чуждестранни граждани“, без да привеждат информация за националността им.\r\n*** Стотици хиляди гърци се очаква да участват в насрочения за неделя протест в Атина срещу включването на понятието „Македония“ в разрешаването на спора със Скопие.\r\nОрганизаторите очакват броят на участниците да бъде по-голям от този на всички от всички останали протести, проведени в гръцката столица през последните години. Съгласно думите им, протестът е надпартиен, а посланието му – патриотично. Очаква се на него да присъстват депутати от опозиционната „Нова демокрация“. Лидерът й Кириакос Мицотакис подчерта, че партията ще уважи позицията на всички – както на онези, които изберат да присъстват на събитието, така и онези, които откажат да се присъединят към протеста. От редакцията припомнят, че Гръцката църква подкрепи инициативата.\r\nБившият гръцки премиер Андонис Самарас заяви, че неделя ще бъде „велик ден за страната\".\r\nМедиите съобщават, че гръцката полиция е готова да предотврати възможни безредици. Уточнява се, че в близост до протеста под мотото „Македония е Гърция“ ще бъде организиран контрапротест.\r\n***", "date": "2018.02.03", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/02/03/2484659/predstoyashti-sabitiya-v-stranata-za-4-fevruari-agentsiya-fokus.html", "text": "***\r\nВ Синодния параклис \"Св. Цар Борис Първи Покръстител\" ще се състои каноничен избор за Видински епархийски митрополит. Изборният ден ще започне в 08:00 часа, когато е начало на Утренята в Синодния параклис. От 09.15 часа ще започне св. Литургия, която ще бъде отслужена при молитвеното участие на Негово Светейшество Българския патриарх Неофит. В 11.00 часа (точно след отпуста на Св. Литугия) ще започне каноничния избор за Видински митрополит в св. Олтар при спазване на строга канонична молитвена атмосфера. След гласуването Негово Светейшество патриарх Неофит ще съобщи името на новоизбрания Видински митрополит. Около 12.00 часа Архимандрит Василий ще доведе новоизбрания Видински митрополит от Патриаршеската катедрала “Св. Александър Невски”, където са се черкували двамата епископи, и ще го придружи до приемния салон на Св. Синод. Около 20-30 минути след това Новоизбраният Видински митрополит ще направи първото си изявление. \r\n***\r\nОт 11.00 часа, на голямата сцена на Софийската опера ще бъде представен мюзикълът „Бременските музиканти“. \r\n***\r\nОт 20.00 часа в зала 1 на НДК ще се проведе концерт на виртуозния цигулар Дейвид Гарет. \r\n***\r\nОт 12.30 часа, на площад „Македония“ пред паметника на героя, Благоевградската общественост ще отбележи 146 години от рождението на българския революционер Гоце Делчев. \r\n***\r\nОт 12.00 часа ВМРО Варна ще проведе Тържествено отбелязване на 146 години от рождението на Гоце Делчев пред паметника му в Морската градина.\r\n***\r\nОт 10.30 часа доброволци организират масово почистване на бреговете на река Янтра и ул. „Крайбрежна“ във Велико Търново. \r\n***\r\nОт 12.00 часа, пред паметника на Гоце Делчев на централния площад в града, ще се проведе церемония по отбелязването на 146 години от рождението на патрона на града. \r\n***\r\nОт 11.00 часа в Държавен куклен театър „Дора Габе“ ще се проведе кукления спектакъл „Аладин“. \r\n***\r\nОт 12.30 часа, в храм „Свети Георги“, ГЕРБ-Добрич организира молебен за здравето на българския народ по повод Световния ден за борба с рака.\r\n***\r\nОт 10.00 часа в Професионална гимназия „Христо Ботев“ – Дупница ще се проведе областният кръг от олимпиадата по български език и литература. \r\n***\r\nОт 11.00 часа пред паметника „Защитата на Каварна“ с общоградското поклонение градът ще отбележи 140 години от Освобождението си. \r\n***\r\nОт 10.00 часа в Основно училище „Св. Св. Кирил и Методий“ – Кюстендил ще се проведе областният кръг от олимпиадата по български език и литература. \r\n***\r\nОт 10.30 часа в катедралния храм „Света Богородица“, ПП ГЕРБ организира молебен и курбан. \r\n***\r\nОт 09.00 часа в митрополитския храм „Св.вмчца Марина” Знеполският епископ Арсений ще отслужи архиерейска света Литургия. \r\n***\r\nОт 11.00 часа в Кукления театър ще се проведе Куклен спектакъл за деца „Пипи Дългото Чорапче“.", "date": "2018.02.03", "title": "Предстоящи събития в страната за 4 февруари (Агенция „Фокус“)"}
{"url": "http://www.focus-news.net/news/2018/02/03/2484639/mvr-uslozhnena-e-obstanovkata-na-teritoriyata-na-sofiya-i-oblast-vratsa-zaradi-silniya-vyatar.html", "text": "Усложнена е обстановката на територията на София и област Враца заради силния вятър. Това съобщиха от пресцентъра на МВР. Информацията за обстановката е към 16.00 часа. По информация на ГД „Пожарна безопасност и защита на населението“ към 16.00 часа днес на територията на столицата са постъпили близо 50 сигнала, повечето от тях за паднали клони и дървета. Спасителни екипи работят по отстраняването им. Те се отзоваха и на съобщение за паднала метална обшивка на покрив на ул. \"Пиротска\" №3. При инцидента няма пострадали хора. \r\nНа територията на област Враца са постъпили 34 сигнала, а в област Монтана - 7 (за град Берковица и град Вършец). По информация на спешния център във Враца има един пострадал гражданин от паднала ламарина, който е настанен в болница. По последни данни в двете области обстановката се нормализира \r\nИма подадени и 6 сигнала за паднали дървета и затиснати три автомобила в района на Боровец. За щастие там също няма пострадали, екипи са на място за отстраняване на последствията и освобождаване на колите. \r\nОще вчера, предвид метеорологичната прогноза за очаквани силни ветрове, по нареждане на ръководството на МВР бяха разпратени до кметовете на общините указания за реакция в случай на усложнена обстановка по места.", "date": "2018.02.03", "title": "МВР: Усложнена е обстановката на територията на София и област Враца заради силния вятър"}
{"url": "http://www.focus-news.net/news/2018/02/03/2484661/gd-granichna-politsiya-trafikat-po-granitsite-e-intenziven.html", "text": "Трафикът по границите е интензивен, съобщиха от пресцентъра на ГД \"Гранична полиция\". Информацията е към 18.00 часа. На българо-сръбската граница трафикът е интензивен на изход на ГКПП \"Калотина\" за товарни автомобили. На българо-гръцката граница трафикът е интензивен на вход и изход на ГКПП \"Кулата\" за товарни автомобили. На българо-турската граница трафикът е интензивен на ГКПП \"Капитан Андреево\" и ГКПП \"Лесово\" на изход.   \r\nНа българо-румънската граница трафикът е интензивен на ГКПП \"Дунав мост Видин\" на изход за товарни автомобили.   \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.02.03", "title": "ГД \"Гранична полиция\": Трафикът по границите е интензивен"}
{"url": "http://www.focus-news.net/news/2018/02/03/2484651/nimh-tazi-nosht-vyatarat-shte-zapochne-da-se-orientira-ot-severozapad-i-shte-otslabne.html", "text": "Тази нощ вятърът ще започне да се ориентира от северозапад и ще отслабне. Това съобщиха за Агенция „Фокус” от Националния институт по метеорология и хидрология (НИМХ)  при БАН. Най-силен днес е бил вятърът във Враца – 32 м/сек., следван от н. Емине с 26 м/сек., София – 22 м/сек., Монтана и Кърджали – 20 м/сек., Русе – 18 м/сек. и Ловеч и Велико Търново – 17 м/сек.\r\nЦветилена СИМЕОНОВА", "date": "2018.02.03", "title": "НИМХ: Тази нощ вятърът ще започне да се ориентира от северозапад и ще отслабне"}
{"url": "http://www.focus-news.net/news/2018/02/03/2484658/mvr-na-balgaro-gratskata-granitsa-trafikat-e-intenziven-na-vhod-i-izhod-na-gkpp-kulata-za-tovarni-avtomobili.html", "text": "На българо-гръцката граница трафикът е интензивен на вход и изход на ГКПП „Кулата“ за товарни автомобили. Това съобщи за Радио „Фокус“ – Пирин дежурният служител на ГКПП „Кулата“.\r\nЛора КАЛЧЕВА", "date": "2018.02.03", "title": "МВР: На българо-гръцката граница трафикът е интензивен на вход и изход на ГКПП „Кулата“ за товарни автомобили"}
{"url": "http://www.focus-news.net/news/2018/02/03/2484662/varna-do-47-se-e-ponizhilo-ravnishteto-na-bezrabotitsa-v-oblastta-prez-2017-godina.html", "text": "Равнището на безработица във Варненска област средно за 2017 година е 4,7% и намалява с 1,0 процентен пункт спрямо предходната година. Това съобщиха за Радио „Фокус“ – Варна от Дирекция „Регионална служба по заетостта” – Варна. Средногодишният брой регистрирани безработни в бюрата по труда от областта е 10 496 или с 2 159 души по-малко спрямо 2016 година. Отчетеното през 2017 година равнище на безработица е най-ниското в областта през последните девет години. За последно безработицата е била по-ниска през 2008 година – 4,2%, допълниха от дирекцията.\r\nОт службата по заетостта посочиха, че за една година, спрямо декември 2016 година, броят на регистрираните безработни е намалял с 1 832 души. Значителен принос за постигнатото намаление има активната работа с регистрираните безработни лица, включително от най-уязвимите групи безработни на пазара на труда, както и подпомагането им за включване в трудова заетост. Реализираните дейности за подкрепа на младежите за усвояване на умения за участие на пазара на труда и включването им в програми и мерки по Закона за насърчаване на заетостта и схеми на Оперативна програма „Развитие на човешките ресурси” също са довели до спад в броя на безработните младежи. През 2017 година 12 055 души са включени в мероприятия за професионално ориентиране, реализирани в бюрата по труда от областта. 2 348 безработни лица са взели участие  в дейности за подпомагане уменията за търсене на работа и представяне пред работодател. В края на 2017 година безработните до 29 години са по-малко с 355, а тези до 24-годишна възраст – със 129. През 2017 година трудовите посредници са предоставяли посреднически услуги за мотивиране за активно поведение на пазара на труда на безработни лица с регистрация в Дирекции „Бюро по труда” над 12 месеца. За една година се отчита спад в броя на лицата, изпаднали в състояние на продължителна безработица с 1 007.\r\nВъв Варна средногодишното равнище на безработица в града е 3% или с 0,4 пункта по-ниско от предходната година. Броят на регистрираните безработни средно за 2017 година е 5 269 и намалява с 675 души спрямо 2016 година, отчитат от Дирекция „Регионална служба по заетостта” – Варна.\r\nМарияна ВАЛЕНТИНОВА", "date": "2018.02.03", "title": "Варна: До 4,7% се е понижило равнището на безработица в областта през 2017 година"}
{"url": "http://www.focus-news.net/news/2018/02/03/2484663/usa-today-sasht-prizovavat-za-novi-yadreni-orazhiya-na-fona-na-dokladite-za-razrabotvaneto-na-svrahmoderno-rusko-torpedo.html", "text": "Звучи като роман от времето на Студената война: руско ядрено торпедо, което може да измине хиляди километри, за да удари крайбрежните градове в САЩ с минимално предупреждение. Но това оръжие не е плод на фантазията – то всъщност се разработва в Русия, става ясно от нов долад на Пентагона, в който се разглежда напредъкът на оръжията в редица страни, пише вестник USA Today. \r\nДокументът е призив към САЩ да се „събудят“ и да укрепят собствения си арсенал, поясниха американските военни при представянето му. Докладът призовава САЩ да разработят две нови ядрени оръжия, за да запазят баланса във въоръженията. \r\n„Статус-6“, руска разработка на многоцелева оръжейна система, предназначена да унищожи военноморските бази, инфраструктурата и икономиката в крайбрежната зона на потенциален противник, е в състояние да пренесе термоядрена бомба с мощност до 100 мегатона. Оръжието може да предизвика вълна цунами от радиоактивна вода, която да залее крайбрежен град. \r\nНо това бе само едно от оръжията, споменати в разпространения доклад, който преди всичко бе насочен върху настоящия и бъдещия оръжеен капацитет на САЩ, както и на страни като  Русия, Китай, Северна Корея и Иран.\r\nОт документа става ясно, че Руската федерация развива най-малко две нови системи от междуконтинентална гама: ядрено торпедо и хиперзвуково плавателно средство. Както Москва, така и Пекин разработват още и нови системи за противоракетна отбрана, е заключението в доклада. \r\nСеверна Корея също е развила ракетната си технология и шансовете в близко време да създаде такава, която да достигне до континенталната част на САЩ.\r\n„Докато САЩ продължават да намаляват броя на ядрените си оръжия, други страни, включително Русия и Китай, се движат в обратната посока. Те добавиха нови видове ядрени способности към своите арсенали, увеличиха значението на ядрените сили в своите стратегии и планове, и се ангажираха с все по-агресивно поведение, включително в космическото и киберпространството\", става ясно от доклада. \r\nВ документа се съдържат предложения САЩ да развият нов вид оръжия, които да позволяват нанасянето на ограничен ядрен удар. Вашингтон вече се е освободил от подобен вид въоръжение, но в Пентагона се притесняват, че този факт може да бъде разглеждан от противниците на САЩ като „използваема пропаст“. Ситуацията изглежда така: избор между ядрена атака с голям брой жертви или нанасяне на по-ограничен удар с по-малки оръжия, уверени са в Пентагона. Ако САЩ разработят втория вариант, то потенциалните им противници няма да дръзнат да насочат арсенала си към тях заради страх от отмъщение, обобщават авторите на доклада. \r\nОт редакцията обаче поясняват, че този вид ядрени оръжия са изключително смъртоносни и припомнят, че такива са използвани при ударите в Хирошима, Япония. Критиците се притесняват, че с новите оръжия по-вероятно САЩ да използват ядрена сила и следователно да влязат във водовъртежа на нова надпревара за ядрено въоръжение. Тереза Герова", "date": "2018.02.03", "title": "USA Today: САЩ призовават за нови ядрени оръжия на фона на докладите за разработването на свръхмодерно руско торпедо"}
{"url": "http://www.focus-news.net/news/2018/02/03/2484655/pazardzhik-v-rezultat-na-silniya-vyatar-darvo-padna-varhu-sennika-na-zavedenie-v-tsentara-na-grada.html", "text": "В резултат на силния вятър дърво се е разцепило на две и част от него е паднала върху сенника на заведение в центъра на Пазарджик, предаде репортер на Радио \"Фокус\" - Пазарджик. Екипи на пожарната и Общината разчистват клоните и режат стъблото. Полиция е отцепила района, който е в част от градинката срещу сградата на Община Пазарджик. Нанесени са материални щети - супен е сенникът на заведението, клони са паднали върху столове и маси под него. Няма пострадали граждани. \r\nВаня НИКОЛОВА", "date": "2018.02.03", "title": "Пазарджик: В резултат на силния вятър, дърво падна върху сенника на заведение в центъра на града"}
{"url": "http://www.focus-news.net/news/2018/02/03/2484665/sport-iztegliha-zhrebiya-za-sofiya-oupan.html", "text": "Българските тенисисти разбраха съперниците си в първия кръг на турнира от категорията ATP 250 Sofia Open. Трима наши представители получиха “уайлд кард” за основната схема на надпреварата.\r\nМладият ни талант - 16-годишният Адриан Андреев, ще играе с Денис Истомин от Узбекистан. Димитър Кузманов ще се изправи срещу португалеца Жоао Соуса, а Александър Донски, който спечели титлата на държавното първенство на закрито, ще мери сили с квалификант. При победа Донски ще играе във втория кръг срещу носителя на три титли от “Големия шлем” Стан Вавринка, водач в схемата. Швейцарецът почива в първия кръг.\r\nВенцислав ДРАГОМАНОВ", "date": "2018.02.03", "title": "Спорт: Изтеглиха жребия за София Оупън"}
{"url": "http://www.focus-news.net/news/2018/02/03/2484649/time-sluzhitelyat-koyto-zadeystva-falshivata-trevoga-za-raketno-napadenie-v-havai-e-imal-i-drugi-intsidenti-na-rabotnoto-myasto.html", "text": "Бившият служител, който разпространи фалшивата тревога за ракетно нападение над Хаваи, сподели, че е „опустошен“ заради това, че е предизвикал паника сред гражданите, но увери, че в онзи момент е бил „100% сигурен“, че атаката е реална, пише американското списание TIME.\r\nМъжът, който е на около 50-годишна възраст, разговаря с репортери по-рано тази седмица, с изискване да не бъде разкривано името му. Причината – след инцидента от той има сериозни опасения за сигурността си, тъй като е получил редица заплахи. \r\nТой твърди, че сигналът от съдбовния за живота му 13 януари не е изглеждал като учение. Въпреки това други държавни служители уверяват, че ясно са чули думата „упражнения“ няколко пъти. \r\n„След като разбрахме, че това е учение, бях опустошен. Все още се чувствам много зле. После се почувствах като болен. Това беше като удар\", разказва мъжът. По-късно проблемите са се задълбочили – с храненето, със съня. „През последните няколко седмици за мен са ад“, признава отстраненото от длъжност лице. \r\nОт редакцията отбелязват, че бившият служител е имал проблеми при изпълнението на поставените му задачи и по-рано. В друг инцидент той е задействал предупредителната система за опасност от цунами. Колегите му не са се чувствали комфортно около него, а отговарящите за него често са го съветвали как да подобри работата си. Макар позицията му да налага смяна на назначения на него всяка година, мъжът е бил на нея в продължение на десетилетие, подчертават от редакцията. \r\nБившият служител обаче оспори информацията и увери, че не е имал никакви проблеми на работното си място. Тереза Герова", "date": "2018.02.03", "title": "TIME: Служителят, който задейства фалшивата тревога за ракетно нападение в Хаваи, е имал и други инциденти на работното място"}
{"url": "http://www.focus-news.net/news/2018/02/03/2484666/sliven-martenski-bazar-shte-ima-v-grada.html", "text": "Традиционният пазар на мартеници ще се проведе в Сливен от 5 февруари до 3 март. Със заповед на кмета са определени местата и сроковете за издаване на разрешения за търговия с мартеници. Това съобщиха от Община Сливен. Червено-белите символи на пролетта могат да се продават на открито по бул. „Цар Освободител“, на територията на Общинския пазар и микропазарите в кварталите „Българка“, „Сини камъни“, „Дружба“ и „Даме Груев“. Издаването на разрешения започна на 1 февруари. Заявления се подават в Центъра за административно обслужване, като тогава се заплаща и таксата, определена в чл. 21, ал.2 от Наредбата за определянето и администрирането на местните такси и цени на услуги и предоставяни права на територията на общината.\r\nМиналата година Община Сливен е издала 167 разрешителни за търговия с мартеници. От тях 102 са били за бул. „Цар Освободител“, останалите за сливенските квартали. За територията на общинския пазар и микропазарите в кварталите разрешителните се издават от ОП „Общински пазари“.", "date": "2018.02.03", "title": "Сливен: Мартенски базар ще има в града"}
{"url": "http://www.focus-news.net/news/2018/02/03/2484660/vratsa-nad-40-signala-sa-polucheni-v-dezhurniya-obshtinski-savet-po-sigurnost-vav-vrazka-s-uraganniya-vyatar.html", "text": "Дежурни екипи ще следят ситуацията във Враца и ще се реагира своевременно, ако ураганният вятър продължи и през следващите часове, съобщиха от пресцентъра на Община Враца. На телефоните на Дежурния общински съвет по сигурност са получени над 40 сигнала. В по-голямата част от населените места вече е възстановено ел. захранването, а в останалите екипите на „ЧЕЗ България“ работят по отстраняването на авариите.\r\nЩе бъде сформирана комисия, която ще извърши оглед на щетите от силния вятър и ще направи оценка на нанесените поражения.\r\nОбщина Враца отново призовава жителите и гостите на града за ограничаване на излизането навън, както и преустановяване на движението с лични автомобили на територията на цялата община.", "date": "2018.02.03", "title": "Враца: Над 40 сигнала са получени в Дежурния общински съвет по сигурност във връзка с ураганния вятър"}
{"url": "http://www.focus-news.net/news/2018/02/03/2484670/sitel-makedoniya-skopie-i-tirana-obedinyavat-usiliya-v-borbata-sreshtu-terorizma.html", "text": "Тероризмът е глобална заплаха, която изисква взаимно сътрудничество и обмен на информация за успешната борба срещу него. Това е заключението, до което достигнаха вътрешните министри на Македония и Албания (съответно Оливер Спасовски и Фатмир Джафай) в рамките на среща Охрид, предава скопският телевизионен канал „Сител“.\r\nПодписан бе меморандум за полицейско сътрудничество в областта на тероризма, което предвижда обмен на информация за лица и групи, които фигурират като потенциални извършители на терористични атентати. \r\nДвамата министри обявиха създаването на регионален център за страните от Западните Балкани, който ще бъде насочен към сътрудничество между правоохранителните органи в борбата с наркотиците, оръжията и трафика на хора.\r\nДвамата министри също се споразумяха за засилване на трансгранично сътрудничество.Тереза Герова", "date": "2018.02.03", "title": "„Сител“ (Македония): Скопие и Тирана обединяват усилия в борбата срещу тероризма"}
{"url": "http://www.focus-news.net/news/2018/02/03/2484671/veliko-tarnovo-vav-veliki-preslav-shte-izbirat-bash-vinar-2018.html", "text": "Във Велики Преслав ще избират „Баш винар 2018“. Това съобщиха от библиотеката при НЧ „Развитие 1874“ в града. Пробите от бели и червени вина ще се приемат от 5 до 12 февруари в канцеларията на читалището. Вината ще бъдат оценени от специалисти от „Винекс Преслав“. Традиционният конкурс ще се проведе на 14 февруари.", "date": "2018.02.03", "title": "Велико Търново: Във Велики Преслав ще избират „Баш винар 2018“"}
{"url": "http://www.focus-news.net/news/2018/02/03/2484646/sofiya-vremenno-e-skasen-marshrutat-po-tramvayni-linii-20-i-22-zaradi-otstranyavane-na-nadvisnal-klon.html", "text": "Временно е скъсен маршрутът по трамвайни линии 20 и 22. Това съобщиха за Агенция „Фокус“ от пресцентъра на Столична община. Трамваите обръщат при Младежкия театър причината е отстраняване на надвиснал клон на ул. „Пиротска“ от екип на Пожарната.", "date": "2018.02.03", "title": "София: Временно е скъсен маршрутът по трамвайни линии 20 и 22 заради отстраняване на надвиснал клон"}
{"url": "http://www.focus-news.net/news/2018/02/03/2484654/chez-okolo-13-hil-abonati-na-teritoriyata-na-zapadna-balgariya-sa-bez-tok-zaradi-burniya-vyatar.html", "text": "Около 13 хил. абонати на територията на Западна България са без ток заради бурния вятър. Това съобщиха за Агенция „Фокус“ от пресцентъра на ЧЕЗ, във връзка с прекъсванията на електрозахранването вследствие на бурния вятър към 17.30 часа. В София-град  абонатите без захранване са 1500, в област Враца - 2000 клиента, в област Перник - 3000 клиента, в област Кюстендил - 1800 клиента, в София-област - 5000 клиента. Аварийните екипи на ЧЕЗ работят за отстраняване на аварите  \r\nВ столицата в кв. „Витоша“ и район „Панчарево“ работят 20 екипа. Основните проблеми са паднали дървета и вдигнати ламарини.", "date": "2018.02.03", "title": "ЧЕЗ: Около 13 хил. абонати на територията на Западна България са без ток заради бурния вятър"}
{"url": "http://www.focus-news.net/news/2018/02/03/2484673/ekaterina-gesheva-direktsiya-byuro-po-truda-asenovgrad-namalyava-interesat-na-bezrabotnite-litsa-kam-predlozheniyata-za-rabota-v-chuzhbina.html", "text": "Намалява интересът на безработните лица в Асеновград и региона към предложенията за работа в чужбина. Това каза за Радио „Фокус“ – Пловдив Екатерина Гешева, директор на Дирекция „Бюро по труда“-Асеновград. Тя обясни, че има хора, които работят сезонна работа в чужбина и се връщат за определен период от време, след което пак заминават, много често при предишните си работодатели. „Такава е работата, която се предлага в селското стопанство, в обгрижването на болни лица, в строителството, туризма и други сезонни дейности“, уточни Екатерина Гешева.\r\nПо отношение на мерките за насърчаване на териториалната мобилност на безработните лица, наети на работа извън населеното си място, тя коментира, че ежедневното пътуване от населеното място по местоживеене до друго, в което е съответното работно място, е характерно за района на Асеновград. „Има работодатели от Пловдивския регион, които наемат работници от общината и осигуряват служебен транспорт. Ние посредничим на тези работодатели като организираме групови и индивидуални срещи, трудови борси и дни на работодателя. През 2017 година стартира нова мярка за насърчаване на териториалната мобилност – чл.42, ал.3 от ЗНЗ, която е насочена към безработни лица, започващи работа на разстояние над 50км. от населеното място по настоящ адрес. Целевата група са всички безработни лица насочени от Агенцията по заетостта и започващи работа на разстояние на 50 км. от мястото си за живеене“, обясни Екатерина Гешева.\r\nВъв връзка с работата на Дирекция „Бюро по труда“-Асеновград през текущата 2018 година, тя посочи, че основните цели и приоритети са увеличаване предлагането на качествена и по-производителна работна сила, намаляване на неравновесията между предлагането и търсенето, подкрепа за създаване на работни места в реалната икономика, намаляване броя на неактивни лица, увеличаване на заетостта в основните сектори на икономиката,  усвояване на умения на безработни от най-неравнопоставени групи, постигани на целите на Европейската гаранция за младежта, намаляване броя на продължително безработните, по-голяма ефикасност и качество на услугите, бързи преходи от заетост в заетост, чрез висока квалификация и възможности за кариерно развитие, повишаване ефекта от програмите, проектите и мерките, развитие на междуинституционалното взаимодействие и социално партньорство.\r\nТони МИХАЙЛОВ", "date": "2018.02.03", "title": "Екатерина Гешева, Дирекция „Бюро по труда“-Асеновград: Намалява интересът на безработните лица към предложенията за работа в чужбина"}
{"url": "http://www.focus-news.net/news/2018/02/03/2484667/reuters-protivorechiva-informatsiya-za-pilota-na-svaleniya-v-siriya-ruski-samolet-tezhko-ranen-ili-zaginali.html", "text": "Източници съобщават, че пилотът на сваления в Северна Сирия руски военен самолет, заловен след катапултирането му от машината, е тежко ранен или убит, предава Reuters.\r\nЩурмовикът Су-25 е бил свален с ракета в близост до главна магистрала, която е била подложена на ожесточена въздушна атака в момент, в който   правителствените сили на Дамаск предприемат опити да напреднат в района. \r\nДвама източници от опозиционните сили на Дамаск твърдят, че пилотът на руския самолет е тежко ранен. Той е избегнал катастрофата на машината и е успял да се приземи с парашут. След това е бил пленен. Трети източник съобщава, че пилотът е убит. \r\nНяколко часа след разпространяването на информацията, в Москва запазват мълчания. Все още няма коментар на съобщенията в медиите. .Тереза Герова", "date": "2018.02.03", "title": "Reuters: Противоречива информация за пилота на сваления в Сирия руски самолет - тежко ранен или загинал?"}
{"url": "http://www.focus-news.net/news/2018/02/03/2484676/smolyan-v-chepelare-shte-otbelezhat-20-godini-ot-spechelvaneto-na-zlaten-olimpiyski-medal-ot-ekaterina-dafovska-v-nagano.html", "text": "В Чепеларе ще бъдат отбелязани 20 години от спечелването на златен олимпийски медал на Екатерина Дафовска в Нагано през 1998 г. Това съобщиха от пресцентъра на Община Чепеларе. Празникът ще бъде на 9 февруари, като съвпада с откриването на зимната олимпиада в Пьонгчанг, в която ще участват 21 български представители.\r\nЖителите и гостите на Чепеларе ще могат да наблюдават на площад „Олимпийски“ откриването на олимпиадата в Пьонгчанг, която ще се предава пряко от 13.00 часа на 9 февруари. А на връх Мечи чал ще се проведат традиционните зимни надпревари за малки и големи от 10:00 часа. 20 години по-късно в Чепеларе Екатерина Дафовска, заедно с целия си отбор от Нагано, сред които  Радка Попова, Павлина Филипова, Ирина Никулчина, Валентина Торлакова, ще си припомнят върховния момент. Кулминацията на празника ще е на площад „Олимпийски“ от 17:00 часа, където всички ще посрещнат Екатерина Дафовска. Младите надежди ще се докоснат до великите състезателки по време на награждаването. За доброто настроение ще се погрижат „Майсторите на танца“, а най-голямата изненада ще е от талантите на ОДК – Чепеларе.\r\nЗа чепеларци 9 февруари означава сълзи, радост, гордост и признателност пред труда на Екатерина Дафовска. Същото чувство изпитват и към Радослав Янков, носителя на големия и малкия кристален глобус през 2016 и 2017 година. Радослав Янков ще бъде и знаменосец на българската делегация в Пьонгчанг. Общо 4-ма са спортистите от Чепеларе, които ще представят България там – Антон Синапов и Димитър Герджиков, както и Теодора Пенчева, а още трима са част от делегацията.", "date": "2018.02.03", "title": "Смолян: В Чепеларе ще отбележат 20 години от спечелването на златен олимпийски медал от Екатерина Дафовска в Нагано"}
{"url": "http://www.focus-news.net/news/2018/02/03/2484672/mo-na-ruskata-federatsiya-pilotat-na-svaleniya-v-siriya-su-25-e-zaginal-v-boy-s-teroristite.html", "text": "Няколко часа след появата на информацията за свален руски военен самолет в Сирия, от Министерството на отбраната в Москва потвърдиха медийните съобщения, като уточниха, че пилотът на машината е загинал в бой с „терористите“, предава TACC.\r\n„На 3 февруари 2018 г. при изпълнение на полет в зоната за деескалация „Идлиб“ се разби руски самолет. Пилотът успя да докладва за катапултиране в район, контролиран от терористите от „Джебхат ан Нусра“. В бой с терористите пилотът е загинал“, поясниха от военното ведомство в Москва, като същевременно разясниха: „По предварителна информация, самолетът е свален с преносима зенитно-ракетна система“.\r\nУточнява се, че руският Център по примирието, заедно с турската страна, която отговаря за зоната за деескалация „Идлиб“, предприемат мерки за връщането на тялото на убития пилот. \r\nПо-рано в медиите бе разпространена информация, съгласно която машината е свалена с ракета от опозиционните сили на режима в Дамаск. Данните за съдбата на пилота бяха противоречиви. Двама източници от опозиционните сили на Дамаск твърдяха, че пилотът на руския самолет е тежко ранен. Той е избегнал катастрофата на машината и е успял да се приземи с парашут. След това е бил пленен. Трети източник съобщи, че пилотът е бил убит. \r\nЩурмовикът Су-25 е бил свален с ракета в близост до главна магистрала, която е била подложена на ожесточена въздушна атака в комбинация с опитите на правителствените сили да напредват в района. .Тереза Герова", "date": "2018.02.03", "title": "МО на Руската федерация: Пилотът на сваления в Сирия Су-25 е загинал в бой с терористите"}
{"url": "http://www.focus-news.net/news/2018/02/03/2484694/predstoyashti-mezhdunarodni-sabitiya-za-4-fevruari-agentsiya-fokus.html", "text": "В гръцката столица ще се проведе мащабен протест срещу включването на понятието „Македония“ в уреждането на спора за името между Атина и Скопие.\r\n*** Изтича крайният срок за постигане на коалиционно споразумение между Съюза (ХДС/ХСС) и Германската социалдемократическа партия (ГСДП).\r\n*** Държавният секретар на САЩ Рекс Тилърсън продължава обиколката си в Латинска Америка. \r\n*** В Република Кипър ще се проведе вторият тур от президентските избори. \r\n*** Продължава турската операция „Маслинова клонка“.\r\n***", "date": "2018.02.03", "title": "Предстоящи международни събития за 4 февруари (Агенция „Фокус“)"}
{"url": "http://www.focus-news.net/news/2018/02/03/2484675/daily-sabah-turskata-opozitsionna-nrp-provezhda-klyuchov-kongres-v-navecherieto-na-izborite-ot-2019-godina.html", "text": "През почивните дни основната опозиционната сила в Турция - Народно-републиканска партия (НРП), провежда своя 36-ти конгрес, в рамките на който ще бъде излъчен председателят й – ключов вот преди три решаващи избори в страната, насрочени за 2019 година, коментира Daily Sabah.\r\nПартията се бори да определи своя кандидат за президентските избори през 2019 г. и все още не е обявила името му; затова конгресът е от изключително голямо значение от гледна точка на избора на лидер и кадри, които ще водят партията на местните, общите и президентските избори догодина. \r\nНастоящият председател Кемал Кълъчдароглу, който води партията от 2010 г. насам, е главният претендент за поста. Още трима кандидати също обявиха намеренията си да премерят сили с Кълъчдароглу, но те се нуждаят от най-малко 10% от подкрепата на общо 1266-те делегати. \r\nМухаррем Индже, заместник-председател на партията, е водещият кандидат срещу настоящия председател на НРП. Той се кандидатира за поста на конгреса през 2014 г., но не успя да събере необходимата подкрепа, за да измести Кълъчдароглу. Индже все пак бе номиниран за поста с подписите на 165 от делегатите. \r\nБившият ръководител на асоциацията на истанбулските адвокати Юмит Кочасакал и Йомер Фарук, бивш ръководител на Сдружението на съдиите и прокурорите (YARSAV), също обявиха своите кандидатури за председателство на партията, но не успяха да съберат необходимия брой подписи.Тереза Герова", "date": "2018.02.03", "title": "Daily Sabah: Турската опозиционна НРП провежда ключов конгрес в навечерието на изборите от 2019 година"}
{"url": "http://www.focus-news.net/news/2018/02/03/2484674/nimh-prez-noshtta-shte-zapochnat-valezhi-ot-dazhd.html", "text": "През нощта ще продължи да духа силен и бурен южен вятър, но още преди полунощ вятърът ще започне да се ориентира от запад-северозапад и с него да нахлува студен въздух. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН). Ще бъде облачно, от запад ще започнат валежи от дъжд, които до сутринта ще обхванат по-голямата част от страната. Сутрешните температури ще са от 4° в северозападните райони до 14 - 15° в югоизточните, в София около 5°.\r\nУтре ще духа до умерен, в Дунавската равнина временно силен, запад-северозападен вятър, с който ще продължи да нахлува студен въздух. Преди обяд в Югоизточна България все още вятърът ще е силен от юг-югозапад. От северозапад валежите постепенно ще започнат да спират, а след обяд и облачността ще се разкъса. В Източните Родопи и Югоизточна България валежите ще са значителни и ще спрат едва през нощта срещу понеделник. Към 14 часа температурите ще бъдат между 7° и 12°, в София около 8°. Атмосферното налягане ще се повишава, но ще остане по-ниско от средното за февруари.  \r\nНад Черноморието ще бъде облачно с валежи от дъжд. Ще духа до умерен запад-северозападен вятър, но преди обяд по южното крайбрежие все още вятърът ще е силен от юг-югозапад. През деня температурите ще се понижат и към 14 часа ще са между 8° и 10°. Температурата на морската вода е 6-7°. Вълнението на морето сутринта ще бъде 3-4 бала, но ще отслабва и след обяд вече ще е 2-3 бала. \r\nНад планините ще бъде облачно с валежи от сняг, в Родопите от дъжд и сняг, но след обяд от северозапад валежите ще започнат да спират. Ще духа силен запад-северозападен вятър, с който ще нахлува студен въздух, но през деня ще отслабне до умерен. Към 14 часа температурата на 1200 метра ще е около 4°, на 2000 метра минус 2°.  \r\nВ понеделник преди обяд на отделни места в южните райони все още ще има слаби превалявания. Облачността ще е променлива, след обяд намаляваща до предимно слънчево. Вятърът ще е слаб до умерен от северозапад. Минималните температури ще са между минус 2° и 3°, а максималните - между 3° и 8°. През следващите дни бързо ще се затопли. Във вторник ще преобладава слънчево време. В сряда вятърът ще се ориентира от юг-югоизток и ще се усили, облачността ще се увеличи, на отделни места ще превали слаб дъжд.", "date": "2018.02.03", "title": "НИМХ: През нощта ще започнат валежи от дъжд"}
{"url": "http://www.focus-news.net/news/2018/02/03/2484696/plovdiv-pet-akta-za-narusheniya-na-zabranata-za-tyutyunopushene-sa-sastavili-zdravnite-inspektori-v-grada-prez-poslednata-sedmitsa.html", "text": "238 проверки по изпълнение на забраната за тютюнопушене са извършили здравните инспектори в Пловдив през последната седмица – за периода от 26 януари до 1 февруари. Това съобщиха за Радио „Фокус“ – Пловдив от Регионалната здравна инспекция (РЗИ). Проверени са 45 заведения за обществено хранене, 81 закрити и 46 открити обществени места, 63 детски и учебни заведения, както и три обекта за продажба на оптика.\r\nПрез последния отчетен период здравните инспектори са издали 11 предписания и са съставили пет акта за установени нарушения. През изминалата седмица са постъпили четири жалби от граждани и институции. Извършени са също 298 проверки по текущ контрол, осъществени са и 32 консултации във връзка с тютюнопушенето.\r\nТони МИХАЙЛОВ", "date": "2018.02.03", "title": "Пловдив: Пет акта за нарушения на забраната за тютюнопушене са съставили здравните инспектори в града през последната седмица"}
{"url": "http://www.focus-news.net/news/2018/02/03/2484697/gabrovo-s-vhod-svoboden-etnografski-muzey-na-otkrito-etar-shte-otbelezhi-praznika-trifon-zarezan-na-14-fevruari.html", "text": "С вход свободен в Етнографски музей на открито „Етър“ ще отбележи празникът Трифон Зарезан на 14 февруари. Културната институция се води не по църковния календар, според който денят на св. Трифон се чества на 1 февруари, а според народните традиции. Това каза за Радио „Фокус“ – Велико Търново уредникът от музея Любомира Иванова. Тя припомни, че в края на месец февруари в музея предстои благотворителен базар с мартеници, изработени от гайтан, които са участвали в Националния детски конкурс, обявен от Етъра. Той ще се проведе от 20-ти февруари до 5-ти март. На 1 март ще бъдат официално обявени и резултатите от състезанието, след което ще последва и раздаване на награди. Откриването на изложбата с отличените произведения ще е във втория ден от март. По-късно през месеца предстои откриването на изложбата „Вратата на спомените“, която ще се помещава в залата до Билкопродавница и обявяването на още един Национален детски конкурс – за рисунка, под наслов „Силата на водата“. Той ще се проведе в периода 22 март – 12 май, а поводът е Световният ден на водата. \r\nЛуиза ТРАНЧЕВА", "date": "2018.02.03", "title": "Габрово: С вход свободен Етнографски музей на открито „Етър“ ще отбележи празника Трифон Зарезан на 14 февруари"}
{"url": "http://www.focus-news.net/news/2018/02/03/2484668/sofiya-10-metrov-bor-e-nadvisnal-na-ul-sv-mariya-magdalina-v-kv-simeonovo.html", "text": "10-метров бор е надвиснал на ул. \"Св. Мария Магдалина\" в кв. \"Симеоново\", съобщиха читатели на Агенция \"Фокус\".  Жителите на квартала са опитали да обезопасят мястото, за да не падне борът върху пътя и кабелите на електропреносната мрежа, които се намират под него. Все още няма авариен екип, който да премахне опасното дърво.", "date": "2018.02.03", "title": "София: 10-метров бор е надвиснал на ул. \"Св. Мария Магдалина\" в кв. \"Симеоново\""}
{"url": "http://www.focus-news.net/news/2018/02/03/2484669/ria-novosti-ministerstvoto-na-otbranata-v-moskva-potvardi-svalyaneto-na-ruskiya-samolet-v-siriya-pilotat-e-zaginal.html", "text": "Министерството на отбраната на Руската федерация потвърди, че в сирийската провинция Идлиб е свален щурмовик Су-25, а пилотът му е загинал, предава РИА Новости.\r\nПо-рано в медиите бе разпространена информация, съгласно която машината е свалена с ракета от опозиционните сили на режима в Дамаск. Данните за съдбата на пилота бяха противоречиви. .Тереза Герова", "date": "2018.02.03", "title": "РИА Новости: Министерството на отбраната в Москва потвърди свалянето на руския самолет в Сирия, пилотът е загинал"}
{"url": "http://www.focus-news.net/news/2018/02/03/2484695/nimh-zhalt-kod-za-silen-vyatar-i-valezhi-ot-dazhd-e-v-sila-za-chetiri-oblasti-na-stranata-za-4-fevruari.html", "text": "Жълт код за силен вятър и валежи от дъжд е в сила за четири области на страната за 4 февруари. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Жълтият код е в сила за областите Кърджали, Хасково, Ямбол и Бургас. В тези райони ще има значителни валежи от дъжд, сумарно за денононщието 20-25 л/кв.м. В сутрешните часове ще продължи да духа силен южен вятър с пулсации до 24-25 м/сек, с тенденция към отслабване.", "date": "2018.02.03", "title": "НИМХ: Жълт код за силен вятър и валежи от дъжд е в сила за четири области на страната за 4 февруари"}
{"url": "http://www.focus-news.net/news/2018/02/03/2484664/sofiya-vazstanoven-e-marshrutat-po-koyto-se-dvizhat-tramvayni-linii-20-i-22.html", "text": "Възстановен е основният маршрутът, по който се движат трамвайни линии 20 и 22. Това съобщиха за Агенция „Фокус“ от пресцентъра на Столична община.", "date": "2018.02.03", "title": "София: Възстановен е маршрутът, по който се движат трамвайни линии 20 и 22"}
{"url": "http://www.focus-news.net/news/2018/02/03/2484703/gabrovo-zanimaniya-prez-mezhdusrochnata-vakantsiya-organizira-regionalna-biblioteka-aprilov-palauzov.html", "text": "Регионална библиотека „Априлов -Палаузов“ предлага занимания през междустрочната ваканция – 5-6 февруари. Това съобщиха за Радио „Фокус“ – Велико Търново от библиотеката. На 5 февруари децата ще изработват макети на приказни герои от хартия. На следващия ден те ще рисуват с пръсти. Целта на заниманията е развиване на творческото самоизразяване, въображение и естетически усет при децата. Заниманията ще се състоят в Детския отдел, от 10.00 часа.\r\nНадежда КРЪСТЕВА", "date": "2018.02.03", "title": "Габрово: Занимания през междусрочната ваканция организира Регионална библиотека „Априлов – Палаузов“"}
{"url": "http://www.focus-news.net/news/2018/02/03/2484701/kod-silen-vyatar-desetki-bez-tok-postradali-hora-i-padnali-darveta-obzor.html", "text": "Силен вятър нанесе щети в различни области на страната. Аварийни екипи реагираха на десетки сигнали за паднали дървета и отнесени покривни конструкции. Заради вятъра хиляди клиенти на ЧЕЗ в Северозападна България останаха без електрозахранване. \r\nНай-усложнена през целия ден беше ситуацията в областите София и Враца. В столицата са постъпили над 50 сигнала, повечето от тях за паднали клони и дървета. Вследствие на бурния вятър на ул. „Пиротска“ падна метална обшивка на покрив. При инцидента няма пострадали хора. Десетки снимки и видеа публикуваха потребителите на социалната мрежа „Фейсбук“ за паднали светофарни уредби, пътни знаци, клони затиснати автомобили, откъснати ламарини от сгради и др. В УМБАЛСМ „Пирогов“ са преминали и две жени, пострадали от летящи предмети. И двете са били с рани в областта на главата. След като дежурният екип ги е обработил жените са били освободени. \r\nНа територията на област Враца са постъпили над 40 сигнала. Заради усложнената ситуация Кризисният щаб за защита на населението при бедствия и аварии в града проведе заседание. По информация на щаба на територията на Община Враца е преминал вятър с пулсации от 115.2 км. в час. Вследствие на ураганния вятър в районна на Е-79, преди влизане във Враца, посока Монтана, се преобърнаха два товарни автомобила, а друг, в посока София върху мантинелата. На ул. „Поп Сава Катрафилов“ дърво падна върху движещ се лек автомобил. В града са съборени два билборда, счупените са витрините на десетки търговски обекти, както и на залата на Драматично-кукления театър. Силният вятър е откъснал и част от покрива на сградата на бившето кино в града. Две лица са с леки наранявания, вследствие на паднали предмети и са обслужени в Центъра за спешна медицинска помощ. Във Враца ще бъде сформирана комисия, която ще извърши оглед на щетите от силния вятър и ще направи оценка на нанесените поражения.\r\nВ област Монтана подадените сигнали са 7 (за град Берковица и град Вършец). \r\nПрез деня са подадени и 6 сигнала за паднали дървета и затиснати три автомобила в района на Боровец. За щастие там също няма пострадали.", "date": "2018.02.03", "title": "Код „Силен вятър“ - десетки без ток, пострадали хора и паднали дървета (ОБЗОР)"}
{"url": "http://www.focus-news.net/news/2018/02/03/2484705/vanya-yordanova-rim-smolyan-ot-desetiletiya-v-muzeya-se-provezhda-prouchvane-na-gaydarstvoto-v-rodopite.html", "text": "От десетилетия в Регионален исторически музей „Стою Шишков“ – Смолян се провежда проучване на гайдарството в Родопите, което продължава и днес от етнолози и фолклористи. Това каза за Радио „Фокус“ – Смолян етнологът в музея Ваня Йорданова. „Една от първите тематични колекции, които са формирани във фонда на музея, е свързана с родопското гайдарство. В продължение на десетилетия музейните експерти съобразно своите компетенции и съвременните тенденции в музеологията са попълвали информацията за родопския фолклор и в частност за родопското гайдарство. Събраните до момента при нас материали – документални, видео и аудио записи, са част от наши основни и спомагателни фондове, както и от научния и фотоархив на музейната фототека“, каза още Йорданова. Тя уточни, че началото на събирателската работа по темата за гайдарството в Родопите започва още през 50-те години на 20-ти век с включването в основен фонд „Етнография“ на музея на няколко броя гайди от различни селища в Родопите. „Сред първите постъпления са инструменти от село Смолян и тогавашното село Райково, днешния квартал на Смолян, както и инструменти, изработени от прочути местни майстори като Георги Марков от Кремене, а през 70-те години от бай Тасо – Анастас Иванов, от Устово и Ангел Блядков от село Павелско. През 90-те години в музея се обособява и идеен специален фонд „Фолклор“, в който започват да се завеждат всички видове фолклорни музикални инструменти – гайди, кавали и сазове, характерни за тази част на планината. Включени са и заготовки от отделни части на инструменти – гайдуници, главини, бручила и други материала, свързани с музикално-песенния фолклор на Родопите – диапозитиви, лични фондове на популярни изпълнители на родопския фолклор и други“, добави Йорданова.\r\nТя посочи, че успоредно с това натрупване на т. нар веществени знаци на паметта пак през 90-те години работата по комплектуването на гайдарската колекция продължава и със събирането на изключително богат и разнообразен снимков и документален материал по темата. „По силата на договор, сключен между историческия музей и създателя на оркестър „100 каба гайди“ Апостол Кисьов, са подготвени въпросници за проучване и регистриране състоянието на гайдарството в Родопите и са разработени анкетни карти, които той е разпространявал и попълвал с гайдари от различни селища в Родопите. Така в продължение на няколко години се събира един изключително сериозен документален и снимков масив, който в последствие дава възможност за оформяне на лични досиета на всеки един от гайдарите. Към днешна дата в този архив, който обособен в самостоятелния фонд „Апостол Кисьов“ в 164 архивни единици се съдържат данни за 177 гайдари от Родопите“, каза още Ваня Йорданова.\r\nНели ГЕРГЬОВСКА", "date": "2018.02.03", "title": "Ваня Йорданова, РИМ - Смолян: От десетилетия в музея се провежда проучване на гайдарството в Родопите"}
{"url": "http://www.focus-news.net/news/2018/02/03/2484693/zhiteli-na-severozapadniya-region-izlyazoha-za-vtori-pat-na-protest-s-iskane-za-izgrazhdane-na-magistrala-vidin-sofiya-i-tunel-pod-petrohan-obzor.html", "text": "Десетки жители на Северозападния регион на страната излязоха за втори път на протест на главен път Е-79 с искане за решение на Министерския съвет, в което да са разписани неотложни и спешни действия за изграждане на магистрала Видин - София и тунел под прохода Петрохан с график и краен срок за завършване до 2021 година. Недоволството на гражданите е заради тесни участъци на главен път Е-79 от Видин до София, където заради натоварения трафик от тежкотоварни автомобили често стават катастрофи с човешки жертви. Движението по път Е-79 беше блокирано в продължение на близо пет часа.\r\nЗа Агенция „Фокус“ председателят на УС на Агенция „Пътна инфраструктура“ инж. Дончо Атанасов уточни, че затварянето вече вторa седмица на главен път I-1 създава огромни проблеми по това международно направление и че няма разрешение за това. По думите му в рамките на 2018 г. трябва да започне реалното строителство на проектите Мездра – Благоевград и Видин – Ружинци и да продължи 2 години. Той поясни, че организаторите на протеста не са го потърсили, за да научат повече за подготовката на проекта. „Но няма значение – така са решили, така са направили. Ние работим и проектът вече е необратим“, коментира той.\r\nИнж. Атанасов уточни, че 50 млн. лева инвестира Министерството на регионалното развитие за ремонта на републиканските пътни мрежи и особено за тази във Видин. „Един от най-важните проекти за нас е развитието на пътната инфраструктура в Северна България – т.е. завършването на АМ „Хемус“ и двете вертикални връзки в направлението Видин – София и Русе – Велико Търново. По проекта Видин – Мездра – Ботевград строителството тече напрегнато и от доста време - това е заложено в прерогативите на Агенция „Пътна инфраструктура“ още от преди 2-3 години“, обясни той.\r\nИнж. Атанасов уточни, че всеки месец лично посещава Видин заедно със заместник-министри и министъра на регионалното развитие, за да може този проект да се реализира много бързо съвместно с общините и цялото ръководство на Видин, Монтана, Враца и др. „Бях във Видин миналата и по-миналата седмица и съм докладвал пред кметовете, пред председателите на общински съвети, пред медиите и пред всички други, които са заинтересовани, реализацията на проекта на магистралата от Видин до София. Няма никакви общини или прехвърляне отговорности на такива“, уточни той.", "date": "2018.02.03", "title": "Жители на Северозападния регион излязоха за втори път на протест с искане за изграждане на магистрала Видин - София и тунел под Петрохан (ОБЗОР)"}
{"url": "http://www.focus-news.net/news/2018/02/03/2484698/tass-siriyskite-kyurdi-saobshtiha-che-okolo-150-mirni-zhiteli-v-afrin-sa-zaginali-v-rezultat-ot-turskite-avioudari-i-artileriyski-obstreli.html", "text": "Броят на загиналите мирни жители в резултат от авиационни удари и артилерийски обстрели на турските войски в северозападния сирийски район Африн достигна 150 души. Това съобщи в събота агенция Firat, позовавайки се на информация от Министерството на здравеопазването на Африн, предава ТАСС.\r\nСпоред данните на агенцията, броят на ранените е около 300 души, повечето от които жени и деца. „Турската войска увеличи обстрелите по населените места и броят на загиналите расте с всеки час“, е заявил представител на здравното ведомство.\r\nСпоред съобщение на саудитския телевизионен канал Al Arabiya, формированията на „Свободната сирийска армия“ (ССА), с поддръжката на турска бронетехника, в момента настъпват в района на село Раджо, на север от административния център Африн. По-рано те овладяха височината Джебел-Дермек и заеха селата Химам и Шейх Хадид. Боевете продължават в пограничния сектор Булбул, където кюрдските опълченци са нанесли загуби на противника край селището Али кара. Според сведенията на агенция Firat, в този район са загинали не по-малко от пет турски военнослужещи членове на ССА.\r\nПревод и редакция:", "date": "2018.02.03", "title": "ТАСС: Сирийските кюрди съобщиха, че около 150 мирни жители в Африн са загинали в резултат от турските авиоудари и артилерийски обстрели"}
{"url": "http://www.focus-news.net/news/2018/02/03/2484700/ria-novosti-kyurdite-izraziha-saboleznovaniyata-si-za-smartta-na-ruskiya-pilot-v-idlib.html", "text": "„Отрядите за народна самоотбрана“ (ОНС) изразяват искрените си съболезнования на руския народ във връзка със смъртта на руския пилот в провинция Идлиб, съобщи пред РИА Новости официалният представител на ОНС Рейзан Хеду.\r\nПо-рано от Министерството на отбраната на Русия съобщиха, че руски самолет Су-25 е свален в събота в сирийската провинция Идлиб, пилотът се е катапултирал, но е загинал при бой с терористите.\r\n„Аз, като официален представител на ОНС Африн, на първо място искам да изразя съболезнованията си на руския народ във връзка със смъртта на пилота на сваления руски самолет в Идлиб. Струва ми се, че всички са наясно кой поддържа тези терористически групировки. Терористите в Идлиб са обсадени и могат да получават помощ единствено от Търция“, заяви Хеду.\r\nСпоред неговите думи, отрядите на въоръжените групировки, воюващи срещу сирийската армия Идлиб, едновременно участват и в настъплението срещу Африн, на страната на турската армия.\r\n„Руският пилот загина от ръцете на терористите, кюрдите измират от ръцете на същите терористи. Трябва да обединим усилията си за съвместна борба с тях и техните покровители... Запалихме свещ в памет на руския пилот, по същия начин, по който палим свещи в памет на загиналите кюрди“, добави още кюрдският представител.\r\nХеду смята, че е необходимо ССА да се отреже напълно от границата с Турция, което ще доведе до победа над тероризма в Сирия.\r\nПревод и редакция:", "date": "2018.02.03", "title": "РИА Новости: Кюрдите изразиха съболезнованията си за смъртта на руския пилот в Идлиб"}
{"url": "http://www.focus-news.net/news/2018/02/03/2484706/tass-na-natsionalisticheski-miting-v-korsika-se-sabraha-poveche-ot-22-hilyadi-dushi.html", "text": "Манифестация в Корсика в подкрепа на исканията, издигнати от националистите към централните френски власти, се събраха от 22 до 25 хиляди души. Това съобщи френския телевизионен канал BFM, като се позовава на данни от организаторите на митинга, състоял се в събота в град Аячо, предава ТАСС.\r\nДемонстрацията, организирана три дни преди посещението на френския президент Еманюел Макрон в Корсика, започна около 15:00 местно време (16:00 българско). Участниците обикаляха по улиците на града, държейки в ръце транспаранти с надписи като „Демокрация и уважение към корсиканския народ“. На гърбовете на някои бяха прикрепени плакати с надписи: „Демокрация“. Много демонстранти са носили и знамена на острова.\r\n„Радваме се, че корсиканският народ отговори на нашия призив“, заяви председателят на корсиканския парламент Жан-Ги Таламони. „Смятам, че и в бъдеще хората ще се мобилизират, за да ни подкрепят със своите гласове“. На свой ред лидерът на блока „За Корсика“ Жил Симеони подчерта, че манифестацията е „силно послание, отправено към корсиканците“.\r\nАкцията е продължила около час и половина и е преминала без инциденти. Според оценките на местната префектура, в нея са взели участие около 6 хиляди души.\r\nПо-рано Таламони съобщи, че корсиканските националисти имат намерение да започнат преговори с Париж относно автономния статут на острова. Още преди изборите за регионалнен парламент, състояли се на 10 декември, с цел да получат максимална подкрепа от избирателите, националистите смекчиха своята позиция и поискаха, на този етап, не отделяне на Корсика от Франция, а придобиване на широка автономия.\r\nТе поискаха също и редица изменения във френската конституция, в частност, признаването на корсиканския език за официален на остров, заедно с френския, както и въвеждането на статут на местния жител, за да се пресекат евентуални спекулации с недвижима собственост.\r\nКоалицията на корсиканските националисти „За Корсика“, в която влизат привърженици на разширяването на автономията на острова, както и политици, искащи пълна независимост от Франция, удържа убедителна победа на изборите за регионален парламент, получавайки 56,5% от гласовете.\r\nПревод и редакция:", "date": "2018.02.03", "title": "ТАСС: На националистически митинг в Корсика се събраха повече от 22 хиляди души"}
{"url": "http://www.focus-news.net/news/2018/02/03/2484702/afp-siriyski-dzhihadisti-zayaviha-che-sa-svalili-ruskiya-su-25-nad-idlib.html", "text": "Джихадисткият съюз „Хаят Тахрир аш Шам“ заяви, че е свалила руския щурмовик Су-25 в Северозападна Сирия с ракета, изстреляна от преносим зенитно-ракетен комплекс, предава AFP, като се позовава на информация от пропагандния интернет портал на терористите.\r\nГрупировката се похвали за сваления самолет в своя сайт Ibaa, но не се съобщава каква е съдбата на пилота.\r\nПревод и редакция:", "date": "2018.02.03", "title": "AFP: Сирийски джихадисти заявиха, че са свалили руския Су-25 над Идлиб"}
{"url": "http://www.focus-news.net/news/2018/02/03/2484707/alsat-m-makedoniya-mvr-na-makedoniya-i-albaniya-se-obediniha-sreshtu-potentsialni-teroristichni-zaplahi.html", "text": "Министрите на вътрешните работи на Македония и Албания Оливер Спасовски и Фатмир Джафар подписаха Меморандум за полицейско сътрудничество в областта на тероризма в събота в Охрид, като в него се предвижда обмен на информация за лица и групи, фигуриращи като потенциални извършители на терористични нападения в двете държави и в региона, предава излъчващата на албански език скопска телевизия „Алсат – М“.\r\nСпасовски заяви: „Тероризмът е глобално предизвикателство, но и риск, пред който са изправени страните в региона. Меморандумът, подписан днес, предполага два начина за справяне с тероризма  - по превантивен и репресивен начин. Министерствата на вътрешните работи на двете страни активно си съдействат за защитата на границите, а чрез модерен подход за нейното осигуряване се провежда едновременен контрол, както и улесняване на движението на потока от хора и стоки“.\r\nДжафар, от своя страна, изрази задоволството си, че няма нито един отворен въпрос в областта на сигурността и сътрудничеството, който засяга и двете държави. За всички аспекти на въпросите, които са под ръководството на министерствата на вътрешните работи, както македонската, така и албанската страна имат еднаква позиция.\r\nНа работната среща в Охрид е разговаряно още за сътрудничество между Скопие и Тирана в областта в спирането  на трафика на наркотици, хора и оръжия, обмен на информация, опит и положителни практики, възможности за засилване на сътрудничеството, както на двустранна основа, така и в рамките на регионалните инициативи.\r\nОсвен това македонското Министерство на вътрешните работи подкрепи инициативата на албанската полиция за създаване на регионален център за полицейско сътрудничество на страните от Западните Балкани. На срещата беше договорено да се създадат групи за сътрудничество на оперативно ниво и да се подготви план за срещи за обмен на информация, съвместни действия и оперативни действия, както и анализът им.\r\nПревод и редакция:", "date": "2018.02.03", "title": "„Алсат – М“ (Македония): МВР на Македония и Албания се обединиха срещу потенциални терористични заплахи"}
{"url": "http://www.focus-news.net/news/2018/02/03/2484699/toplofikatsiya-sofiya-poradi-prekasvaniya-v-elektrozahranvaneto-sa-vazmozhni-vremenni-kolebaniya-v-toplopodavaneto-v-razlichni-rayoni-na-grada.html", "text": "Поради прекъсвания в електрозахранването, предизвикани от бурния вятър в столицата, има смущения в работата на помпите по топлопреносната мрежа. Това съобщиха от \"Топлофикация\"-София. Поради тези причини са възможни временни колебания в топлоподаването в различни райони на града. Дежурните екипи на дружеството наблюдават постоянно работата на съоръженията и предприемат необходимите мерки в създалата се неблагоприятна климатична обстановка.", "date": "2018.02.03", "title": "\"Топлофикация\"-София: Поради прекъсвания в електрозахранването са възможни временни колебания в топлоподаването в различни райони на града"}
{"url": "http://www.focus-news.net/news/2018/02/03/2484704/faktor-makedoniya-angazhirani-sa-1500-avtobusa-za-transport-do-utreshniya-protest-makedoniya-e-gartsiya-v-atina.html", "text": "Ангажирани са над 1500 автобуса за транспорт до Атина за протестът в неделя, 4 февруари, на който гърците ще заявят, че не искат терминът „Македония“ да е част от решение по спора за името на бившата югорепублика, съобщи скопската електронна медия „Фактор“.\r\nОт медията уточняват, че на протеста ще участва младшия партньор в управляващата коалиция – „Независимите гърци“ (АНЕЛ) на Панос Каменос. Поддръжка за митинга изразиха и от най-голямата гръцка опозиционна партия Нова Демокрация, като нейният председател Кирякос Мицотакис дори ще бъде на площад Синтагма. Поддръжка дойде и от Гръцката църква. Анархистите, от своя страна, организираха контрапротест.\r\nПревод и редакция:", "date": "2018.02.03", "title": "„Фактор“ (Македония): Ангажирани са 1500 автобуса за транспорт до утрешния протест „Македония е Гърция“ в Атина"}
