{"url": "http://www.focus-news.net/news/2017/09/25/2439675/the-guardian-venetsuelskiyat-vanshen-ministar-zayavi-che-donald-tramp-se-darzhi-kato-imperator-na-sveta.html", "text": "Венецуелският външен министър обвини американския президент Доналд Тръмп, че се държи като „император на света“, пише The Guardian. Това се случи, след като Доналд Тръмп разкритикува режима на венецуелския президент Николас Мадуро пред Генералната асамблея на ООН.\r\nВъншният министър на южноамериканската страна Хорхе Ареаза изнесе речта си един ден, след като Тръмп подписа забрана за пътуване в САЩ на представители на венецуелските власти.\r\n„Все едно, че е император на света, президентът на САЩ Доналд Тръмп използва този подиум, построен за мир, за да обявява войни и тотално унищожение на държавите-членки на ООН“, заяви външният министър на Венецуела.\r\nАгенция „Фокус“ припомня, че международната общност разкритикува властите във Венецуела заради референдума, с който бе създадено ново „Конституционно събрание“, съставено изцяло от лоялни на властта депутати. Същевременно правителството в Каракас премахна правомощията на венецуелския парламент, в който доминираше опозицията. От началото на тази година досега, във Венецуела загинаха над 120 души при улични сблъсъци.  Симеон Миланов", "date": "2017.09.25", "title": "The Guardian: Венецуелският външен министър заяви, че Доналд Тръмп се държи като „император на света“"}
{"url": "http://www.focus-news.net/news/2017/09/25/2439640/voa-pakistan-i-rusiya-zapochnaha-obshto-voenno-uchenie.html", "text": "Пакистански и руски военни започнаха в понеделник общо учение с фокус върху контратероризма, съобщава радио Voice of America. Маневрите, които носят името „Приятелство 2017“ се провеждат в планински и гористи райони в Северен Кавказ, като общата им продължително е две седмици. \r\nСпоред пакистанските военни „общите учения ще подсилят и заздравят военните връзки между страните“, а Пакистанската армия ще сподели опита си в борбата срещу тероризма. \r\nМеждувременно тази седмица завършват общите военни тренировки между Пакистан и Китай.. Цанко Цолов", "date": "2017.09.25", "title": "VOA: Пакистан и Русия започнаха общо военно учение"}
{"url": "http://www.focus-news.net/news/2017/09/25/2439641/ministar-lilyana-pavlova-neobhodim-e-balans-mezhdu-bezvazmezdnata-pomosht-i-finansovite-instrumenti.html", "text": "Вярваме и подкрепяме идеята за повече фондове и добавената стойност от тях, както и че е необходимо да има баланс между безвъзмездното финансиране и финансовите инструменти. Това каза министърът за Българското председателство на Съвета на ЕС Лиляна Павлова, по време на конференцията \"Бъдещето на финансите на ЕС\", която се проведе в Брюксел, съобщиха от пресцентъра на Министерство за Българското председателство на Съвета на ЕС 2018. Дискусията се излъчваше на живо на сайта на Европейската комисия. През онлайн платформа министър Павлова отговаря и на въпроси, постъпили в реално време.\r\n\"Като човек с опит смятам, че държави като България имат нужда от фондове в съчетание с финансово инженерство. Защото финансовото инженерство не е приложимо във всички области – например има области и проекти, които не генерират приходи – като водния сектор\", заяви министър Павлова. В тези случаи са необходими директни грантове или грантове в рамките на 50%, другите 50% да са инструменти на финансов инженеринг.\r\nПавлова посочи, че инфраструктури като българската вътрешна пътна инфраструктура имат нужда от подкрепа, но Европейският съюз също има нужда от тях, за да преминат стоките и услугите от една държава към друга. Затова трябва да се помисли за балансиран подход.\r\n\"Подкрепяме идеята, че регионите не трябва да се разделят на бедни и богати, на Изток и Запад, смятаме че Многогодишната финансова рамка трябва да е рамка за солидарност и подкрепа. Някои райони като нашия имат нужда от подкрепа и солидарност – при проблема с емиграцията например. Трябва да се допълваме, а не да си съперничим в тези области. Надявам се до постигнем конструктивно решение за Многогодишната финансова рамка преди май 2019, в рамките на настоящия мандат на Европейския парламент, за да не загубим инерция. Това може да стане по време на Българското председателство\", каза още министър Павлова и подчерта, че България си сътрудничи тясно с Австрия и Румъния, които ще председателстват Съвета на ЕС след нас.\r\n\"Страни като България имат нужда от кохезионните фондове, за да се изравнят различията\", заяви по време на форума еврокомисарят по бюджет и човешки ресурси Гюнтер Йотингел. \"Надявам се конструктивната дискусия да продължи по време на Естонското председателство, както и по време на амбициозното българско председателство, чакаме предложения за графика, размера и съдържанието на многогодишната рамка\", заяви комисар Йотингер. \"Нашата амбиция е да предложим балансиран подход. Надявам се да имаме платформа, която да е готова през януари догодина и да я обсъдим форума през пролетта в София\", добави той.", "date": "2017.09.25", "title": "Министър Лиляна Павлова: Необходим е баланс между безвъзмездната помощ и финансовите инструменти"}
{"url": "http://www.focus-news.net/news/2017/09/25/2439642/irakski-naroden-predstavitel-kyurdistan-shte-prichini-godini-nestabilnost-v-regiona.html", "text": "Иракският народен представител Муафак ал Рубайе заяви пред репортери в понеделник, че кюрдския референдум за независимост ще вкара целия регион в години на нестабилност, съобщава кюрдската телевизия Rudaw.  Според неговите думи „стъпката, предприета от някои расисти в Кюрдистан ще доведе до нестабилност в целия регион в идващите години“, като добави, че най-много губи „нашата обичана кюрдска нация“.  Цанко Цолов", "date": "2017.09.25", "title": "Иракски народен представител: Кюрдистан ще причини години нестабилност в региона"}
{"url": "http://www.focus-news.net/news/2017/09/25/2439643/varna-darvata-za-ogrev-v-grada-se-predlagat-na-tsena-ot-168-leva-za-ton.html", "text": "Нарязани и нацепени дърва за огрев във Варна се предлагат на цена от 168 лева за тон, показа репортерска проверка на Радио „Фокус“ – Варна. В една от фирмите за търговия с твърди и течни горива цената на тон въглища е 303 лева, а чувал от 25 кг се предлага за 8.55 лева за брой. Брикетите се търгуват за 320 лева за тон. Търговците коментират, че се търсят и еко брикети, които се предлагат на цена от 4.70 лева за чувал от 15 кг слънчогледови, украинските еко брикети се търгуват за 5.10 лева за опаковка от 19 кг. Пелетите от дъб и бук са на 5.80 лева за опаковка от 15 кг, а иглолистни пелети се търгуват за 6.20 лева за опаковка от 15 кг. За определени количества фирмите осигуряват безплатен транспорт в рамките на града, а извън града транспортът се заплаща. На много от борсите в града дървата за огрев се предлагат и на фигурки. Търговците коментират, че потребителите трябва да внимават при покупката на дърва за огрев и да мерят предлаганите фигури, които много често не са кубик и се предлагат на по-ниски цени. Дърва за огрев с размер на клетка на камион 105/95/95 см, нарязани и нацепени, се предлагат за 75 лева, чувал дърва – за 4 лева, а чувал разпалки – за 3 лева. В друга борса дърва за огрев с фигура от 1 кубичен метър се търгува за 80 лева, но е обявено, че няма наличност в момента, а размер 75/75/120 см се предлага за 65 лева. Предлагат се и дърва за огрев бяло и черно меше фигура 90/90/100 см нарязани и нацепени за 70 лева, а 1 кубичен метър метровки за 65 лева.\r\nМарияна ВАЛЕНТИНОВА", "date": "2017.09.25", "title": "Варна: Дървата за огрев в града се предлагат на цена от 168 лева за тон"}
{"url": "http://www.focus-news.net/news/2017/09/25/2439644/vladimir-georgiev-obshtina-vidin-4-901-133-lv-sa-prihodite-ot-mestni-danatsi-i-taksi-v-byudzheta-na-obshtinata-ot-nachaloto-na-2017-godina.html", "text": "4 901 133 лв. са приходите от местни данъци и такси в бюджета на Община Видин от началото на година, което е с 266 136 лв. повече в сравнение със същия период на 2016 година, когато постъпленията са възлизали на общо 4 634 997 лв. Това каза за Радио „Фокус“ – Видин Владимир Георгиев, началник на Отдел „Местни данъци и такси“ в Община Видин. Той посочи, че 1 760 419 лв. от общата сума са събрани приходи от дължими данъци и такси за минали години. Съставени са 904 акта за установяване на задължения, на обща стойност 1 196 993 лв., като 100 акта на обща стойност 213 000 лв. са предадени на държавен и частен съдебен изпълнител. „Физически и юридически лица, които имат задължения за данъци и такси над 300 лв., могат да се явят в Отдел „Местни данъци и такси“, за да пристъпят към разсрочено или отсрочено изплащане на своите задължения“, заяви Владимир Георгиев.\r\nАнна ЛОЗАНОВА", "date": "2017.09.25", "title": "Владимир Георгиев, Община Видин: 4 901 133 лв. са приходите от местни данъци и такси в бюджета на Общината от началото на 2017 година"}
{"url": "http://www.focus-news.net/news/2017/09/25/2439645/reuters-moskva-obvini-dvulichnata-amerikanska-politika-za-smartta-na-ruskiya-general-v-siriya.html", "text": "Сергей Рябков, заместник външен министър на Москва, заяви в понеделник, че „двуличната политиката“ на САЩ е виновна за смъртта на руския генерал-лейтенант Валери Асапов, съобщава РИА Новоси, предава Reuters. \r\nПо-рано днес Руското министерство на отбраната потвърди, че в неделя Асапов е починал в следствие на бомбардировки от страна на „Ислямска държава“ в сирийската провинция Дейр ез-Зор. \r\n„Смъртта на руския командващ е цената, кървавата цена, за двуличната американска политика в Сирия“, заяви пред репортери Рябков.  Цанко Цолов", "date": "2017.09.25", "title": "Reuters: Москва обвини „двуличната американска политика“ за смъртта на руския генерал в Сирия"}
{"url": "http://www.focus-news.net/news/2017/09/25/2439646/7-plazhni-zoni-na-teritoriyata-na-oblastite-dobrich-i-varna-sa-bez-neobhodimata-tehnicheska-infrastruktura-za-otvezhdane-i-prechistvane-na-otpadachni-vodi.html", "text": "7 плажни зони на територията на областите Добрич и Варна са без необходимата техническа инфраструктура за отвеждане и пречистване на отпадъчни води. Това сочат проведените проверки на Басейнова дирекция „Черноморски район”, съвместно с екоинспекците във Варна и Бургас в периода 1 юни - 31 август, съобщиха от пресцентъра на Басейнова дирекция „Черноморски район”. Проверките са фокусирани към обекти, потенциални замърсители на Черно море. Контролната дейност през туристическия сезон е проведена в изпълнение на Заповед на министъра на околната среда и водите. Извършени са общо 106 проверки, от които 51 по Южното и 55 по Северното Черноморие. Предприети са мерки за привеждане на обектите в съответствие със Закона за водите. Издадени са 27 предписания, от които 25 са изпълнени в срок. Съставени са 10 акта – 5 за нерегламентирано заустване на отпадъчни води в Черно море и 5 – за нерегламентирано водовземане.\r\nРезултатите от 45 проверки на обекти потенциални замърсители на Черно море са показали, че проверените обекти в зоните с води за къпане на Дуранкулак, Крапец, Балчик, местност Иканталъка, Плаж Аспарухово - Варна, Голям плаж в к.к. Св. св. Константин и Елена във Варна и к.к. Шкорпиловци, не отговорят на изискванията на чл. 13 от Закона за устройство на Черноморското крайбрежие, поради липса на необходимата техническа инфраструктура за отвеждане и пречистване на отпадъчни води. Уведомени са областните управители на Добрич и Варна за предприемане на действия по компетентност.\r\nПроверени са 25 пречиствателни станции за отпадъчни води (ПСОВ), канализационни системи и мрежи по Черноморското крайбрежие. Констатирано е, че населените места без действащи ПСОВ са Дуранкулак, Крапец, местност Иканталъка, община Каварна, к.к. Шкорпиловци, Ахтопол, Варвара, Синеморец, кв. \"Крайморие\" - Бургас. Пречиствателните станции за отпадъчни води без изградено третично пречистване за отстраняване на биогенните елементи са ПСОВ „Шабла”, ПСОВ \"к.к. Албена - село Кранево\", ПСОВ \"Камчия\", ПСОВ \"Златни пясъци\", ПСОВ „Китен - Приморско“, ПСОВ “Елените” и ПСОВ „Лозенец“.\r\nПо сигнали за замърсяване на морските води Басейнова дирекция е извършила 36 проверки съвместно с Регионалните инспекции по околна среда и водите, Регионалните лаборатории към Изпълнителната агенция по околна среда в Бургас и Варна, ИА „Морска администрация“, Регионалните здравни инспекции и представители на черноморски общини. 10 от сигналите са били неоснователни.\r\nПрез летния сезон са постъпили сигнали за замърсяване на плажната ивица по цялото черноморско крайбрежие от нефтопродукти. При проверките са присъствали и концесионерите на замърсените с мазут плажове. Мазутни частици са открити по цялата плажна ивица в районите на к.к. Златни пясъци, Обзор, Поморие, Равда - Несебър и на „Каваци“ при Созопол. При проверките не са установени брегови източници на замърсяване. „Морска администрация” - Бургас по сателитни снимки е констатирала предполагаемия нарушител, изхвърлил от трюмовете си отпадъчни води, съдържащи мазут, масла и горива. Замърсяването е на 81 морски мили източно от нос Емине. „Морска администрация” е предприела действия за доказване на нарушението и налагане на санкции на извършителя.", "date": "2017.09.25", "title": "7 плажни зони на територията на областите Добрич и Варна са без необходимата техническа инфраструктура за отвеждане и пречистване на отпадъчни води"}
{"url": "http://www.focus-news.net/news/2017/09/25/2439647/rudaw-visoka-izbiratelna-aktivnost-e-otchetena-v-irakski-kyurdistan.html", "text": "Иракските кюрди гласуваха масово на референдума за независимост от Багдад в понеделник, предава телевизия Rudaw. По официални данни, 76% от населението е дало своя глас до 18:00 часа, час преди края на изборния ден. В Ханакин, Акре и Захо е отчена повече от 90% избирателна активност.\r\nОчакват се първи резултати.  Цанко Цолов", "date": "2017.09.25", "title": "Rudaw: Висока избирателна активност е отчетена в Иракски Кюрдистан"}
{"url": "http://www.focus-news.net/news/2017/09/25/2439648/sport-balgariya-sreshta-germaniya-v-reshavasht-mach-za-vlizane-v-chetvartfinalite-na-evropeyskoto-parvenstvo-po-voleybol-za-zheni.html", "text": "България ще играе срещу Германия в сряда в плейофите за влизане сред осемте най-добри отбора на Европейското първенство по волейбол за жени, което се играе в Баку.\r\nПо-рано днес отборът на Азербайджан победи Германия с 3:1 ( 19:25, 25:19, 25:18, 25:18) гейма и се класира директно за четвъртфиналите на Европейското първенство в Баку. \r\nТака Азербайджан спечели надпреварата в Група \"А\" пред отборите на Полша и Германия.\r\nДиректно за четвъртфиналите се класираха още отборите на Русия, Италия и Сърбия.\r\nВ плейофите на 26 и 27 септември ще спорят:\r\nБеларус - Чехия, Холандия - Хърватия, България - Германия, Полша срещу Турция или Украйна, които играят в момента.", "date": "2017.09.25", "title": "Спорт: България среща Германия в решаващ мач за влизане в четвъртфиналите на Европейското първенство по волейбол за жени"}
{"url": "http://www.focus-news.net/news/2017/09/25/2439649/plamen-manushev-gerb-vrashtaneto-na-dobrich-prez-1940-godina-v-predelite-na-balgariya-e-golyama-pobeda-na-balgarskata-diplomatsiya.html", "text": "Връщането на Добрич през 1940 година в пределите на България е може би единствената голяма победа на българската дипломация, благодарение на която са върнати около 7 600 кв. км територия без война и без проливане на войнишка кръв. Това каза пред Радио „Фокус“ народният представител на ГЕРБ от избирателен район Добрич Пламен Манушев по повод Деня на Добрич. „За радост в последните години доста по-открито и по-спокойно се говори и от наша страна и от румънска и историческите факти излизат наяве. Започнаха да се честват дати, честват се и битките през Първата световна война и това, което се е случило после през 1940 г. Малко се знаеше, но с тези неща, които се правят в града от Общината и цялата общественост, както и участието на военно-морските сили, все повече хора знаят и научават за значението на този велик ден за българите в Добруджа. Особено за хората от град Добрич това е било невероятна радост“, коментира Манушев. По думите му всяка година жителите на Добрич започват отбелязването на празника на града с почитане паметта на загиналите 1013 български войни, воювали срещу десетократно превъзхождащ ги противник през септември 1916 година. Според Манушев героизмът на тези мъже никога не бива да бъде забравян, защото те са обичали Отечеството повече от живота си.", "date": "2017.09.25", "title": "Пламен Манушев, ГЕРБ: Връщането на Добрич през 1940 година в пределите на България е голяма победа на българската дипломация"}
{"url": "http://www.focus-news.net/news/2017/09/25/2439650/balgarka-zagina-a-saprugat-y-e-v-bolnitsa-sled-opit-za-podobryavane-na-svetoven-rekord-po-gmurkane-obzor.html", "text": "Властите в Атина съобщиха, че 45-годишна българка е загинала при гмуркане на голяма дълбочина край северното крайбрежие на Гърция. Нейният съпруг е бил прехвърлен с хеликоптер в болница в Солун. От МВнР уточниха, че смъртта на жената е установена в 18.30 часа в неделя, след като двамата са участвали във водолазен експеримент за поставяне на нов световен рекорд. Съгласно разпространената информация, българката е получила дезориентация на голяма дълбочина, което е довело до удавянето й. Двойката водолази от България са се спускали в присъствието на лекар, но той не е успял да помогне на жената. След изтеглянето й на повърхността тя е обявена за мъртва. Съпругът на удавилата се в Гърция българка е бил поставен в барокамера в болница в Солун, от където обаче не се ангажираха с оценка за състоянието му. \r\n45-годишната жена искала да подобри световния рекорд за дълбоко гмуркане при жените, който е от 221 метра. Целта й е била да достигне до 231 метра дълбочина, но на третия час й е прилошало и загубила съзнание. По случая се води разследване.", "date": "2017.09.25", "title": "Българка загина, а съпругът й е в болница, след опит за подобряване на световен рекорд по гмуркане (ОБЗОР)"}
{"url": "http://www.focus-news.net/news/2017/09/25/2439651/varna-chetiri-novi-eksponata-obogatiha-ekspozitsiyata-na-muzeya-na-mozaykite-v-devnya.html", "text": "С обогатена експозиция посреща посетителите Музеят на мозайките в Девня. Това съобщиха от пресцентъра на Община Девня. Учреждението вече разполага с макет на античния град Марцианопол, чиито руини лежат под днешния квартал „Река Девня“, с модел на античната вила с уникалните подови мозайки, върху основите на която е построен музеят, с макет на античния амфитеатър и с модел на римска колесница. Инициативата за обогатяването на музейната експозиция е на кмета Свилен Шитов и на главния архитект на Община Девня Симеон Георгиев.\r\nМакетът на Марцианопол показва древния град с крепостната стена и разположението на кулите по нея. В центъра му е показано мястото, където се намира античната сграда с мозайките. В североизточния ъгъл на крепостта е разположен амфитеатърът. Според информацията, съхранена в музея, това е първият проучен и доказан античен амфитеатър на територията на България. На него са се провеждали гладиаторски борби пред около 3500 зрители.\r\nМакетът на античната сграда с мозайките разкрива едни от най-качествените образци на римското мозаечно изкуство. „Той дава една добра представа как е изглеждал този богат, бих казал, аристократичен дом от римския град. Къщата е разположена на площ от около 1400 квадратни метра с голям вътрешен двор“, каза директорът на Музея на мозайките Иван Сутев.\r\nЧаст от стените на макета остават отворени, за да се видят уникалните мозайки, една от които е символът на Девня – изображението на Горгона-Медуза. Съхранената мозайка е включена в основната експозиция на музея.\r\n„Основната цел на тези макети е всеки един редови посетител да може по-добре да си представи как са изглеждали тези обекти. В действителност това подобрява качеството на туристическия продукт и повишава интереса към музея“, каза още Иван Сутев.\r\nВпечатляващ е и моделът на римска колесница, която предвождаше шествието на античния фестивал „Марцианопол – животът в древния град“, който събира в Девня ценителите на древната история и култура.", "date": "2017.09.25", "title": "Варна: Четири нови експоната обогатиха експозицията на Музея на мозайките в Девня"}
{"url": "http://www.focus-news.net/news/2017/09/25/2439652/kyustendil-sedem-dushi-sa-odobreni-za-lichni-asistenti-kam-tsentara-za-pochasovo-predostavyane-na-uslugi-za-sotsialno-vklyuchvane-v-grada.html", "text": "Седем души са одобрени за лични асистенти към Центъра за почасово предоставяне на услуги за социално включване. Това съобщи за Радио „Фокус” – Кюстендил Радостина Васева, директор на Дирекция „Здравеопазване, социални дейности и жилищна политика” към Община Кюстендил. Личните асистенти са част от персонала към центъра, чрез който се осигурява предоставянето на интегриран достъп до здравни, социални и други услуги, според специфичните потребности на човека в неравностойно положение, основавайки се на индивидуалната му оценка. „Чрез тези услуги за социално включване в общността или домашна среда, се цели да се подобри достъпът до основни социални и здравни услуги и постигане на независимост и социална интеграция за възрастните и хората с увреждания”, каза Радостина Васева.\r\nВенцеслав ИЛЧЕВ", "date": "2017.09.25", "title": "Кюстендил: Седем души са одобрени за лични асистенти към Центъра за почасово предоставяне на услуги за социално включване в града"}
{"url": "http://www.focus-news.net/news/2017/09/25/2439653/kmetat-na-svishtov-gencho-genchev-obshtinata-posreshtna-traditsionnite-praznitsi-svishtovski-loznitsi-v-stabilno-finansovo-sastoyanie.html", "text": "Община Свищов посрещна традиционните празници „Свищовски лозници“ в  стабилно финансово състояние. Това каза кметът на Свищов Генчо Генчев в интервю за Агенция „Фокус“ по повод традиционните празници „Свищовски лозници“, които се проведоха от 22 до 24 септември в града. „Към този момент Община Свищов няма неразплатени разходи. Приходната част е в напрежение, но смятам, че до края на годината ще се изравни. Общината ще приключи в много стабилно финансово състояние. Има манипулации, които се опитват да представят, че общината е в лошо финансово състояние. Няма такова нещо. Община Свищов разполага с 1 млн. и 700 хил. лв. налични средства по приходната част. Те ще се запазят и докрая на годината. Всички целеви средства са в сметките. Разплащат се определени проекти. Изтеглени са безлихвени заеми от ОП „Флаг“, с които да бъдат разплатени всички проекти. Нямаме притеснение относно връщането, защото средствата ще бъдат възстановени от европейските структурни фондове и правителството“, коментира кметът на Свищов. Той поясни, че по отношение на „Свищовските лозници“ са събирани средства от спонсорства, както от физически лица, така и от юридически лица. По думите му Общината е изразходвала за тях заложеното в културния календар. „Не сме напрягали допълнителни средства, за да се случи всичко това както тази година, така и миналата“, допълни Генчо Генчев. \r\nДеница КИТАНОВА", "date": "2017.09.25", "title": "Кметът на Свищов Генчо Генчев: Общината посрещна традиционните празници „Свищовски лозници“ в  стабилно финансово състояние"}
{"url": "http://www.focus-news.net/news/2017/09/25/2439654/varna-prodalzhava-bezplatnoto-nachalno-obuchenie-po-sport-za-detsa-ot-obshtinata.html", "text": "Община Варна организира целогодишно начално обучение по различни видове спорт на деца. Инициативата се организира съвместно от дирекция „Спорт“, предприятието „Спорт Варна“, в партньорство със спортните клубове, ползващи безвъзмездно общинската база. Това съобщиха от Община Варна. Обучението е безплатно и се провежда от квалифицирани треньори. Програмите предвиждат:\r\n– Плувен басейн „Делфини” – Програмата е целогодишна за деца от 8 до 12 г. Курсът е в рамките на 20 учебни час (около месец и половина). Записването става на касата на басейна с документ, удостоверяващ възрастта на детето. Заплаща се само такса за вход на басейна от 20.00 лв., а обучението е безплатно. Допълнителна информация желаещите могат да получат на касата на басейна: 052/820 640\r\n– Плувен комплекс „Приморски” – Обучението се провежда от май до септември. Право на участие имат деца на възраст от 6 до 8 години. Записването става при избрания треньор от понеделник до петък, от 12.00 часа до 14.00 часа. За повече информация – 0882/650 146.\r\n– Спортен комплекс „Локомотив“ – Програмата е целогодишна за деца и младежи на възраст между 8 и 13 години. Провежда се целогодишно за спортовете: лека атлетика, хандбал, баскетбол, борба, шах, модерен петобой, бойни спортове. Записването става на място.\r\n– Спортен комплекс „Простор” – начално обучение по различни видове спорт: художествена гимнастика – за деца от 5 до 8 години; по бокс – за ученици от 10 до 14 години; по борба – за деца от 8 до 10 години; по карате киокушин – за деца и ученици от 4 до 17 години; по ММА – за ученици от 13 до 17 години; за джу джицу – за ученици от 12 до 17 години; за шах – за ученици от 10 до 17 години; за кик-бокс – за ученици от 11 до 17 години; за спортна гимнастика – за деца от 5 до 10 години, акробатика – за деца от 5 до 11 години. Записването при избрания треньор става на място.\r\n– Многофункционалната спортна зала Първа езикова гимназия – Волейбол – програмата е целогодишна за деца и младежи на възраст от 10 до 15 години. Записването при избрания треньор става на място от отговорника на обекта.\r\n– Ледена пързалка – Кънки на лед – програмата е целогодишна от 4 до 8/11 години. Записването става на място, след представяне на копие от застраховка „злополука“ за периода на обучение. Допълнителна информация  на тел. 052/46 00 86, 052/46 00 87.\r\n– Тенис кортове „Чайка” – начално обучение по тенис на корт от април до септември за деца от 5 до 8 години. Записването става на място.\r\n– Конна база „Виница” – начално обучение по конна езда от април до септември за ученици от  9 до 13 години. Записване става на място.\r\n– Гребна база „Сия Нейкова” – начално обучение по академично гребане от май до септември.\r\n– Спортен комплекс „Технически университет” – Начално обучение по хокей на трева – от април до септември.", "date": "2017.09.25", "title": "Варна: Продължава безплатното начално обучение по спорт за деца от общината"}
{"url": "http://www.focus-news.net/news/2017/09/25/2439317/predstoyashti-sabitiya-v-stranata-za-25-septemvri-agentsiya-fokus.html", "text": "***\r\nОт 10.00 часа, в Гранитна зала на Министерски съвет, заместник министър-председателят Томислав Дончев и постоянният представител на Световната банка за България Тони Томпсън ще представят проекта „Въвеждане на принципа на споделените услуги в организацията и работата на централната администрация“. \r\n***\r\nОт 09.00 часа зам.-министърът на здравеопазването маг.-фарм. Лидия Нейчева ще открие кръгла маса на тема „Корупционни рискове при доставката и употребата на медицински изделия“, която ще се проведе в „София Хотел Балкан“, зала „Средец“. \r\n***\r\nОт 09.00 часа в УМБАЛ “Света Анна” – София ще започне Научен симпозиум “НА ГОСТИ НА БОЛНИЦА “СВЕТА АННА” – СОФИЯ“. \r\n***\r\nОт 09.30 часа в залата на Полския културен институт (ул. „Веслец” №12) ще се проведе пресконференция за представяне на фестивала „Пиано Екстраваганца”. \r\n***\r\nОт 09.30 часа, 26 състав на Софийски градски съд ще се проведе съдебно заседание по делото срещу Елизабет Вон М. и Дмитрий А., обвинени в престъпление по чл. 253, ал.7 от Наказателния кодекс. \r\n***\r\nОт 10.00 часа между между учебен блок 1 (Ректорат) и учебен блок 2 на университета, ще се състои тържественото откриване на новата 2017-2018 академична година. \r\n***\r\nОт 10.00 до 17.00 часа, в зала 42 на Националния дворец на културата, Център за образователни инициативи организира еднодневна международна конференция на тема E-tools for E-schools - електронното образование и училището. \r\n***\r\nОт 10.30 часа, 19 състав на Софийски градски съд ще проведе съдебно заседание по делото срещу бившия областен управител на София Веселин Пенев и лицензирания оценител Юлия Димитров. (Случая с царските конюшни). \r\n***\r\nОт 10.30 часа III състав на Специализирания наказателен съд ще проведе съдебно заседание по делото срещу Румен С., Младен П., Дейвид Г. и Петър И., обвинени в образуване и ръководене на организирана престъпна група. \r\n***\r\nОт 11.00 часа, в зала „Овална“ в сградата на БЧК,  Български лекарски съюз ще проведе кръгла маса на тема „Мерки за превенция на агресията срещу медицински лица“. \r\n***\r\nОт 11.00 часа в кино „Люмиер Лидл” ще се проведе първата пресконференция по повод предстоящото през месец ноември издание на „Киномания“.\r\n***\r\nОт 11.00 часа, пункт на ул. „Лъчезар Станчев“ №4, ще бъде даден брифинг, свързан с инициативата „Пътна полиция“ да предоставя безвъзмездно устройства „hands free“ на нови собственици на автомобили . \r\n***\r\nОт 13.30 часа I състав на Специализирания наказателен съд ще проведе съдебно заседание по делото срещу Емил М., Лазарин Л., Едуард П. и Мартин Д., обвинение в приготовление на убийство – престъпление по чл. 115 и чл.116 от Наказателния кодекс.\r\n***\r\nОт 13.30 часа VIII състав на Специализирания наказателен съд ще проведе съдебно заседание по делото срещу Симеон С., Тихомир Д., Петър Г., Андон М., Венцеслав Д., Димитър Д., Габриел К., Дончо П., Кирил И., Мариела М., Стела У. и Валери Г., обвинени в образуване и ръководене на организирана престъпна група. \r\n***\r\nОт 19.00 часа, в Интер Експо Център ще се проведе  Българският финал на централноевропейските стартъп награди. Почетен гост на събитието и връчващ наградата в категория “Стартъп на годината” ще бъде заместник-министърът на икономиката Александър Манолев. \r\n***\r\nОт 19.00 часа, в кино “G8 Cinema” ще бъде официалното откриване на второ издание на седмицата на словашкия филм в София - „SLOVAK FILM“ , което ще се проведе в периода от 25 септември до 1 октомври 2017 г. \r\n***\r\nОт 11.00 часа, в зала \"Пресцентър\" на Фестивален и конгресен център, ще се проведе пресконференция за предстоящите Дни на испанската култура и изкуство във връзка с отбелязването на 150-тата годишнина от откриването на почетно консулство на кралство Испания във Варна.\r\n***\r\nОт 14.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ-Варна Емилия Милкова организира приемна за граждани.\r\n***\r\nОт 14.00 ч. в централата на БСП на ул. „Македония” 33 - ще има приемна на народните представители от  ПГ „БСП за България“: Проф. Анелия Клисарова, заместник-председател на комисията по образование и наука и член на комисията по здравеопазване; Иван Иванов - член на парламентарните комисии по регионална политика, благоустройство и местно самоуправление и по транспорт, информационни технологии и съобщения. \r\n***\r\nОт 11.00 часа в пресклуба на БТА ще се състои пресконференция на Сдружение „Клуб на програмистите във Велико Търново“. \r\n***\r\nОт 14.00 часа в конферентната зала на х-л Панорама ще се проведе публично представяне на постигнатите резултати от изпълнението на проект „Толерантни, талантливи, трудолюбиви“.\r\n***\r\nОт 10.00 часа, в Конферентната зала на общината ще се проведе пресконференция с кмета на града Калин Каменов.\r\n***\r\nОт 14.00 часа, в спортен комплекс „Христо Ботев“ ще бъде дадено началото на Европейската седмица на спорта. \r\n***\r\nОт 11.00 часа, в офиса на ГЕРБ в Габрово, ул. „Иван Гюзелев“1, народният представител от ГЕРБ - Габрово Николай Сираков ще даде пресконференция по актуални политически и обществени теми. \r\n***\r\nОт 09.00 часа във Военното гробище музей ще се състои Военен ритуал панахида. \r\n***\r\nОт 10.00 до 17.00 часа ще се състои полагане на венци и цвета пред паметните места – паметници и паметни плочи. \r\n***\r\nОт 11.30 часа в Художествената галерия ще бъде открита ретроспективна изложба на Петър Петров. \r\n***\r\nОт 12.00 часа на площад „Свобода“ ще се състои празничен концерт на Професионален фолклорен ансамбъл „Добруджа“ и Представителна фолклорна танцова студия „Добруджа“ с главен художествен ръководител Стоян Господинов. \r\n***\r\nОт 16.00 часа, в градския парк „Свети Георги“ ще се проведе концерт на стари градски шлагери и патриотични песни „В прегръдка те събрах”. \r\n***\r\nОт 19.30 часа, на пл. „Свобода“ ще се проведе празничен поп-рок концерт „Здравей, Добрич“. \r\n***\r\nОт 17.30 часа в залата на „Дом на науката и техниката” ще се проведе семинар за развитие на пчелните семейства.\r\n***\r\nОт 10.30 часа, в зала „Пресклуб“ на Конгресен център ще се проведе пресконференция по повод началото на Международния панаир Пловдив. Официалното откриване е от 11.30 часа пред Централния вход. \r\n***\r\nОт 12.00 часа в офиса на ГЕРБ-Пловдив област, бул. „Източен\" № 80 ще се проведе пресконференция във връзка с проектите на общините по ОП „Региони в растеж\" 2014 - 2020 година, свързани с образователната инфраструктура.\r\n*** \r\nОт 10.00 до 12.00 часа в Окръжна прокуратура ще се проведе Ден на отворените врати.\r\n*** \r\nОт 10.00 часа в сградата на СУ „Васил Левски“ заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие девет обновени сгради на образователната инфраструктура в Севлиево.\r\n***\r\nОт 20.00 часа, в зала „Орфеида“ на Парк-хотел ще бъде представената опера-буфа „Слугинята – господарка“ от Джовани Батиста Перголези. \r\n*** \r\nОт 10.00 часа в зала 203 на общината ще се състои заседание на Постоянната комисия „Икономическа политика, общинска собственост и контрол по сделките с общинско имущество”. \r\n*** \r\nОт 14.00 часа в зала 304 на общината ще се състои заседание на Постоянната комисия „Правна и опазване на обществения ред”.", "date": "2017.09.25", "title": "Предстоящи събития в страната за 25 септември (Агенция „Фокус“)"}
{"url": "http://www.focus-news.net/news/2017/09/25/2439318/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Иранският министър на външните работи Мохамад Джавад Зариф защити ракетната програма на страната си, посочвайки, че тя трябва да развие собствените си възможности за отбрана, предаде Tehran Times.\r\n„Иран няма не купува военно оборудване на САЩ на сумата от 400 млрд. долара“, заяви Зариф. Той така посочи американските сделки с оръжие с арабските държави от региона. \r\n„Казвали сме и сме го доказали, че ракетите ни са за защита. Помним как някога градовете ни бяха засипани от ракетите на Саддам Хюсеин. Тогава той бе любимец на САЩ и на някои западни държави и никой не се възмути от това, че той използва ракети“, добави той. \r\n***\r\nТурският премиер Бинали Йълдъръм отново разкритикува референдума за независимост на Иракски Кюрдистан, наричайки го „нелегитимен“ , предава Daily Sabah.\r\n„Турция никога няма да толерира промяна на статуквото или нови формирования на южните си граници“, заяви Йълдъръм пред симпатизанти на управляващата турска партия.\r\nТой подчерта, че референдумът на иракските кюрди е „нелегитимен“. Според него, Кюрдското регионално правителство в Северен Ирак, ще бъде държано отговорно за събитията след референдума. \r\n„Този референдум няма да разреши нито един от проблемите на Кюрдското регионално правителство. Този референдум няма да разреши нито един от проблемите между централната власт на Ирак и Кюрдското регионално правителство“, добави той.\r\n***\r\nИзраелската полиция арестува арабски мъж по обвинения в подбуждане към насилие и насърчаване на тероризма, предава The Jerusalem Post.\r\nМъжът, който е на 35 години ще остане под арест, заради продължаващото разследване. Израелският съд удължи задържането му до 27 септември.\r\nПолицията продължава разузнавателните и оперативни действия по намирането на редица заподозрени за подбуждане към тероризъм, който са използвали социалните медии, за да разпространяват посланията си. \r\n***\r\nИранският външен министър заяви, че САЩ са „ненадеждни“, след като президентът Тръмп обяви, че обмисля оттеглянето на Вашингтон от ядреното споразумение, предаваNew York Post.\r\n„Смятам, че САЩ освен непредсказуеми, което понякога може и да мине, доказват, че са и ненадеждни“, заяви иранският министър Джавад Зариф.\r\n„Това, което е важно за международната общност, е да може да разчита на думите на САЩ като партньор. Ако светът не може да разчита на думите на САЩ, тогава никой няма да преговаря с тях, защото ще знаят, че в крайна сметка Вашингтон е на принципа каквото е мое си е мое, а каквото е твое, е въпрос на преговори“, заяви иранският външен министър.\r\n***", "date": "2017.09.25", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/09/25/2439319/pier-moskovisi-izborite-v-germaniya-sa-golyam-shok.html", "text": "Европейският комисар по икономиката и финансите Пиер Московиси заяви, че резултатът от парламентарните избори в Германия „рязко разкрива съмненията в обществото“, предаде Politico.\r\n„Влизането на „Алтернатива за Германия“ в Бундестага е голям шок, който рязко разкрива съмненията в обществото“, написа той като коментар на профила си в социалната мрежа „Фейсбук“. „Германската следвоенна демокрация е силна. Няма амалгама с 1933 година“, добави той.  Виктор Турмаков", "date": "2017.09.25", "title": "Пиер Московиси: Изборите в Германия са голям шок"}
{"url": "http://www.focus-news.net/news/2017/09/25/2439320/tass-viktor-orban-pozdravi-germaniya-za-izborite.html", "text": "Унгарският министър-председател Виктор Орбан двусмислено поздрави Германия за преминалите в нея на 24 септември избори за Бундестаг, предаде ТАСС.\r\n„Будапеща поздравява“, написа Орбан на профила си в социалната мрежа „Фейсбук“ на унгарски и на немски език. Неизвестно е кой именно е поздравил Орбан: канцлерът Ангела Меркел, чийто Съюз между ХДС и ХСС е начело или дяснопопулистката партия „Алтернатива за Германия“, която за първи път влиза в германския парламент.\r\nПреди парламентарните избори в Германия унгарският министър-председател отбелязваше, че се „моли за продължаването на мандата на канцлера Меркел“, защото партията ѝ е по-дружелюбно настроена към Унгария в сравнение със ГСДП и лидера ѝ Мартин Шулц.  Виктор Турмаков", "date": "2017.09.25", "title": "ТАСС: Виктор Орбан поздрави Германия за изборите"}
{"url": "http://www.focus-news.net/news/2017/09/25/2439321/politico-bavarskite-sayuznitsi-na-angela-merkel-otbelyazaha-golyama-zaguba-na-izborite-za-bundestag.html", "text": "Баварската партия Християн-социален съюз, съюзник на германския канцлер Ангела Меркел, е загубила близо 10% от гласовете си на настоящите парламентарни избори в сравнение с тези от 2013 г. според предварителните данни. През 2013 ХСС печели 49,3% от гласовете в Бавария, но според последните изчисления сега тя няма да надмине 39%, предаде  Politico.\r\n„Резултатите от изборите са горчиво разочарование за нас“, заяви председателят на ХСС Хорст Зеехофер. Той посочи, че има „открит фланг“ в дясната част на политическия спектър, който трябва да бъде затворен „с ясна политическа позиция“.\r\n„Сега трябва да градим политика за консервативните либерали, която хората да разберат“, добави баварският политик.   Виктор Турмаков", "date": "2017.09.25", "title": "Politico: Баварските съюзници на Ангела Меркел отбелязаха голяма загуба на изборите за Бундестаг"}
{"url": "http://www.focus-news.net/news/2017/09/25/2439322/ria-novosti-iran-e-atakuval-pozitsii-na-islyamska-darzhava-na-granitsata-mezhdu-siriya-i-irak.html", "text": "Корпусът на стражите на ислямската революция на Иран с помощта на безпилотни летателни апарати е нанесъл удар по позициите на „Ислямска държава“ недалеч от границата между Сирия и Ирак, предаде РИА Новости, позовавайки се на местни медии. \r\nВ резултат на въздушните удари са унищожени няколко опорни точки на терористите, а също така голямо количество техни транспортни средства.  Виктор Турмаков", "date": "2017.09.25", "title": "РИА Новости: Иран е атакувал позиции на „Ислямска държава“ на границата между Сирия и Ирак"}
{"url": "http://www.focus-news.net/news/2017/09/25/2439323/deutsche-welle-alternativa-za-germaniya-e-poluchila-nay-mnogo-glasove-v-iztochna-germaniya.html", "text": "Дяснопопулистката партия „Алтернатива за Германия“, заела трето място на парламентарните избори в страната, за първи път ще влезе в Бундестага. Най-активно за партията са гласували в източната част на страната. Според социолозите своите гласове за нея са дали 21,5% от избирателите в Източна Германия, предаде  Deutsche Welle.\r\nЗа „Алтернатива за Германия“ са гласували 1,05 души, които на последните избори през 2013 г. са гласували за съюза ХДС/ХСС, 470 хил. души, които по-рано са гласували за социалдемократите, 430 хил. немци, преди това гласували за „Левите“ и 740 хил. души, които преди не са гласували на избори или са си дали гласа на предишните на партии, останали извън Бундестага.  Виктор Турмаков", "date": "2017.09.25", "title": "Deutsche Welle: „Алтернатива за Германия“ е получила най-много гласове в Източна Германия"}
{"url": "http://www.focus-news.net/news/2017/09/25/2439324/bashta-ubi-sina-si-sas-zakonno-pritezhavan-pistolet-vav-vilna-zona-kray-plovdiv-obzor.html", "text": "Баща уби сина си със законно притежаван пистолет във вилна зона край Пловдив. Инцидентът е станал към 11.00 часа в събота. Двамата мъже били в конфликт от дълго време. При поредния скандал 69-годишният пенсиониран военен застрелял 35-годишния си син. \r\nОт полицията потвърдиха, че убитият е бил криминално проявен и има регистрация за употреба на наркотици. Бащата е задържан за 24 часа. Пред разследващите е направил пълни самопризнания, че именно той е извършил деянието. По случая е образувано досъдебно производство.", "date": "2017.09.25", "title": "Баща уби сина си със законно притежаван пистолет във вилна зона край Пловдив (ОБЗОР)"}
{"url": "http://www.focus-news.net/news/2017/09/25/2439325/the-guardian-evreyskite-grupi-izraziha-pritesneniya-otnosno-vlizaneto-na-alternativa-za-germaniya-v-bundestaga.html", "text": "Големите еврейски групи са изразили тревога и разочарование от влизането на крайнодясната партия „Алтернатива за Германия“ в Бундестага като трета политическа сила, предаде  The Guardian.\r\nЙозеф Шустер от  Централния еврейски съвет на Германия посочи, че партията „толерира крайнодесни мисли и агитира срещу малцинството“, добавяйки , че очаква другите партии в страната „да разкрият лицето на „Алтернатива за Германия“ и да свалят маската на техните празни, популистки обещания“. \r\nПредседателят на Световния еврейски конгрес Роналд Лаудер нарече канцлера на Германия Ангела Меркел „истински приятел на Израел и на еврейския народ“ и осъди „Алтернатива за Германия“ като „срамно реакционно движение, което припомня най-лошото от миналото на Германия“. Виктор Турмаков", "date": "2017.09.25", "title": "The Guardian: Еврейските групи изразиха притеснения относно влизането на „Алтернатива за Германия“ в Бундестага"}
{"url": "http://www.focus-news.net/news/2017/09/25/2439326/deutsche-welle-angela-merkel-pobedi-v-ednomandatniya-si-izbiratelen-okrag.html", "text": "Германският канцлер Ангела Меркел удържа победа в своя едномандатен избирателен окръг във федералната провинция Мекленбург-Предна Померания, предаде  Deutsche Welle.\r\n44% от местните жители са дали гласа си за Меркел в сравнение с 56,2% на изборите през 2013 г. На второ място в окръга застана Лейф-Ерик Холм от „Алтернатива за Германия“, спечелил 19,2% от гласовете. Въпреки поражението, съперникът на Меркел влиза в Бундестага по партийния списък.  Виктор Турмаков", "date": "2017.09.25", "title": "Deutsche Welle: Ангела Меркел победи в едномандатния си избирателен окръг"}
{"url": "http://www.focus-news.net/news/2017/09/25/2439327/the-independent-angela-merkel-zayavi-che-shte-slusha-i-glasopodavatelite-na-alternativa-za-germaniya.html", "text": "Германският канцлер Ангела Меркел обеща да се вслушва в грижите дори и на хората, гласували за крайнодясната партия „Алтернатива за Германия“, за да спечели обратно тяхната подкрепа, пише   The Independent.\r\nВ речта си по случай първоначалните резултати от гласуването за Бундестаг, които сочат, че тя ще бъде преизбрана за Канцлер, Меркел говори за миграцията и вътрешната сигурност. Тя посочи, че ще реши тези „проблеми“ и че ще работи за разсейването на „страховете“ на хората, гласували за крайната десница. \r\n„Има предизвикателство пред нас в бъдеще и то е, че „Алтернатива за Германия“ влезе в парламента. Трябва да спечелим обратно тези, които са гласували за тази партия, решавайки проблемите им, разбирайки техните страхове и грижи и демонстрирайки добри политики“, добави тя.  Виктор Турмаков", "date": "2017.09.25", "title": "The Independent: Ангела Меркел заяви, че ще слуша и гласоподавателите на „Алтернатива за Германия“"}
{"url": "http://www.focus-news.net/news/2017/09/25/2439328/deutsche-welle-frauke-petri-udarzha-pobeda-v-izbiratelniya-si-rayon-v-saksoniya.html", "text": "Най-голяма подкрепа германската дяснопопулистка партия „Алтернатива за Германия“ на изборите на 24 септември  получава във федералната провинция Саксония. Тук според предварителните данни партията получава около 29,5% от гласовете и се изразвнява с християндемократите на канцлера Ангела Меркел, предаде  Deutsche Welle.\r\nВ един от саксонските едномандатни окръзи победа е удържала съпредседателят на „Алтернатива за Германия“ Фрауке Петри, изпреварвайки кандидата от ХДС Клаус Бремиг. За нея са гласували 37,4% от избирателите, докато за нейния конкурент – 28,8%. Виктор Турмаков", "date": "2017.09.25", "title": "Deutsche Welle: Фрауке Петри удържа победа в избирателния си район в Саксония"}
{"url": "http://www.focus-news.net/news/2017/09/25/2439329/the-daily-express-alternativa-za-germaniya-zaplashi-che-shte-organizira-komisiya-v-bundestaga-za-razsledvane-na-angela-merkel.html", "text": "Съпредседателят на влязлата като трета политическа сила в Бундестага партия „Алтернатива за Германия“ Алис Вайдел заяви, че ще организира специална комисия, която ще разследва обвиненията, че канцлера Ангела Меркел е нарушавала закона, пише  The Daily Express.\r\n„Ние ще организираме разследваща комисия в Бундестага за Ангела Меркел, която ще прегледа престъпленията на тази жена“, заяви Вайдел.  Виктор Турмаков", "date": "2017.09.25", "title": "The Daily Express: „Алтернатива за Германия“ заплаши, че ще организира комисия в Бундестага за разследване на Ангела Меркел"}
{"url": "http://www.focus-news.net/news/2017/09/25/2439330/afp-emanyuel-makron-e-gotov-na-sashtestveno-satrudnichestvo-s-germaniya-sled-pobedata-na-angela-merkel.html", "text": "Президентът на Франция Еманюел Макрон поздрави германския канцлер Ангела Меркел за нейната победа на изборите, обещавайки двата ключови европейски партньора да продължат със своето „съществено сътрудничество“, предаде  AFP.\r\n„Обадих се на Меркел да ѝ честитя. Ние ще продължим с нашето съществено сътрудничество за Европа и за нашите страни“,  написа Макрон на профила си в социалната мрежа „Туитър“. \r\nМеркел спечели 33% от гласовете на преминалите на 24 септември парламентарни избори, заемайки първо място и осигурявайки си четвърти мандат на поста.  Виктор Турмаков", "date": "2017.09.25", "title": "AFP: Еманюел Макрон е готов на „съществено сътрудничество“ с Германия след победата на Ангела Меркел"}
{"url": "http://www.focus-news.net/news/2017/09/25/2439331/spored-vitseprezidenta-iliyana-yotova-balgariya-e-primer-za-uspeshen-etnicheski-model-obzor.html", "text": "Общите превратности и предизвикателства на историята ни сближават и помагат за разбирателството между българския и арменския народ. Това каза вицепрезидентът Илияна Йотова, която беше специален гост на откриването на арменския храм „Сурп Агоп“ в град Ямбол, „дълго чакан и изстрадан” от арменската общност. \r\n„Както Българската православна църква за нашия народ, така и арменската църква е фактор, който крепи идентичността на арменската общност“, заяви вицепрезидентът. Тя припомни, че България е приела над двадесет и пет хиляди арменски бежанци и за броени години у нас отварят врати над тринадесет арменски училища. Йотова заяви, че българите са гостоприемен народ и сме помогнали на тези, които са прогонени от родните си места и са потърсили втората си родина в България. \r\nТя отбеляза, че на церемонията за освещаването присъстват както българи, така и арменци, защото уважават усилията и волята да се съгради храм. Вицепрезидентът подчерта, че България е пример за един от най-добрите етнически модели в Европа, защото в страната ни хора от различни религии и етноси живеят заедно и работят за развитието на страната като български граждани. \r\nВицепрезидентът призова в този дух възпитаваме поколенията и занапред, защото имаме нужда от това. „Ако не строим храмове, ако не учим децата си на ценности, те стават лесна жертва на фанатици, за които човешкият живот няма никаква стойност. Това е едно от предизвикателствата на времето, в което живеем“, добави Илияна Йотова. \r\nВицепрезидентът на Република България подари на новия храм осветена българска икона.", "date": "2017.09.25", "title": "Според вицепрезидента Илияна Йотова България е пример за успешен етнически модел (ОБЗОР)"}
{"url": "http://www.focus-news.net/news/2017/09/25/2439332/the-daily-mirror-martin-shults-zayavi-che-izborite-sa-gorchiv-den-za-germanskite-sotsialdemokrati.html", "text": "Председателят на ГСДП Мартин Шулц  излезе с коментар за преминалите на 25 септември парламентарни избори в страната, в които тя получи слаби резултати, предаде  The Daily Mirror.\r\n„Това е горчив ден“, заяви Шулц. Той определи крайнодясната партия „Алтернатива за Германия“ , станала трета политическа сила в страната като „гробокопач на демокрацията“ . \r\n„Особено депресираща за всички ни е силата на „Алтернатива за Германия“, която стана първата дясна партия в Бундестага с толкова силни позиции. Това е повратна точка“, добави той. \r\n„Фактът, че сме приели повече от милион бежанци, е все още разделящ страната.  За някои той е акт на човечност и благотворителност, а за други предизвиква страх. Ние не успяхме да убедим всички гласоподаватели, че Германия е достатъчно силна, че да не изоставя никого“, смята Шулц.  Виктор Турмаков", "date": "2017.09.25", "title": "The Daily Mirror: Мартин Шулц заяви, че изборите са „горчив ден“ за германските социалдемократи"}
{"url": "http://www.focus-news.net/news/2017/09/25/2439333/afp-sasht-nalozhiha-zabrana-za-patuvane-na-svoi-grazhdani-v-severna-koreya-chad-i-venetsuela.html", "text": "Северна Корея, Венецуела и Чад са добавени към новия списък с държави, засегнати от забраната за пътуване до  САЩ поради слабите си мерки за сигурност и за липсата на сътрудничество с американските власти, предаде  AFP.\r\nСъщевременно Судан, една от шестте предимно мюсюлмански държави от първоначалния списък за забрана за пътуване, бе премахнат от него, оставяйки осем страни с пълно или частично ограничаване на достъпа до САЩ. \r\nПълно ограничаване на пътуванията бе наложено за граждани на Северна Корея и на Чад, докато ограниченията за Венецуела се ограничават до официални листа от дългия списък на правителствените институции на на техните семейства. \r\nДругите страни, фигуриращи в ограничителния списък са Иран, Либия, Сирия , Сомалия и Йемен.  Виктор Турмаков", "date": "2017.09.25", "title": "AFP: САЩ наложиха забрана за пътуване на свои граждани в Северна Корея, Чад и Венецуела"}
{"url": "http://www.focus-news.net/news/2017/09/25/2439334/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Съпредседателят на влязлата като трета политическа сила в Бундестага партия „Алтернатива за Германия“ Алис Вайдел заяви, че ще организира специална комисия, която ще разследва обвиненията, че канцлера Ангела Меркел е нарушавала закона, пише  The Daily Express.\r\n„Ние ще организираме разследваща комисия в Бундестага за Ангела Меркел, която ще прегледа престъпленията на тази жена“, заяви Вайдел. \r\n***\r\n Председателят на ГСДП Мартин Шулц  излезе с коментар за преминалите на 25 септември парламентарни избори в страната, в които тя получи слаби резултати, предаде  The Daily Mirror.\r\n„Това е горчив ден“, заяви Шулц. Той определи крайнодясната партия „Алтернатива за Германия“ , станала трета политическа сила в страната като „гробокопач на демокрацията“ . \r\n„Особено депресираща за всички ни е силата на „Алтернатива за Германия“, която стана първата дясна партия в Бундестага с толкова силни позиции. Това е повратна точка“, добави той. \r\n„Фактът, че сме приели повече от милион бежанци, е все още разделящ страната.  За някои той е акт на човечност и благотворителност, а за други предизвиква страх. Ние не успяхме да убедим всички гласоподаватели, че Германия е достатъчно силна, че да не изоставя никого“, смята Шулц.\r\n***\r\nГолемите еврейски групи са изразили тревога и разочарование от влизането на крайнодясната партия „Алтернатива за Германия“ в Бундестага като трета политическа сила, предаде  The Guardian.\r\nЙозеф Шустер от  Централния еврейски съвет на Германия посочи, че партията „толерира крайнодесни мисли и агитира срещу малцинството“, добавяйки , че очаква другите партии в страната „да разкрият лицето на „Алтернатива за Германия“ и да свалят маската на техните празни, популистки обещания“. \r\nПредседателят на Световния еврейски конгрес Роналд Лаудер нарече канцлера на Германия Ангела Меркел „истински приятел на Израел и на еврейския народ“ и осъди „Алтернатива за Германия“ като „срамно реакционно движение, което припомня най-лошото от миналото на Германия“\r\n***\r\nГерманският канцлер Ангела Меркел обеща да се вслушва в грижите дори и на хората, гласували за крайнодясната партия „Алтернатива за Германия“, за да спечели обратно тяхната подкрепа, пише   The Independent.\r\nВ речта си по случай първоначалните резултати от гласуването за Бундестаг, които сочат, че тя ще бъде преизбрана за Канцлер, Меркел говори за миграцията и вътрешната сигурност. Тя посочи, че ще реши тези „проблеми“ и че ще работи за разсейването на „страховете“ на хората, гласували за крайната десница. \r\n„Има предизвикателство пред нас в бъдеще и то е, че „Алтернатива за Германия“ влезе в парламента. Трябва да спечелим обратно тези, които са гласували за тази партия, решавайки проблемите им, разбирайки техните страхове и грижи и демонстрирайки добри политики“, добави тя. \r\n***", "date": "2017.09.25", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/09/25/2439335/ria-novosti-benyamin-netanyahu-pozdravi-angela-merkel-za-izbornata-pobeda.html", "text": "Израелският министър-председател Бенямин Нетаняху поздрави гарманския канцлер Ангела Меркел за успеха ѝ на изборите за Бундестаг, предаде РИА Новости.\r\n„Моите поздравления за Ангела Меркел, истински приятел на Израел, във връзка с преизбирането ѝ за канцлер на Германия“, написа Нетаняху на страницата си в социалната мрежа „Туитър“. \r\nВ неделя в Германия се състояха парламентарни избори, в чийто резултат ще бъде формирано ново правителство и ще бъде назначен канцлер.  Виктор Турмаков", "date": "2017.09.25", "title": "РИА Новости: Бенямин Нетаняху поздрави Ангела Меркел за изборната победа"}
{"url": "http://www.focus-news.net/news/2017/09/25/2439336/nezavisimaya-gazeta-v-azerbaydzhan-proveryavat-informatsiyata-za-gibelta-na-300-grazhdani-na-stranata-po-vreme-na-antiteroristichnite-operatsii-v-irak.html", "text": "Азербайджанските специални служби проверяват информацията за гибелта на 300 граждани на страната по време на антитерористичните операции в Ирак, пише  Независимая газета.\r\nПо данни на началника на Службата за държавна сигурност на Азербайджан Мадат Гулиев в редиците на „Ислямска държава“ от началото на бойните действия в Близкия изток са влезли 900 граждани на страната. От тях 85 в момента са арестувани. 195 души, за участието си в бойните действия, са лишени от гражданство на Азербайджан.  Виктор Турмаков", "date": "2017.09.25", "title": "Независимая газета: В Азербайджан проверяват информацията за гибелта на 300 граждани на страната по време на антитерористичните операции в Ирак"}
{"url": "http://www.focus-news.net/news/2017/09/25/2439337/kommersant-germanskite-izbori-i-ruskiyat-vapros.html", "text": "Политиката на новото германско правителство по отношение на Русия ще бъде последователно и не трябва да се чака прелом. Ще се запази ориентация към сътрудничество, но без прогрес по отношение на украинската криза, смятат запознати с темата на руско-германските отношения лица, цитирани от руския вестник “Коммерсант“.\r\n„Първоначално със СССР, а след това и с Русия ни свързват дълги години сътрудничество“, заяви депутатът от Бундестага от Съюза ХДС/ХСС Юрген Харт. Според него в страната, както и преди се запазва „увереността, че Русия е европейска държава и стремеж да се дружи с нея“. Той добави, че това ще е сложно без разрешаването на украинския проблем. „Агресията по отношение на Украйна и анексирането на Крим станаха за нас, а и за мен лично, дълбоко сътресение“, посочи той. \r\nПоложението в двустранните отношения зависи силно от това кой ще заеме поста външен министър на Германия. Съдейки се по предварителните резултати от гласуването ХДС/ХСС ще сключи коалиция с Свободната демократическа партия и със „Зелените“. Традиционно в Германия постът се пада на младшите коалиционни партньори, но това правило е неписано и не е изключено, че този път може да бъде нарушено. \r\nСпоред „Коммерсант“ външен министър на Германия може да стане един от следните петима души: Александър Граф Ламбсдорф или Михаел Линк от свободните демократи, Урсула фон дер Лайен или Томас де Мезиер от ХДС или Джем Йоздемир от „Зелените“. \r\nЛамбсдорф или Линк ще бъдат, поне според мнението на повечето експерти, критично настроени към политиката на Москва. И двамата владеят руски език, но, следвайки партийната традиция, няма да заобикалят въпросите, свързани с правата на човека, по време на преговорите си с руските партньори. Още по-твърда позиция по отношение на Русия би заел Йоздемир.  Виктор Турмаков", "date": "2017.09.25", "title": "„Коммерсант“ : Германските избори и руският въпрос"}
{"url": "http://www.focus-news.net/news/2017/09/25/2439338/deutsche-welle-ofitsialnite-rezultati-ot-izborite-v-germaniya-shte-se-zabavyat-zaradi-kompyutaren-problem-pri-broeneto-na-glasovete-v-berlin.html", "text": "Има забавяне при преброяването на гласовете в Берлин след изборите за Бундестаг, което на свой ред забавя оповестяването на окончателните резултати за страната, предаде  Deutsche Welle.\r\nПо данни на местни медии окончателните резултати от германската столица идват „необичайно късно“ заради проблем със сървърите.  Виктор Турмаков", "date": "2017.09.25", "title": "Deutsche Welle: Официалните резултати от изборите в Германия ще се забавят заради компютърен проблем при броенето на гласовете в Берлин"}
{"url": "http://www.focus-news.net/news/2017/09/25/2439339/vedomosti-sergey-lavrov-smyata-che-ot-oon-tryabva-da-se-izrezhe-izlishnata-tlastina.html", "text": "Руският външен министър Сергей Лавров заяви, че е необходимо от ООН да се отреже натрупаната „излишна тлъстина“,  пише  „Ведомости“.\r\n„Това, че в ООН има излишна „тлъстина“ – от отдавна не е новина. Но трябва да се постъпи много внимателно към всяка сериозна реформа, защото тази излишна „тлъстина“ се обяснява много с това, че все пак тук има 193 страни-членки“, заяви Лавров. Той добави, че всяка страна иска по някакъв начин да участва в дейността на световната организация. „Това е напълно обяснимо желание. Затова, когато започнем да изрязваме тази „тлъстина“ не трябва да закачаме живия организъм на организацията“, уверен е министърът.\r\nПо-рано 128 от 193-те страни членки на ООН подписаха декларация за реформа на ООН, предложена от президента на САЩ Доналд Тръмп. Русия, Китай и Франция решиха да не я подписват.  Виктор Турмаков", "date": "2017.09.25", "title": "„Ведомости“ : Сергей Лавров смята, че от ООН „трябва да се изреже излишната тлъстина“"}
{"url": "http://www.focus-news.net/news/2017/09/25/2439340/vzglyad-avstriyskiyat-vanshen-ministar-obyasni-rezultatite-ot-izborite-v-germaniya-s-politikata-na-angela-merkel.html", "text": "Австрийският министър на външните работи Себастиан Курц заяви, че успешните резултати на „Алтернатива за Германия“ на изборите за Бундестаг са предизвикани от недоволството на германците от миграционната политика на канцлера на страната Ангела Меркел, предаде  Взгляд.\r\n„В Германия мнозина са недоволни от позицията на правителството по отношение на миграционната политика“, заяви Курц пред местни медии. Той изрази увереност, че засилването на позициите на „Алтернатива за Германия“ е свързано с миграционната криза. \r\n„Много политици и традиционни партии в Европа се отнесоха несериозно към бежанската криза“, уверен е министърът. \r\nТекст: Ольга Никитина", "date": "2017.09.25", "title": "Взгляд: Австрийският външен министър обясни резултатите от изборите в Германия с политиката на Ангела Меркел,"}
{"url": "http://www.focus-news.net/news/2017/09/25/2439341/katastrofi-i-trafik-prez-posledniya-pochiven-den-obzor.html", "text": "Интензивен бе трафикът през последния от серията почивни дни. Най-натоварено беше движението по основните пътни артерии в страната – автомагистралите „Хемус“, „Тракия“, „Струма“, главен път Е-79, както и на входовете на големите градове. На граничните контролно-пропускателни пунктове с Турция – на ГКПП „Елхово”, Румъния - на ГКПП „Видин” и Гърция – на пунктовете „Кулата” и „Маказа” трафикът беше интензивен. На българо-сръбската и българо-македонската граница трафикът беше нормален.\r\nСлед 16.00 часа заради катастрофа между два автомобила се образува километрично задръстване в района на 119 км от АМ „Тракия“ в посока София. Повече от час движението се регулира от служители на „Пътна полиция“, като проходима е само скоростната лента за движение. Водачите и спътниците им в катастрофиралите автомобили са отказали да бъдат откарани в болница.\r\n80-годишен мъж загина при катастрофа на пътя Пловдив- Хасково. Загиналият мъж е предприел маневра за обратен завой, малко преди Садово, като е навлязъл в лентата за насрещно движение и се е блъснал челно в друг автомобил, управляван от 29-годишен водач. Възрастният мъж е загинал на място. Пробата за алкохол на другия водач е отрицателна. Лек автомобил и мотоциклет катастрофираха на главен път  Е-79 Симитли – Благоевград, в посока Благоевград. Няма пострадали при инцидента, нанесени са само материални щети. \r\nОграничено беше движението по път I-1 Благоевград - с. Железница в посока Симитли поради катастрофа между микробус и лек автомобил в тунел „Железница“ . При инцидента пострада жена.\r\nЗаради интензивния трафик на главен път Е-79 от изхода на Сандански до Благоевград се образува непрекъсната колона от автомобили. От Сандански до Кресна автомобилите се движеха с около 20 км/ч, като на места изчакваха. От Кресненското дефиле до Благоевград движението се осъществяваше с около 50-60 км/ч.\r\nВ столицата след трите почивни дни се завърнаха около 50 000-60 000.", "date": "2017.09.25", "title": "Катастрофи и трафик през последния почивен ден (ОБЗОР)"}
{"url": "http://www.focus-news.net/news/2017/09/25/2439342/ria-novosti-11-dushi-sa-zaginali-pri-pozhar-v-iztochen-kitay.html", "text": "Два жилищни дома са изгорели в град Юйхуан в китайската източна провинция Чжецзян. Загинали са 11 души, а още 12 са ранени, предаде РИА Новости, позовавайки се на местни медии.\r\nПожарът е избухнал в 0:13 часа местно време (19:13 часа българско време) като огънят е обхванал площ от 150 кв. м. В момента пожарът е потушен, а на място продължават да работят спасителни екипи. \r\nДвама души са в критично състояние. Още 10 са получили леки наранявания. Причините за възникването на пожара все още не са известни.  Виктор Турмаков", "date": "2017.09.25", "title": "РИА Новости: 11 души са загинали при пожар в Източен Китай"}
{"url": "http://www.focus-news.net/news/2017/09/25/2439343/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Австрийският министър на външните работи Себастиан Курц заяви, че успешните резултати на „Алтернатива за Германия“ на изборите за Бундестаг са предизвикани от недоволството на германците от миграционната политика на канцлера на страната Ангела Меркел, предаде  Взгляд.\r\n„В Германия мнозина са недоволни от позицията на правителството по отношение на миграционната политика“, заяви Курц пред местни медии. Той изрази увереност, че засилването на позициите на „Алтернатива за Германия“ е свързано с миграционната криза. \r\n„Много политици и традиционни партии в Европа се отнесоха несериозно към бежанската криза“, уверен е министърът. \r\n***\r\nРуският външен министър Сергей Лавров заяви, че е необходимо от ООН да се отреже натрупаната „излишна тлъстина“,  пише  „Ведомости“.\r\n„Това, че в ООН има излишна „тлъстина“ – от отдавна не е новина. Но трябва да се постъпи много внимателно към всяка сериозна реформа, защото тази излишна „тлъстина“ се обяснява много с това, че все пак тук има 193 страни-членки“, заяви Лавров. Той добави, че всяка страна иска по някакъв начин да участва в дейността на световната организация. „Това е напълно обяснимо желание. Затова, когато започнем да изрязваме тази „тлъстина“ не трябва да закачаме живия организъм на организацията“, уверен е министърът.\r\nПо-рано 128 от 193-те страни членки на ООН подписаха декларация за реформа на ООН, предложена от президента на САЩ Доналд Тръмп. Русия, Китай и Франция решиха да не я подписват. \r\n***\r\nПолитиката на новото германско правителство по отношение на Русия ще бъде последователно и не трябва да се чака прелом. Ще се запази ориентация към сътрудничество, но без прогрес по отношение на украинската криза, смятат запознати с темата на руско-германските отношения лица, цитирани от руския вестник “Коммерсант“.\r\n„Първоначално със СССР, а след това и с Русия ни свързват дълги години сътрудничество“, заяви депутатът от Бундестага от Съюза ХДС/ХСС Юрген Харт. Според него в страната, както и преди се запазва „увереността, че Русия е европейска държава и стремеж да се дружи с нея“. Той добави, че това ще е сложно без разрешаването на украинския проблем. „Агресията по отношение на Украйна и анексирането на Крим станаха за нас, а и за мен лично, дълбоко сътресение“, посочи той. \r\nПоложението в двустранните отношения зависи силно от това кой ще заеме поста външен министър на Германия. Съдейки се по предварителните резултати от гласуването ХДС/ХСС ще сключи коалиция с Свободната демократическа партия и със „Зелените“. Традиционно в Германия постът се пада на младшите коалиционни партньори, но това правило е неписано и не е изключено, че този път може да бъде нарушено. \r\nСпоред „Коммерсант“ външен министър на Германия може да стане един от следните петима души: Александър Граф Ламбсдорф или Михаел Линк от свободните демократи, Урсула фон дер Лайен или Томас де Мезиер от ХДС или Джем Йоздемир от „Зелените“. \r\nЛамбсдорф или Линк ще бъдат, поне според мнението на повечето експерти, критично настроени към политиката на Москва. И двамата владеят руски език, но, следвайки партийната традиция, няма да заобикалят въпросите, свързани с правата на човека, по време на преговорите си с руските партньори. Още по-твърда позиция по отношение на Русия би заел Йоздемир. \r\n***\r\nАзербайджанските специални служби проверяват информацията за гибелта на 300 граждани на страната по време на антитерористичните операции в Ирак, пише  Независимая газета.\r\nПо данни на началника на Службата за държавна сигурност на Азербайджан Мадат Гулиев в редиците на „Ислямска държава“ от началото на бойните действия в Близкия изток са влезли 900 граждани на страната. От тях 85 в момента са арестувани. 195 души, за участието си в бойните действия, са лишени от гражданство на Азербайджан. \r\n***", "date": "2017.09.25", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/09/25/2439344/tass-zemetresenieto-seriozno-e-povredilo-poveche-ot-300-sgradi-v-stolitsata-na-meksiko.html", "text": "Най-малко 321 сгради в столицата на Мексико са получили сериозни повреди в резултат на земетресението от 19 септември с магнитуд 7,1 по скалата на Рихтер, предаде  ТАСС , позовавайки се на местни медии.\r\nДо момента е известно за 320 загинали от стихията в страната, като от тях 182 души са загинали в столицата Мексико.\r\nСпоред главата на местното правителство Анхел Мансера специалистите са проверили до момента повече от 7600 здания и са установили, че повечето са годни за обитаване. В къщите, попаднали в черния списък, ще се проведе повторна инспекция. След нея ще се вземе решение дали те могат да се ремонтират или дали трябва да бъдат разрушени.  Виктор Турмаков", "date": "2017.09.25", "title": "ТАСС: Земетресението сериозно е повредило повече от 300 сгради в столицата на Мексико"}
{"url": "http://www.focus-news.net/news/2017/09/25/2439345/martin-shults-angela-merkel-e-golemiyat-gubesht-na-izborite.html", "text": "ГСДП отбеляза най-нисък изборен резултат в следвоенната си история като нейния председател Мартин Шулц заяви, че тези избори са „горчив час“ в „историята на социалдемокрацията, предаде Deutsche Welle.\r\n„Голямата коалиция между ГСДП и Съюза (ХДС/ХСС) е изключена“, заяви Шулц, обещавайки, че партията му никога повече няма да влиза в коалиция с християндемократите. „Това правителство остава неизбрано и канцлерът Ангела Меркел остава  големият губещ“, добави той.  Виктор Турмаков", "date": "2017.09.25", "title": "Мартин Шулц: Ангела Меркел е големият губещ на изборите"}
{"url": "http://www.focus-news.net/news/2017/09/25/2439346/tsik-na-germaniya-parvi-ofitsialni-predvaritelni-rezultati-ot-izborite-za-bundestag.html", "text": "Председателят на Федералната избирателна комисия на Германия  Дитер Зарайтер съобщи, че Съюзът (ХДС/ХСС) на канцлера Ангела Меркел побеждава на изборите за Бундестаг, получавайки 33% от гласовете на избирателите. Това са официалните предварителни резултати, предаде ТАСС.\r\nНа второ място е Германската социалдемократическа партия, за която са гласували 20,5% от немците. За крайнодясната партия „Алтернатива за Германия“ са гласували 12,6% от избирателите. За Свободната демократическа партия – 10,7%, за „Зелените“ – 8,9%, докато за Лявата партия – 9,2 процента от гласоподавателите.  Виктор Турмаков", "date": "2017.09.25", "title": "ЦИК на Германия: Първи официални предварителни резултати от изборите за Бундестаг"}
{"url": "http://www.focus-news.net/news/2017/09/25/2439347/pregled-na-mezhdunarodnite-novini-do-6-chasa-agentsiya-fokus.html", "text": "Председателят на Федералната избирателна комисия на Германия  Дитер Зарайтер съобщи, че Съюзът (ХДС/ХСС) на канцлера Ангела Меркел побеждава на изборите за Бундестаг, получавайки 33% от гласовете на избирателите. Това са официалните предварителни резултати.\r\nНа второ място е Германската социалдемократическа партия, за която са гласували 20,5% от немците. За крайнодясната партия „Алтернатива за Германия“ са гласували 12,6% от избирателите. За Свободната демократическа партия – 10,7%, за „Зелените“ – 8,9%, докато за Лявата партия – 9,2 процента от гласоподавателите. \r\n***Германските социалдемократи ще минат в опозиция, вместо да влизат в нова коалиция със Съюза ХДС/ХСС.Това се разбра, след като ГСДП отбеляза най-лошите си резултати след Втората световна война.\r\n„Ще вземем опозиционния мандат“, заяви заместник-председателят на партията Мануела Швезиг, след като се разбра, че партията получава 20 до 21 % от гласовете.\r\nЛидерът на партията в Бундестага Томас Оперман потвърди, че „мястото на ГСДП е в опозиция“.\r\n*** Американският президент Доналд Тръмп предупреди външния министър на Северна Корея, че той и лидера му Ким Чен Ун, „няма да бъдат наоколо още дълго време“.\r\nВъншният министър на Северна Корея Ри Йонг Хо заяви пред Генералната асамблея на ООН, че изстрелването на ракети срещу САЩ е неизбежно, след като „господин злия президент“ на САЩ, нарече севернокорейския лидер „Малкия човек ракета“.\r\n„Току-що чух външният министър на Северна Корея да говори в ООН. Ако отразява мислите на Малкия човек ракета, няма да бъдат наоколо още дълго време“, каза Тръмп.\r\n***Турският премиер Бинали Йълдъръм отново разкритикува референдума за независимост на Иракски Кюрдистан, наричайки го „нелегитимен“.\r\n„Турция никога няма да толерира промяна на статуквото или нови формирования на южните си граници“, заяви Йълдъръм пред симпатизанти на управляващата турска партия.\r\nТой подчерта, че референдумът на иракските кюрди е „нелегитимен“. Според него, Кюрдското регионално правителство в Северен Ирак, ще бъде държано отговорно за събитията след референдума. \r\n„Този референдум няма да разреши нито един от проблемите на Кюрдското регионално правителство. Този референдум няма да разреши нито един от проблемите между централната власт на Ирак и Кюрдското регионално правителство“, добави той.\r\n*** Лидерът на иракските кюрди Масуд Барзани заяви, че „партньорството с Багдад“ се е провалило.\r\nВ навечерието на референдума за независимост на Иракски Кюрдистан, Барзани разкритикува остро централното правителство на Ирак.\r\n„Достигнахме до заключението, че независимостта ще ни позволи да не повтаряме миналите трагедии“, каза Барзани на пресконференция в Ербил.\r\n„Партньорството с Багдад се провали, и няма да се връщаме към него“, добави той.\r\n*** Руското министерство на отбраната съобщи, че генерал-лейтенант Валерий Асапов е загинал при обстрел на „Ислямска държава“.\r\nМинистерството отбелязва, че „генерал-лейтенант Асапов, старши на групата на руските военни съветници, се е намирал в команден пункт на сирийските войски, оказваща помощ на сирийските командири при управлението на операцията по освобождаването на град Деир ез Зор“. Той е получил смъртна рана при взрив на мина. \r\nАсапов е посмъртно предложен за най-високо държавно отличие. \r\n***", "date": "2017.09.25", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/09/25/2439348/reaktsiyata-na-svetovniya-pechat-za-izborite-v-germaniya-obzor.html", "text": "Изборите за германския бундестаг приключиха. Ангела Меркел ще бъде канцлер на Германия и през следващите четири години.  Общо 33 % от гражданите на Германия гласуваха за Съюза (ХДС/ХСС), а за Германската социалдемократическа партия (ГСДП) - 20,5 % от избирателите. Подкрепата и за двете партии бележи значителен спад, в сравнение с предходните избори за Бундестаг от 2013 г.  Трета политическа сила в Германия стана популистката \"Алтернатива за Германия\" на Фрауке Петри, получила 12,6% от гласовете. \r\nПобедата на Ангела Меркел на изборите, исторически най-ниският резултат на социалдемократите и влизането на „Алтернатива за Германия“ в Бундестага като трета политическа сила станаха основни теми за  печата в страната, Европа и света. \r\n„Граници на нормалността на Меркел“, пише на първа страница на националния ежедневник  Frankfurter Allgemeine Zeitung.  „Цената, която сега трябва да плати Меркел“, е коментарът на  Die Welt.   „Всичко е преброено: загуба за Съюза и ГСДП“, сочи  Der Tagesspiegel . „Отново с госпожата“, гласи заглавието на  Die Zeit. „Първа опозиция – ГСДП са в свободно падане“, обръща внимание на лошото представяне на социалдемократите  Der Spiegel. „Голямата коалиция се срива - Меркел е изправена пред трудни преговори по коалицията“, смята на свой ред  Stern. \r\nГерманските избори са важна тема и във френския печат. Le Figaro отбелязва „Горчива победа за Ангела Меркел“. „Меркел спечели поражение“, сочи Liberation като заглавие. Le Parisien отбелязва, че „Победоносна, Меркел се надяваше на по-добър резултат\".\r\n„Ангела Меркел е осъдена на ямайската коалиция“, сочи австрийския Die Presse. „Сриване - Меркел печели - с тежки загуби, третата най-голяма сила е  „Алтернатива за Германия“, сочи Kleine Zeitung.  \r\nИ от другата страна на Ла Манша германските избори предизвикаха коментари. „Ангела Меркел печели четвърти мандат, но появата на „Алтернатива за Германия“ предизвиква протести“, сочи The Daily Telegraph. И The Independent отбелязва, че „Меркел печели четвърти мандат, но крайнодясната АзГ надминава всички очаквания“. The Guardian сочи, че тя е изправена пред „Мрачен избор – коалиция или правителство на малцинството“. \r\n„Политическо земетресение в Германия“, тръби унгарският ежедневник Nepszava, докато Magyar Nemzet задава въпроса „Дали идва политическа промяна в Германия?“. Magyar Nemzet от своя страна отбелязва в заглавието си, че „Меркел постигна стратегическата си цел – да не е възможна нова голяма коалиция“.\r\n\"Политическото земетресение в Берлин: Първо място за Ангела Меркел, победа за крайнодясна „Алтернатива за Германия“, ГСДП са извън коалицията“, сочи гръцкия Ekathimerini. \r\nПолската  Gazeta Wyborcza обръща внимание на протестите, предизвикани от влизането на „Алтернатива за Германия“ – Протести срещу АзГ, които влязоха в Бундестага. „Долу нацистите“.  Rzeczpospolita излиза със заглавие „Меркел за четвърти път“. \r\n„Ангела Меркел създава история, но така прави и крайната десница“, пише на първата страница на New York Times. „Меркел на път към нов мандат в Германия, но крайната десница и разваля празнуването“, коментира Washington Post. The Hill е лаконичен: „Ангела Меркел е избрана за четвърти мандат“. \r\nРусия също следи изборите.  „Нова Меркел?“, пита Российская газета. „Коммерсант“ сочи „Безалтернативност за Германия“. \r\nОбиколката на световния печат завършва с Турция. „Очите на Анкара са върху изборите в Германия“, сочи Hurriyet.  Daily Sabah сочи, че „Меркел печели четвърти мандат, крайнодясната „Алтернатива за Германия“ е на трето място.   Виктор Турмаков", "date": "2017.09.25", "title": "Реакцията на световния печат за изборите в Германия (ОБЗОР)"}
{"url": "http://www.focus-news.net/news/2017/09/25/2439349/tass-v-rezultat-na-pozhar-na-fabrika-za-foyerverki-v-indiya-sa-zaginali-osem-dushi.html", "text": "Пожар е възникнал в завод за производство на фойерверки в село Кумардуби в щата Джаркханд в Индия. Осем души са загинали, а още 25 са ранени“, предаде ТАСС.\r\nНа място са пристигнали противопожарни коли. Все още няма данни за причините за пожара.  Виктор Турмаков", "date": "2017.09.25", "title": "ТАСС: В резултат на пожар на фабрика за фойерверки в Индия са загинали осем души"}
{"url": "http://www.focus-news.net/news/2017/09/25/2439350/sport-tenisistkata-timea-bachinski-priklyuchi-sezona-zaradi-travma.html", "text": "Швейцарската тенисистка Тимеа Бачински обяви, че приключва сезона.28-годишната спортистка е получила травма по време на играта от трети кръг на турнира в Уимбълдън срещу Агнешка Радванска.  \r\nБачински съобщи, че ще премине през хирургическа процедура и че, ако всички мине по план, трябва да се върне на корта следващата година.  Виктор Турмаков", "date": "2017.09.25", "title": "Спорт: Тенисистката Тимеа Бачински приключи сезона заради травма"}
{"url": "http://www.focus-news.net/news/2017/09/25/2439351/deutsche-welle-v-germaniya-se-ochakva-nova-koalitsiya.html", "text": "При отчитане на намерението на ГСДП да излезе в опозиция, фактически единственият политически и математически вариант за нова управляваща коалиция в Германия ще бъде съюзът между    ХДС/ХСС, СвДП и „Зелените“, предаде  Deutsche Welle.\r\nПо-рано всички парламентарни партии изключиха възможността за сътрудничество с крайнодясната партия „Алтернатива за Германия“. \r\nИзбирателната активност на изборите е 75,9%, докато на предишните избори през 2013 тя бе 71,5%.  Виктор Турмаков", "date": "2017.09.25", "title": "Deutsche Welle: В Германия се очаква нова коалиция"}
{"url": "http://www.focus-news.net/news/2017/09/25/2439352/politicheski-reaktsii-sred-parlamentarnite-izbori-v-germaniya-i-obzor.html", "text": "Изборите за германския бундестаг приключиха. Ангела Меркел ще бъде канцлер на Германия и през следващите четири години.  Общо 33 % от гражданите на Германия гласуваха за Съюза (ХДС/ХСС), а за Германската социалдемократическа партия (ГСДП) - 20,5 % от избирателите. Подкрепата и за двете партии бележи значителен спад, в сравнение с предходните избори за Бундестаг от 2013 г.  Трета политическа сила в Германия стана популистката \"Алтернатива за Германия\" на Фрауке Петри, получила 12,6% от гласовете. \r\nРедица политици от целия свят изпратиха на Меркел поздравления, че е спечелила своя четвърти мандат.\r\n„Моите поздравления за Ангела Меркел, истински приятел на Израел, във връзка с преизбирането ѝ за канцлер на Германия“, написа израелският министър-председател Бенямин Нетаняху на страницата си в социалната мрежа „Туитър“.\r\n„Поздравления за моя колега Ангела Меркел за резултата от изборите! Ще продължим доброто си сътрудничество“, написа финландският министър-председател Юха Сипиля на профила си в социалната мрежа „Туитър“.\r\n„Докато се провежда преброяването на гласовете в Германия, добрата Меркел продължава напред“, е коментарът на датският министър-председател Ларс Льоке Расмусен. \r\n„Днес поздравих Ангела Меркел за нейната победа. Очаквам да продължим с нашето близко сътрудничество“, на свой ред заяви шведският премиер Стефан Льофвен.\r\n„Искрени поздравления на Ангела Меркел -  победителят на парламентарните избори в лидерът на мира и стабилността в Европа. Победа, която приближава възстановяването на териториалната цялост на Украйна и бъдещето ѝ в обединена Европа“, заяви президентът на Украйна Петро Порошенко.\r\nНяколко крайнодесни политици поздравиха и \"Алтернатива за Германия\" за постигнатото. Редица политици и групи изразиха притеснения за това. \r\n„Браво на нашите съюзници от „Алтернатива за Германия“ за историческото представяне. Това е нов знак, че хората от Европа се събуждат“, заяви председателят на френската партия \"Национален Фронт\" Марин Льо Пен от страницата си в социалната мрежа „Туитър“.\r\nВ свой коментар председателят на популистката холандска партия Герт Вилдерс посочи, че „Партията на свободата е номер две в Холандия, „Национален фронт“ е на второ място във Франция, „Алтернатива за Германия“ е номер три в страната си“. „Посланието е ясно. Ние не сме ислямски нации“, уверен е той.    \r\n„Влизането на „Алтернатива за Германия“ в Бундестага е голям шок, който рязко разкрива съмненията в обществото“, написа Европейският комисар по икономиката и финансите Пиер Московиси като коментар на профила си в социалната мрежа „Фейсбук“. „Германската следвоенна демокрация е силна. Няма амалгама с 1933 година“, добави той. Йозеф Шустер от  Централния еврейски съвет на Германия посочи, че партията „толерира крайнодесни мисли и агитира срещу малцинството“, добавяйки , че очаква другите партии в страната „да разкрият лицето на „Алтернатива за Германия“ и да свалят маската на техните празни, популистки обещания“. \r\nПредседателят на Световния еврейски конгрес Роналд Лаудер нарече канцлера на Германия Ангела Меркел „истински приятел на Израел и на еврейския народ“ и осъди „Алтернатива за Германия“ като „срамно реакционно движение, което припомня най-лошото от миналото на Германия“.", "date": "2017.09.25", "title": "Политически реакции сред парламентарните избори в Германия - I (ОБЗОР)"}
{"url": "http://www.focus-news.net/news/2017/09/25/2439353/aktualna-pa.html", "text": "Ограничения за товарни автомобили: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.Това съобщиха от пресцентъра на Агенция \"Пътна инфраструктура\" (АПИ). \r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: област Бургас: до 30.09.2017 г. от км 325 до км 359 в участъка Карнобат - Ветрен се извършва почистване на окопи и водостоци. Шофьорите да се движат с повишено внимание и съобразена скорост.\r\nАМ „Хемус“: област София:\r\nОт 25.09.2017 г. до 30.11.2017 г. е ограничено е движението посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти.  \r\nОграничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11.2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.09.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: от 25.09.2017 г. до 30.11.2017 г. движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок \r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 25.09.2017 г. до 30.11.2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nПри село Потоп в посока Варна на АМ „Хемус“ от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250 до 12.01.2018 г.; От 09:00 до 18:00 на 25.09.2017 г. в участъка от км 61+100 до км 61+180 посока Варна – движение в една лента, поради ремонтни дейности в активна и аварийна ленти. Движението се осъществява в изпреварващата лента. \r\nАМ „Струма“: област Кюстендил: до 29.09.2017 г. в района след тунел Блатино от км 51 до км 52 – шофьорите да се движат с повишено внимание, спазвайки ограничението на скоростта до 90 км/ч, поради неравност на пътна настилка, причинена от пътнотранспортно произшествие. \r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Републиката“ - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 т само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.; област Видин: Поради техническа профилактика на Дунав мост 2 Видин-Калафат временно се спира трафика за всички превозни средства, преминаващи в двете посоки на движение на 25.09.2017 г. от 13.00 часа до 15.00 часа и на 28.09.2017 г. от 13.00 часа до 15.00 часа; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; област Габрово: Севлиево-В. Търново на територията на област Габрово от км 69+833 до км 100+880 – ограничено движение за МПС над 12 т, включително състав с ремаркета и полуремаркета, селскостопанска и земеделска техника, трактори и специализирана строителна техника в периода  на официалните празници, считано от 01.01.2017 г. включително: последния работен ден преди празниците – от 16:00 часа до 20:00 часа и последния почивен /празничен/ ден – от 14:00 часа до 20:00 часа.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: Соколово-Ветрен от км 456+170 до км 468+400 – рязане на храсти и косене. Срок до 30.09.2017 г.; Карнобат-Соколово от км 451+000 до км 454+000 ще се извършат геодезически измервания. Движение с повишено внимание. Срок до 29.09.2017 г.; област Кюстендил: Гюешево-Драгомирово от км 0+400 до км 42+480 – изсичане на храсти и косене. Стесняване на една от лентите за движение. Срок до 27.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-108 АМ „Струма“-с. Кърналово от км 0+000 до км 7+000 – косене и изсичане на храсти, почистване на окопи. Движението се извършва в лявата или дясната лента за движение, съгласно поставените пътни знаци. Срок до 29.09.2017 г.; път III-198 с. Пирин-с. Горно Спанчево от км 28+000 до км 38+000 – косене и изсичане на храсти, почистване на окопи. Движението се извършва в лявата или дясната лента за движение, съгласно поставените пътни знаци. Срок до 29.09.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nПът II-99 Крайморие-Караагач от км 0+000 до км 49+000 – рязане на сухи дървета. Движение с повишено внимание. Срок до 29.09.2017 г.; път III-795 югозападен обход-Карнобат от км 49+000 до км 53+000 ще се извършат геодезически измервания. Движение с повишено внимание. Срок до 29.09.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-2008 Повеляново-Езерово-Варна от км 12+000 до км 12+250 – направа на регули и италиански улеи. Движение с повишено внимание. Срок до 29.09.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 29.09.2017 г .; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; \r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-609 Трявна-Царева ливада-Дряново от км 47+432 до км 58+719, поради извършване на планов ремонт на железен път в района на гара Царева ливада. Поставена е необходимата сигнализация. Срок до 25.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г.; \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІ-35 разклон с. Слатина-Ловеч от км 30+600 до км 44+100 – движение с повишено внимание, поради полагане на маркировка. Стесняване на една от лентите за движение. Срок 26.09.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 27.09.2017 г.;\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 48+000 до км 53+800 – поетапно затваряне на лява и дясна ленти за движение, поради ремонт на асфалтовата настилка. Срок до 25.09.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 25.09.2017 г.; \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г. \r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Соколовци от км 80+200 до км 94+240 – частични ремонти на пътното платно. МПС да се движат с повишено внимание в свободната лента, съобразно създадената организация на движение. Срок до 06.10.2017 г.; път ІІ-86 Соколовци-Смолян от км 101+900 до км 101+950 – възстановяване и изграждане на пътен насип. Движение с повишено внимание в свободната лента, съобразно създадената организация на движение. Срок до 06.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-865 Лещак-Вехтино от км 3+000 до км 15+150 – изсичане на храсти и косене на тревни площи за видимост. Движение с повишено внимание в свободната лента, съобразно създадената организация на движение. Срок до 29.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино (Мадан-Златоград) в чертите на гр. Неделино – поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-18 /СОП/ от 08:00 ч. до 18:00 ч. на 25.09.2017 г. и 26.09.2017 г., от км 26+610 до км 31+416 се затварят изпреварващите ленти на двете платна в участъците от км 27+310 до км 28+310 – ляво платно и от км 28+900 до км 28+900 – дясно платно, поради ремонтни дейности. Движението се осъществява в активните ленти; път ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.09.25", "title": "Актуална пътна обстановка"}
{"url": "http://www.focus-news.net/news/2017/09/25/2439354/predstoyashti-mezhdunarodni-sabitiya-za-25-septemvri-agentsiya-fokus.html", "text": "Ръководството на Съюза (ХДС/ХСС) в Германия ще се събере, за да обсъди възможностите за изграждане на управляваща коалиция в страната след изборите за Бундестаг. \r\n*** Началото на четвърти кръг на преговорите за Брекзит между Брюксел и Лондон.\r\n*** Председателят на Еврогрупата Йерун Диселблум ще проведе преговори с гръцкия министър-председател Алексис Ципрас относно икономиката на балканската държава. \r\n*** Британската Лейбъристка партия ще проведе конгрес.\r\n**** Иракските кюрди ще проведат референдум за независимостта на Кюрдската автономия в Северен Ирак.\r\n***", "date": "2017.09.25", "title": "Предстоящи международни събития за 25 септември ( Агенция „Фокус“ )"}
{"url": "http://www.focus-news.net/news/2017/09/25/2439355/predstoyashti-sabitiya-v-stranata-za-25-septemvri-agentsiya-fokus.html", "text": "***\r\nОт 10.00 часа, в Гранитна зала на Министерски съвет, заместник министър-председателят Томислав Дончев и постоянният представител на Световната банка за България Тони Томпсън ще представят проекта „Въвеждане на принципа на споделените услуги в организацията и работата на централната администрация“. \r\n***\r\nОт 09.00 часа зам.-министърът на здравеопазването маг.-фарм. Лидия Нейчева ще открие кръгла маса на тема „Корупционни рискове при доставката и употребата на медицински изделия“, която ще се проведе в „София Хотел Балкан“, зала „Средец“. \r\n***\r\nОт 09.00 часа в УМБАЛ “Света Анна” – София ще започне Научен симпозиум “НА ГОСТИ НА БОЛНИЦА “СВЕТА АННА” – СОФИЯ“. \r\n***\r\nОт 09.30 часа в залата на Полския културен институт (ул. „Веслец” №12) ще се проведе пресконференция за представяне на фестивала „Пиано Екстраваганца”. \r\n***\r\nОт 09.30 часа, 26 състав на Софийски градски съд ще се проведе съдебно заседание по делото срещу Елизабет Вон М. и Дмитрий А., обвинени в престъпление по чл. 253, ал.7 от Наказателния кодекс. \r\n***\r\nОт 10.00 часа между между учебен блок 1 (Ректорат) и учебен блок 2 на университета, ще се състои тържественото откриване на новата 2017-2018 академична година. \r\n***\r\nОт 10.00 до 17.00 часа, в зала 42 на Националния дворец на културата, Център за образователни инициативи организира еднодневна международна конференция на тема E-tools for E-schools - електронното образование и училището. \r\n***\r\nОт 10.30 часа, 19 състав на Софийски градски съд ще проведе съдебно заседание по делото срещу бившия областен управител на София Веселин Пенев и лицензирания оценител Юлия Димитров. (Случая с царските конюшни). \r\n***\r\nОт 10.30 часа III състав на Специализирания наказателен съд ще проведе съдебно заседание по делото срещу Румен С., Младен П., Дейвид Г. и Петър И., обвинени в образуване и ръководене на организирана престъпна група. \r\n***\r\nОт 11.00 часа, в зала „Овална“ в сградата на БЧК,  Български лекарски съюз ще проведе кръгла маса на тема „Мерки за превенция на агресията срещу медицински лица“. \r\n***\r\nОт 11.00 часа в кино „Люмиер Лидл” ще се проведе първата пресконференция по повод предстоящото през месец ноември издание на „Киномания“.\r\n***\r\nОт 11.00 часа, пункт на ул. „Лъчезар Станчев“ №4, ще бъде даден брифинг, свързан с инициативата „Пътна полиция“ да предоставя безвъзмездно устройства „hands free“ на нови собственици на автомобили . \r\n***\r\nОт 13.30 часа I състав на Специализирания наказателен съд ще проведе съдебно заседание по делото срещу Емил М., Лазарин Л., Едуард П. и Мартин Д., обвинение в приготовление на убийство – престъпление по чл. 115 и чл.116 от Наказателния кодекс.\r\n***\r\nОт 13.30 часа VIII състав на Специализирания наказателен съд ще проведе съдебно заседание по делото срещу Симеон С., Тихомир Д., Петър Г., Андон М., Венцеслав Д., Димитър Д., Габриел К., Дончо П., Кирил И., Мариела М., Стела У. и Валери Г., обвинени в образуване и ръководене на организирана престъпна група. \r\n***\r\nОт 19.00 часа, в Интер Експо Център ще се проведе  Българският финал на централноевропейските стартъп награди. Почетен гост на събитието и връчващ наградата в категория “Стартъп на годината” ще бъде заместник-министърът на икономиката Александър Манолев. \r\n***\r\nОт 19.00 часа, в кино “G8 Cinema” ще бъде официалното откриване на второ издание на седмицата на словашкия филм в София - „SLOVAK FILM“ , което ще се проведе в периода от 25 септември до 1 октомври 2017 г. \r\n***\r\nОт 11.00 часа, в зала \"Пресцентър\" на Фестивален и конгресен център, ще се проведе пресконференция за предстоящите Дни на испанската култура и изкуство във връзка с отбелязването на 150-тата годишнина от откриването на почетно консулство на кралство Испания във Варна.\r\n***\r\nОт 14.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ-Варна Емилия Милкова организира приемна за граждани.\r\n***\r\nОт 14.00 ч. в централата на БСП на ул. „Македония” 33 - ще има приемна на народните представители от  ПГ „БСП за България“: Проф. Анелия Клисарова, заместник-председател на комисията по образование и наука и член на комисията по здравеопазване; Иван Иванов - член на парламентарните комисии по регионална политика, благоустройство и местно самоуправление и по транспорт, информационни технологии и съобщения. \r\n***\r\nОт 11.00 часа в пресклуба на БТА ще се състои пресконференция на Сдружение „Клуб на програмистите във Велико Търново“. \r\n***\r\nОт 14.00 часа в конферентната зала на х-л Панорама ще се проведе публично представяне на постигнатите резултати от изпълнението на проект „Толерантни, талантливи, трудолюбиви“.\r\n***\r\nОт 10.00 часа, в Конферентната зала на общината ще се проведе пресконференция с кмета на града Калин Каменов.\r\n***\r\nОт 14.00 часа, в спортен комплекс „Христо Ботев“ ще бъде дадено началото на Европейската седмица на спорта. \r\n***\r\nОт 11.00 часа, в офиса на ГЕРБ в Габрово, ул. „Иван Гюзелев“1, народният представител от ГЕРБ - Габрово Николай Сираков ще даде пресконференция по актуални политически и обществени теми. \r\n***\r\nОт 09.00 часа във Военното гробище музей ще се състои Военен ритуал панахида. \r\n***\r\nОт 10.00 до 17.00 часа ще се състои полагане на венци и цвета пред паметните места – паметници и паметни плочи. \r\n***\r\nОт 11.30 часа в Художествената галерия ще бъде открита ретроспективна изложба на Петър Петров. \r\n***\r\nОт 12.00 часа на площад „Свобода“ ще се състои празничен концерт на Професионален фолклорен ансамбъл „Добруджа“ и Представителна фолклорна танцова студия „Добруджа“ с главен художествен ръководител Стоян Господинов. \r\n***\r\nОт 16.00 часа, в градския парк „Свети Георги“ ще се проведе концерт на стари градски шлагери и патриотични песни „В прегръдка те събрах”. \r\n***\r\nОт 19.30 часа, на пл. „Свобода“ ще се проведе празничен поп-рок концерт „Здравей, Добрич“. \r\n***\r\nОт 17.30 часа в залата на „Дом на науката и техниката” ще се проведе семинар за развитие на пчелните семейства.\r\n***\r\nОт 10.30 часа, в зала „Пресклуб“ на Конгресен център ще се проведе пресконференция по повод началото на Международния панаир Пловдив. Официалното откриване е от 11.30 часа пред Централния вход. \r\n***\r\nОт 12.00 часа в офиса на ГЕРБ-Пловдив област, бул. „Източен\" № 80 ще се проведе пресконференция във връзка с проектите на общините по ОП „Региони в растеж\" 2014 - 2020 година, свързани с образователната инфраструктура.\r\n*** \r\nОт 10.00 до 12.00 часа в Окръжна прокуратура ще се проведе Ден на отворените врати.\r\n*** \r\nОт 10.00 часа в сградата на СУ „Васил Левски“ заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие девет обновени сгради на образователната инфраструктура в Севлиево.\r\n***\r\nОт 20.00 часа, в зала „Орфеида“ на Парк-хотел ще бъде представената опера-буфа „Слугинята – господарка“ от Джовани Батиста Перголези. \r\n*** \r\nОт 10.00 часа в зала 203 на общината ще се състои заседание на Постоянната комисия „Икономическа политика, общинска собственост и контрол по сделките с общинско имущество”. \r\n*** \r\nОт 14.00 часа в зала 304 на общината ще се състои заседание на Постоянната комисия „Правна и опазване на обществения ред”.", "date": "2017.09.25", "title": "Предстоящи събития в страната за 25 септември (Агенция „Фокус“)"}
{"url": "http://www.focus-news.net/news/2017/09/25/2439356/nimh-shte-preobladava-oblachno-vreme-na-mesta-sas-slabi-prevalyavaniya.html", "text": "Днес ще преобладава облачно време, на места със слаби превалявания. Това съобщи за Агенция \"Фокус\" Красимир Стоев, дежурен синоптик в Националния институт по метеорология и хидрология (НИМХ) към Българската академия на науките (БАН). Ще се появи и усили вятърът от изток-североизток, в Дунавската равнина и източните райони до умерен. Максимални температури между 20° и 25°.\r\nНад Черноморието ще преобладава облачно време и до вечерта на отделни места, главно по южното крайбрежие слабо ще превали. Ще духа умерен вятър от изток-североизток. Максимални температури и на въздуха, и на морската вода – 21-23°. Вълнението на морето ще бъде 2-3 бала с тенденция на усилване.\r\nНад планините ще преобладава облачно и мъгливо време. На места, главно в масивите от Южна България ще превали слаб дъжд, над 2600 метра – слаб сняг. Ще духа умерен вятър от източната четвърт. Максимална температура на височина 1200 метра около 14°, на 2000 метра – около 7°.\r\nАтмосферното налягане е по-високо от средното за септември и ще продължи да се повишава.", "date": "2017.09.25", "title": "НИМХ: Ще преобладава облачно време, на места със слаби превалявания"}
{"url": "http://www.focus-news.net/news/2017/09/25/2439357/vitsepremierat-tomislav-donchev-shte-predstavi-proekt-za-vavezhdaneto-na-spodelenite-uslugi-na-tsentralnata-administratsiya.html", "text": "Заместник министър-председателят Томислав Дончев и постоянният представител на Световната банка за България Тони Томпсън ще представят проекта „Въвеждане на принципа на споделените услуги в организацията и работата на централната администрация“ на конференция от 10.00 часа в Гранитна зала на Министерския съвет. Това съобщиха от правителствената информационна служба.\r\nОсновна цел на проекта е подобряването на ефективността в работата на администрацията, постепенното й освобождаване от технически и спомагателни функции, фокусирането й върху ключови дейности и политики. Две пилотни звена за споделени услуги в областта на управлението на човешките ресурси и финансово-счетоводните дейности ще заработят до края на 2018 г. в централната администрация, а до 2020 г. Стратегията за модернизация на администрацията предвижда тези звена да бъдат 10. Проектът предвижда разработването на анализ на обектите с представителни и социални функции, собственост на държавната администрация, и предложения за подобряване на модела за тяхното стопанисване и управление.\r\nВъвеждането на принципа на споделените услуги е ключов инструмент за осъществяването на политиката на българското правителство за модернизиране на държавната администрация. \r\nПроектът се осъществява в изпълнение на целите и със средства на Оперативната програма „Добро управление“. Бенефициент е администрацията на Министерския съвет. С ратификация на Народното събрание от 27 юли т.г. за изпълнител по проекта бе утвърдена Международната банка за възстановяване и развитие.", "date": "2017.09.25", "title": "Вицепремиерът Томислав Дончев ще представи проект за въвеждането на споделените услуги на централната администрация"}
{"url": "http://www.focus-news.net/news/2017/09/25/2439358/ministar-nikolay-nankov-shte-e-na-rabotno-poseshtenie-v-bryuksel.html", "text": "Министрите на регионалното развитие и благоустройството Николай Нанков, на транспорта, информационните технологии и съобщенията Ивайло Московски, на околната среда и водите Нено Димов и на туризма Николина Ангелкова, ще бъдат на работно посещение в Брюксел, Кралство Белгия. Това съобщиха от пресцентъра на Министерство на регионалното развитие и благоустройството(МРРБ). Там те ще проведат среща с комисарите по регионална политика Корина Крецу и по околна среда, морско дело и рибарство Кармену Вела.\r\nМинистрите ще дадат изявление в сградата на Европейската комисия в 14.00 часа (местно време)", "date": "2017.09.25", "title": "Министър Николай Нанков ще е на работно посещение в Брюксел"}
{"url": "http://www.focus-news.net/news/2017/09/25/2439359/zapochva-remontat-na-trabata-za-sofiya-na-tunel-vitinya-na-avtomagistrala-hemus.html", "text": "Ремонтът на тръбата за София на тунел „Витиня“ на автомагистрала „Хемус“ и на съоръжението преди тунела започва. Това съобщиха от пресцентъра на Агенция „Пътна инфраструктура”(АПИ). Движението на леките автомобили и на превозните средства до 10 т ще бъде прехвърлено двупосочно в обновената тръба за Варна, която бе пусната на 20 септември. \r\nТежкотоварните МПС над 10 т ще продължат да преминават по задължителния обходен маршрут по път I-1 Ботевград - София. Целта е ремонтните дейности на „Витиня“ да завършат до края на ноември и през зимата по АМ „Хемус“ да се пътува без ограничения от строителни дейности. \r\nТежкотоварните превозни средства над 10 т ще преминават по следните маршрути:\r\nВ посока Варна движението се отклонява от пътен възел „Витинска река“ при 30-ти километър на автомагистралата по път I-1 София – Ботевград и път II-17 и трафикът за Варна се връща обратно на АМ „Хемус“ при пътен възел „Ботевград“ на 47-ми километър. В посока Видин се преминава по път I-1.\r\nЗа пътуващите към София движението се отклонява при 35-ти километър чрез временна връзка по път I-1 Ботевград – София. Трафикът се включва отново в автомагистралата при пътен възел „Витинска река“ при 30-ти километър.\r\nЗадължителният маршрут за МПС над 10 т, пътуващи по направлението Видин - София от областите Видин, Монтана и Враца до София е: път I-1 - път II-16 при с. Ребърково - Своге – София, а от Видин и Монтана за София - път II-81 прохода Петрохан;\r\nАлтернативен маршрут за МПС над 10 т, пътуващи от областите Велико Търново и Русе до София е: път I-5 Бяла - Велико Търново - Котленски проход - АМ „Тракия“ /или по Подбалканският път I-6/- София;\r\nАлтернативен маршрут за МПС над 10 т, пътуващи от областите Ловеч и Плевен до София е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге - София.\r\nРемонтните работи в тръбата за София на тунел „Витиня“ предвиждат демонтаж на старите осветителни тела и на носещата конструкция, монтаж на нови конструкция и осветителни тела и захранващи кабели; изграждане на нова електроснабдителна система на осветлението, видеонаблюдение, пожароизвестителна и оповестителна система. Тунелната тръба ще бъде и с нова светофарна инсталация и променливи пътни знаци и т. н. \r\nСтроителните дейности на тунел „Витиня“ се изпълняват от „Автомагистрали“ ЕАД по договора за текущо поддържане на автомагистралния участък.", "date": "2017.09.25", "title": "Започва ремонтът на тръбата за София на тунел \"Витиня\" на автомагистрала \"Хемус\""}
{"url": "http://www.focus-news.net/news/2017/09/25/2439360/tass-uraganat-mariya-e-otslabnal-do-parva-kategoriya.html", "text": "Силата на урагана „Мария“ се е понижила от втора до първа категория от пет възможни.  Националният център за наблюдение на ураганите на САЩ съобщи, че поривите на вятъра в епицентъра на стихията достигат до 144 км/ч, предаде   ТАСС.т\r\nСпоред прогнозите на метеоролозите ураганът ще премине във вторник недалеч от крайбрежието на щата Северна Каролина, а след това ще завие в посока на Атлантическия океан.\r\n„Мария“ е вторият мощен ураган, връхлетял Карибския регион за последните седмици. В началото на септември при преминаването на урагана „Ирма“ на Карибите загинаха повече от 40 души.  Виктор Турмаков", "date": "2017.09.25", "title": "ТАСС: Ураганът „Мария“ е отслабнал до първа категория"}
{"url": "http://www.focus-news.net/news/2017/09/25/2439361/zam-ministar-denitsa-nikolova-shte-otkrie-obnoveni-sgradi-na-obrazovatelnata-infrastruktura-v-sevlievo.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие девет обновени сгради на образователната инфраструктура в Севлиево. Това съобщиха от пресцентъра на министерството. Официалната церемония ще се състои от 10:00 ч. в сградата на СУ „Васил Левски“ гр. Севлиево. Сградите са основно ремонтирани по проект „Енергийна ефективност на образователната инфраструктура в град Севлиево”, финансиран от Оперативна програма „Региони в растеж” 2014-2020 г. Основната цел на проекта е повишаването на енергийната ефективност на девет сгради от образователната инфраструктура на град Севлиево. Обектите на интервенция са: СУ „Васил Левски“, Основно училище „Христо Ботев“, Основно училище „Стефан Пешев“, детска градина „Радост“ 1, детска градина „Слънце“ 3, детска градина „Щастливо детство“ 1, детска градина „Щастливо детство“ 2, детска градина „Слънце“ 1 и детска градина „Пролет“ 2. Проектът е на стойност над 4,6 млн.лв.", "date": "2017.09.25", "title": "Зам.-министър Деница Николова ще открие обновени сгради на образователната инфраструктура в Севлиево"}
{"url": "http://www.focus-news.net/news/2017/09/25/2439362/dobrich-praznichnata-programa-za-denya-na-grada-shte-zapochne-s-voenen-ritual-na-voennoto-grobishte-muzey.html", "text": "Празничната програма за Деня на града ще започне с военен ритуал на Военното гробище – музей. Това съобщи кметът на Добрич Йордан Йорданов, предаде кореспондентът на Радио „Фокус” – Варна. \r\n„Имаме традиция. Първо това е голям празник за добричлии. Второ винаги следваме традицията – отдаваме почит сутрин около 09.00 часа, събираме се на Военното гробище. То е едно от малкото на територията на страната, с такъв мащаб. Там са погребани костите на много войни, сражавали се край Добрич, говоря за войни, сражавали се и от едната и от другата страна. Там са погребани руски офицери, сърби, румънци, украинци, българи, турци. Интересен е начинът, по който е сформирано това гробище и ние отдаваме почит на всички загинали, сражавайки се на територията на град Добрич. Денят продължава с различни празнични събития. Акцент са добруджанските песни и танци в изпълнение на Професионалния фолклорен ансамбъл „Добруджа“, с главен художествен ръководител Стоян Господинов. Почти през целия ден има концерти в центъра на града“, заяви кметът Йордан Йорданов. Той допълни, че тази година Община град Добрич направи и нещо различно – по случай празника бе организиран фермерски пазар на 21 септември. „По този начин искаме да възродим старите традиции. Преди години, времето на моите дядовци и баби, Добрич се е славел с името Хаджиоглу Пазарджик. В началото е бил пазар, тържище да го наречем, едно място, където хората са търгували. Затова се върнахме назад във времето и решихме да направим този фермерски пазар, заедно с хората от „Глобъл Добрич“, които също го предложиха като идея. Заедно реализирахме тази традиция отпреди, в годините назад незнайно защо прекъсната. Празниците започнаха отрано, а вечерта на 25 септември ни очаква концерт с участието на местни таланти. Оставам го като изненада, но само ще кажа, че сме поканили известни изпълнители от България. Кулминацията е най-накрая – заря, която да отбележи празникът на нашия град“ , посочи още Йордан Йорданов. \r\nТой отбеляза също, че предвид финансовите корекции тази година Общината е взела решение да бъдат малко свити разходите, без разбира се това да повлияе на празника на града. В 10.30 часа ще започне тържествена сесия на Общинския съвет в Органова зала. Тогава ще бъде връчен и почетният знак на града, отличие, което се присъжда за първи път. „Празничният ден ще бъде доста динамичен не само за нас като Община, но и за всички граждани“, заяви кметът Йордан Йорданов.\r\n Жулиета НИКОЛОВА", "date": "2017.09.25", "title": "Добрич: Празничната програма за Деня на града ще започне с военен ритуал на Военното гробище – музей"}
{"url": "http://www.focus-news.net/news/2017/09/25/2439363/api-zapochvat-remontite-na-iztochnata-tangenta-na-sofiya-i-na-patya-prez-prohoda-vladaya.html", "text": "От днес започва ремонтът на Източната тангента на София. Това съобщиха от пресцентъра на Агенция „Пътна инфраструктура”. Ще се ремонтира участъкът от АМ „Тракия“ до Северната скоростна тангента.\r\nОт 26 септември, вторник, ще започне поетапен ремонт на участъка от път I-1 (Е-79) София - Перник, през Владая. Ремонтът ще започне от отсечката между „Черния кос“ и КПП „Владая“. Ще се работи и в двете платна в посока София. Движението ще се пренасочи двупосочно в платната за Перник. За улеснение на трафика по време на строителните дейности, безопасното и безконфликтно пътуване, Агенция „Пътна инфраструктура“ препоръчва на шофьорите да използват автомагистрала „Люлин“ и третокласния път Голямо Бучино - Мало Бучино - Суходол.\r\nРемонтните работи се предприемат за повишаване безопасността на движение през зимните месеци. От пътноподдържащите дружества ще се изисква да работят с пълна мобилизация, за да може предвидените дейности да завършат в максимално кратък срок. Шофьорите ще бъдат уведомявани своевременно за всеки етап от извършваните строителни работи и временната организация на движение.", "date": "2017.09.25", "title": "АПИ: Започват ремонтите на Източната тангента на София и на пътя през прохода Владая"}
{"url": "http://www.focus-news.net/news/2017/09/25/2439364/varna-narodniyat-predstavitel-ot-pp-gerb-emiliya-milkova-organizira-priemna-za-grazhdani-na-25-septemvri.html", "text": "Народният представител от ПП ГЕРБ – Варна Емилия Милкова ще има приемен ден за граждани. Това съобщиха от пресцентъра на ПП ГЕРБ – Варна. Милкова ще отговаря на въпроси на варненци от 14.00 до 16.00 часа в клуба на ПП ГЕРБ на ул. „Г. Бенковски” №1 в морската столица. Записвания могат да се правят на тел: 052/ 600 015.", "date": "2017.09.25", "title": "Варна: Народният представител от ПП ГЕРБ Емилия Милкова организира приемна за граждани на 25 септември"}
{"url": "http://www.focus-news.net/news/2017/09/25/2439365/voice-of-america-dzhared-kushner-e-izpolzval-lichnata-si-elektronna-poshta-za-komunikatsiya-v-beliya-dom.html", "text": "Зетят на президента на САЩ Доналд Тръмп, Джаред Кушнер, е използвал в някои случаи своята лична електронна поща, за да комуникира с колеги в Белия дом, предаде Voice of America.\r\n\"Между януари и август т. г. Кушнер  е изпратил или отговорил на по-малко от 100 имейла на служители на Белия дом от личната си поща\", заяви неговият адвокат Ейб Лоуъл в официално заявление. \"Той обикновено е препращал новинарски статии или политически коментари\", уточни той.\r\nАдвокатът добави , че Кушнер, ключов помощник на Тръмп, изпращал всичките си нелични имейли от официалния си профил в пощенския сървър на американското президентство и ги е запазил.\r\nПо-рано в медиите се появиха данни, че Кушнер е използвал частния си имейл-адрес за служебна комуникация. Използването на лична електронна поща за обсъждането на работа от държавни служители е политически натоварен въпрос, който се прояви по време на президентските избори от 2016 г.  Виктор Турмаков", "date": "2017.09.25", "title": "Voice of America: Джаред Кушнер е използвал личната си електронна поща за комуникация в Белия дом"}
{"url": "http://www.focus-news.net/news/2017/09/25/2439366/denyat-25-septemvri-v-balgarskata-istoriya.html", "text": "Днес е празникът на Добрич - на днешния ден градът празнува възвръщането си към България. По силата на Крайовската спогодба на 25 септември 1940 г. градът е освободен от румънска окупация. След почти четвъртвековно румънско владичество Южна Добруджа е върната отново в пределите на Отечеството. През 1396 г. султан Баязид І разгромява кръстоносната армия на унгарския крал Сигизмунд в Битката при Никопол. Пред заплахата от османска експанзия унгарският владетел организира кръстоносен поход, в който участват унгарски, френски, бургундски и германски рицари. Към неговата армия се присъединяват и войските на влашкия воевода Мирчо Стари. На тази дата през 1869 г. в румънския град Браила  е създадено Българското книжовно дружество (БКД), трансформирало се по-късно в Българска академия на науките (БАН). На същата дата през 1915 г. в хода на Първата световна война за главнокомандващ армията е назначен ген. Никола Жеков, а за началник-щаб ген. Константин Жостов. През 1918 г. - в София се провежда спешно събрание на правителството във връзка с избухването на Войнишкото въстание. Кабинетът преодолява съпротивата на царя и на генералите и решава да поиска примирие със съглашенските държави. Назначена е делегация начело с Андрей Ляпчев и ген. Иван Луков за сключване на примирието. Царят заплашва с уволнение кабинета и замисля отбранителна линия по Стара планина. \r\n2006 г.\r\nСпоразумение за сътрудничество по граничните въпроси е подписано между България и Украйна. От българска страна споразумението е парафирано от министъра на вътрешните работи Румен Петков, а от украинска от председателя на Държавната гранична служба там Микола Литвин.\r\nМВР е отправило предложение до Европейската комисия за подпомагане дейността на Граничния контролен център Бургас. Според министър Петков това ще спомогне за засилването на граничния контрол в района. Микола Литвин смята, че подписаното споразумение ще засили контрола в северозападната част на Черно море, и така ще се противодейства на международната организирана престъпност.\r\n1998 г.\r\nБордът на директорите на МВФ одобрява 3-годишното споразумение с България, според което на страната ни се предвижда да бъдат отпуснати 840 000 000 долара. Ангажиментите на България са: до средата на 1999 г. да се закрият губещите предприятия, да стартира приватизацията на Булбанк и Експресбанк, да се подготвят за продажба Хебросбанк и ТБ Биохим, постепенно да се ликвидират субсидиите в областта на енергетиката, да се либерализират пазарите за селскостопанска продукция.\r\n1990 г.\r\nВ периода 22 - 25 септември се провежда ХХХІХ конгрес на Българската социалистическа партия (БСП), на който е приета платформа за по-нататъшно обновление и преобразуване на БСП в \"модерна лява партия на демократичния социализъм\", програма за действие, устав, решение по символите и обръщение \"Мир, ред, спасение\". Александър Лилов е преизбран за председател на Висшия съвет на Българската социалистическа партия (БСП), а Александър Томов става първи заместник и отговарящ по организационните въпроси.\r\nБългария става член на Световната банка и на Международния валутен фонд (МВФ).\r\nДвете организации са създадени през 1944 г. с подписването на споразумение между страните членки на ООН. Фондът започва своето реално съществуване от 1946 г. с 36 страни членки и статут на специализирано учреждение към ООН. В момента страните членки на МВФ са приблизително 200. Основните цели на фонда са да съдейства за стабилността на валутните курсове, за премахване на валутните ограничения и по международни валутни въпроси, да предоставя временни финансови помощи и спомага за растежа на международната търговия.\r\n1932 г.\r\nПровеждат се общински избори в София.\r\nНа тях гласуват 44 000 от 64 000 избиратели. Работническата партия печели 19 съветници, Народният блок - 12, Сговорът на Александър Цанков – 4.\r\nСофийският окръжен съд утвърждава избора, но касира 15 съветници от Работническата партия, а съветниците на Сговора на Александър Цанков подават оставка и са заменени с националлиберали. Столичният общински съвет остава в минимален състав. За кмет е избран Харалампи Орошаков (демократ).\r\n1921 г.\r\nВ периода 25 - 27 септември е проведен учредителен конгрес на Българския земеделски младежки съюз (БЗМС) в София. За секретар е избран Стефан Цанов, а за главен редактор на печатния орган \"Младежко знаме\", Цвятко Аврамов.\r\n1918 г.\r\nНа 25 септември са помилвани осъдените по Деклозиеровата афера, а на 14 ноември 1919 г. Главният военнокасационен съд отменя присъдите им. По тази афера на 21 октомври 1916 г. са осъдени на 8 до 10 г. затвор 14 души – депутати от БЗНС и Народнолибералната партия на Никола Генадиев, видни политически и стопански дейци.\r\nДеклозиерова афера е опит на Англия и Франция да спечелят на своя страна България в избухналия през лятото на 1914г. световен военен конфликт чрез незаконна търговска сделка, изгодна за част от търговските и политическите кръгове у нас. След като обещаваните от Лондон и Париж териториални отстъпки се оказват недостатъчни за българското правителство, тогава те предприемат друга тактика. През лятото на 1915 г. по тяхно внушение и с тяхна материална подкрепа в България пристига френският търговец Ф. Деклозиер, който пристъпва към изкупуване на част от българската реколта на цени, по-високи от пазарните. С тази акция той се стреми да попречи на изпращането на тези храни за Германия. В своята дейност Деклозиер привлича и някои от представителите на опозиционните политически партии. Деклозиерова афера не дава очакваните резултати. Вместо да се стъписа пред нея, правителството на д-р Васил Радославов взема крути мерки спрямо помощниците на френския търговец и ги хвърля в затвора. Скоро след това последва и официалното обвързване на България с Австро-Унгария и Германия. След края на Първата световна война чрез арбитражен съд в Париж съглашенските държави осъждат България да заплати загубите на Ф. Деклозиер.\r\nВ София се провежда спешно събрание на правителството във връзка с избухването на Войнишкото въстание. Кабинетът преодолява съпротивата на царя и на генералите и решава да поиска примирие със съглашенските държави. Назначена е делегация начело с Андрей Ляпчев и ген. Иван Луков за сключване на примирието. Царят заплашва с уволнение кабинета и замисля отбранителна линия по Стара планина.\r\nНа същото събрание правителството взема решение да освободи от затвора земеделските водачи Александър Стамболийски и Райко Даскалов и с група народни представители да ги изпрати при въстаналите войници да ги убедят да се върнат на фронта. Делегацията заминава за Кюстендил, а Райко Даскалов се отделя и пристига в Радомир, където се присъединява към въстаниците. По-късно Александър Стамболийски също се присъединява към въстаниците.\r\n1915 г.\r\nВ хода на Първата световна война за главнокомандващ Действащата армия е назначен ген. Никола Жеков, а за началник-щаб ген. Константин Жостов.\r\nНикола Жеков е военен и държавен деец, генерал от пехотата. Роден е в Сливен на 25 декември 1864 г. Завършва Военното училище в София през 1887 г., след което продължава образованието си във Военната академия в Торино (Италия). Участва като доброволец в Сръбско-българската война (1885 г.). По време на Балканската война (1912-1913 г.) е началник-щаб на 2-ра армия. От 5 август до 1 октомври 1915 г. е военен министър. След въвличането на България в Първата световна война 1914-1918 г. е назначен за главнокомандващ българската армия. Към края на войната е на лечение във Виена. Завръща се в България и е уволнен от армията. Съден е за втората национална катастрофа заедно с останалите министри от кабинета на д-р В. Радославов. Между двете войни се изявява като общественик и публицист. След идването на Хитлер на власт е един от пропагандаторите на идеята за тясно политическо и военно сътрудничество с Третия райх. След края на Втората световна война (1939-1945 г.) емигрира в чужбина. Умира на 1 ноември 1948 г.\r\nКонстантин Жостов е военен деец, генерал-майор. Роден е на 30 септември 1867 г. в с. Гайтаниново, Благоевградско. Завършва Военното училище в София, след което и Висшето артилерийско училище във Виена с право да служи в Генералния щаб. Включва се като доброволец в Сръбско-българската война (1885 г.). По време на Балканската война (1912–1913 г.) е началник-щаб на Трета армия и на обединените Първа и Трета армия по време на сраженията при укрепените линии Люлебургаз–Бунархисар и Чаталджа. Участва като военен съветник в делегацията, преговаряща в Лондон за подписване на мирния договор (1913 г.).\r\n1871 г.\r\nАнтим VI се среща с българските първенци, членове на смесения съвет, за да обсъдят въпроса за границите на Българската екзархия. В разговорите участват Георги Чалоглу, х. Иванчо Пенчович, Гаврил Кръстевич, х. Николи х. Минчоглу, д-р Стоян Чомаков и Димитър Гешов.\r\n1869 г.\r\nВ Браила (Румъния) е създадено Българското книжовно дружество (БКД), трансформирало се по-късно в Българска академия на науките (БАН). Учредяването става на специално свикано за целта представително събрание.\r\n1396 г.\r\nСултан Баязид І разгромява кръстоносната армия на унгарския крал Сигизмунд в Битката при Никопол.\r\nПред заплахата от османска експанзия унгарският владетел организира кръстоносен поход, в който участват унгарски, френски, бургундски и германски рицари. Към неговата армия се присъединяват и войските на влашкия воевода Мирчо Стари. Събралата се в унгарската столица Буда кръстоносна войска пристига под стените на Никопол, където я очаква армията на Баязид І, в която са включени и отрядите на сръбския владетел Стефан Лазаревич. В ожесточеното сражение християнската войска е напълно разгромена. Голямата част от кръстоносците намират смъртта си в битката. Крал Сигизмунд се спасява с бягство.На тази дата умират:\r\n1942 г.\r\nУмира Ставре Наумов – български журналист, един от създателите на \"жълтия\" периодичен печат в България. Завършва френско училище и румънския лицей в Битоля. Следва финансови и търговски науки в Румъния и Франция. Работи като главен счетоводител на застрахователно дружество \"Балкан\" София. Стамболовист, член е на Народнолибералната партия (генадиевист). От 1882 г. до 1884 г. сътрудничи на вестник \"La Bulgarie\". Основава вестник \"Вечерна поща\" (1900-1914, заедно със Ст. Шангов) Главен редактор е на вестник \"Дневник\" (1902-1944 г.). Един от основателите и директорите е на вестник \"Софийска вечерна поща\" (1911-1913 г.), вестник \"Реч\" (1908-1913 г.), списания \"Илюстрована седмица\" и \"Минерва\", вестници \"АБВ\" (1924-1925 г.) и \"Неделно АБВ\".За изготвянето на историческата справка на Агенция “Фокус” са използвани следните източници :\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.25", "title": "Денят 25 септември в българската история"}
{"url": "http://www.focus-news.net/news/2017/09/25/2439367/ministarat-na-energetikata-temenuzhka-petkova-shte-uchastva-v-zasedanie-na-balgaro-ruskata-rabotna-grupa-energetika.html", "text": "Министърът на енергетиката Теменужка Петкова ще участва в заседание на българо-руската работна група „Енергетика“, част от Междуправителствената комисия за икономическо и научно-техническо сътрудничество. Това съобщиха от Министерство на енергетиката. Срещата ще се проведе в периода 25-26-ти септември в град Москва, Руска федерация. По време на заседанието ще бъде обсъдено двустранното сътрудничество в областта на природния газ, електроенергетиката и ядрената енергетика.", "date": "2017.09.25", "title": "Министърът на енергетиката Теменужка Петкова ще участва в заседание на българо-руската работна група „Енергетика“"}
{"url": "http://www.focus-news.net/news/2017/09/25/2439368/dobrich-s-bogata-programa-shte-bade-otbelyazana-77-ata-godishnina-ot-vazvrashtaneto-na-yuzhna-dobrudzha-kam-balgariya.html", "text": "С богата програма от прояви Община Добрич ще отбележи 25 септември – 77 години от възвръщането на Южна Добруджа към България, съобщиха от пресцентъра на Община град Добрич. По традиция честването ще започне в 9.00 часа на мемориалния комплекс „Военно гробище“ с военен ритуал панихида в памет на загиналите герои за свободата на Южна Добруджа. В 10.30 часа в концертна зала „Добрич“ ще започне тържествено заседание на Общинския съвет, на което за първи път ще бъде връчен Почетен знак на Община град Добрич. С престижното отличие ще бъдат удостоени видните общественици Веселин Бончев и инж. Михаил Стоев. Инж. Михаил Йорданов Стоев – строител, общественик и родолюбец получава отличието за неговата многостранна, последователна и значима обществено-полезна и стопанска дейност за развитието на Добрич и региона, за съхранение на историческите ценности и националната устойчивост на бесарабските българи, за неговото дарителство. Веселин Иванов Бончев – педагог и общественик, е удостоен за неговата значима просветна и краеведческа дейност, за многостранната му обществено-полезна дейност в родолюбиви инициативи и организации на Добрич и Добруджа; за неговото дарителство. Празникът продължава с ретроспективна изложба на Петър Петров от 11.30 часа в Художествената галерия. За гражданите и гостите на Добрич в 12.30 часа на площад „Свобода“ ще започне празничен концерт на Професионален фолклорен ансамбъл „Добруджа“ и Представителна фолклорна студия „Добруджа“ с главен художествен ръководител Стоян Господинов. Денят продължава с концерт на стари градски шлагери и патриотични песни „В прегръдка те събрах“ с участници: състав „Добрич” при Народно читалище „Йордан Йовков - 1870” с ръководител В. Георгиев; Хор „Лира” при Дом за стари хора с ръководител А. Генчев; състав „Да останем млади” при Сдружение ХобиСклуб с ръководител С. Стоева; Състав „Армеец“ при ОбС на СОСЗР и Максим Панайотов. Гражданите на Добрич ще бъдат поздравени и от китаристи от ансамбъл „Радуга“, Русия. Гостите от побратимения град Саратов ще изнесат концерт на 25 септември от 17.30 часа в Градски парк „Свети Георги“. Кулминацията на събитията е поп – рок концертът „Здравей, Добрич“ от 19.30 часа на Площад „Свобода“. Програмата ще завърши с празнични илюминации. С решение на Общинският съвет в Добрич днес е неучебен и неработен ден на територията на общината.", "date": "2017.09.25", "title": "Добрич: С богата програма ще бъде отбелязана 77-ата годишнина от  възвръщането на Южна Добруджа към България"}
{"url": "http://www.focus-news.net/news/2017/09/25/2439369/gabrovo-narodniyat-predstavitel-ot-gerb-nikolay-sirakov-shte-dade-preskonferentsiya-v-grada.html", "text": "Народният представител от ГЕРБ - Габрово Николай Сираков ще даде пресконференция по актуални политически и обществени теми, съобщиха от пресцентъра на партията. Срещата с журналисти ще бъде от 11.00 часа в офиса на ГЕРБ в Габрово, ул. „Иван Гюзелев“1.", "date": "2017.09.25", "title": "Габрово: Народният представител от ГЕРБ Николай Сираков ще даде пресконференция в града"}
{"url": "http://www.focus-news.net/news/2017/09/25/2439370/gd-granichna-politsiya-na-gkpp-lesovo-ima-3-km-a-na-kapitan-andreevo-5-km-kolona-ot-tovarni-avtomobili-na-izhod.html", "text": "На българо-турската граница трафикът е интензивен, На ГКПП \"Лесово\" има 3 км, а на ГКПП \"Капитан Андреево\" - 5 км колона от изчакващи товарни автомобили на изход. Това сочат данни към 06.00 часа, публикувани на сайта на ГД \"Гранична полиция\". На границата с Гърция трафикът е интензивен на всички гранични контролно-пропускателни пунктове. Предстои временно спиране на трафика на всички МПС, преминаващи в двете посоки по Дунав мост Видин-Калафат, поради техническа профилактика на мостовото съоръжение. Спирането на движението през ГКПП \"Дунав мост 2-Видин\" ще се осъществи в два времеви интервала, както следва:\r\n- от 13:00 ч. до 15:00 ч. днес.\r\n- от 13:00 ч. до 15:00ч. на 28 септември 2017 г.\r\nПрепоръчва се използването на други гранични контролно пропускателни пунктове.\r\nНа границите със Сърбия, Македония и Румъния трафикът е нормален на всички ГКПП.\r\nФериботът Оряхово-Бекет работи само през деня, поради ниското ниво на река Дунав.", "date": "2017.09.25", "title": "ГД \"Гранична полиция\": На ГКПП \"Лесово\" има 3 км, а на \"Капитан Андреево\" - 5 км колона от товарни автомобили на изход"}
{"url": "http://www.focus-news.net/news/2017/09/25/2439371/sportmarsiliya-pobedi-tuluza-s-20-v-mach-ot-frenskata-liga-1.html", "text": "Марсилия победи Тулуза с 2:0 като домакин в мач от седми кръг от френската Лига 1.\r\nПопадения за Марсилия отбелязаха Флориан Товен в 32-та минута и Лукас Окампос в 61-та.  Виктор Турмаков", "date": "2017.09.25", "title": "Спорт:Марсилия победи Тулуза с 2:0 в мач от френската Лига 1"}
{"url": "http://www.focus-news.net/news/2017/09/25/2439372/dobrich-obshtinata-organizira-izlozhenie-na-zanayatite-i-izkustvata-po-sluchay-praznika-na-grada.html", "text": "Община град Добрич кани всички граждани и гости на града да посетят изложението-базар на занаятите и изкуствата, което ще се проведе по повод Деня на Добрична площад „Свобода“. В рамките на два дни – на 25 и 26 септември – посетителите на изложението ще могат да видят и закупят произведения, сътворени от златните ръце на представители на различни занаяти и изкуства, съобщиха от пресцентъра на Общината. Участниците ще представят градинска и битова керамика от Троян, авторски сувенири и бижута от естествени материали от София, Балчик и Добрич и художествени тъкани от Варна.", "date": "2017.09.25", "title": "Добрич: Общината организира изложение на занаятите и изкуствата по случай празника на града"}
{"url": "http://www.focus-news.net/news/2017/09/25/2439373/denyat-25-septemvri-v-svetovnata-istoriya.html", "text": "На 25 септември са родени американският писател Уилям Фокнър, руският композитор Дмитрий Шостакович, актьорът Майкъл Дъглас, американската журналистка Барбара Уолтърс. На същата дата умират австрийският композитор Йохан Щраус, журналистът Ставре Наумов, един от основателите на „жълтата преса”, американският психолог Джон Уотсън, основоположник на бихевиоризма, германският писател Ерих Мария Ремарк.\r\n2015 г.\r\nЗеметресение с магнитуд 6.8 в индонезийската провинция Западна Папуа ранява над 62-ма човека и разрушава 200 къщи.\r\nСирийската армия бомбандира с наскоро получени руски бойни самолети позиции на „Ислямска държава“.\r\n2014 г.\r\nВ Донецк са открити погребения от масови убийства на мирни жители.\r\n2012 г.\r\nПредседателят на Европейския парламент Мартин Шулц заявява, че Европейския парламент няма да установява официални връзки с новия парламент на Беларус.\r\n2011 г.\r\nНа изборите за Сенат (горната камара на френския парламент) във Франция социалистите печелят 177 места. През последните 50 години сенатът на френския парламент е доминиран от десницата. Изборите нанасят сериозен удар за управляващите седем месеца преди изборите за президент във Франция.\r\n2006 г.\r\nБившият президент на Ирак Саддам Хюсеин, срещу когото са повдигнати обвинения в геноцид e изгонен от съдебната зала по нареждане на новия съдия по делото. Хюсеин е гонен вече един път от залата на съда по време на процеса. Той желае да не бъде държан зад металното заграждение в залата. “Имам една молба и тя е да не бъда държан повече в тази клетка”, заявява Хюсеин. Тази реплика принуждава съдията по делото да изгони бившият иракски президент от съдебната зала.\r\n1998 г.\r\nБордът на директорите на МВФ одобрява 3-годишното споразумение с България, според което на страната ни се предвижда да бъдат отпуснати 840 000 000 долара. Ангажиментите на България са: до средата на 1999 г. да се закрият губещите предприятия, да стартира приватизацията на Булбанк и Експресбанк, да се подготвят за продажба Хебросбанк и ТБ Биохим, постепенно да се ликвидират субсидиите в областта на енергетиката, да се либерализират пазарите за селскостопанска продукция.\r\n1974 г.\r\nГрупа учени излизат със съобщението, че продължаващото използване на аерозоли може да доведе до образуване на дупка в озоновия слой на земната атмосфера, покачване на температурата на планетата и рязък скок в раковите заболявания.\r\n1794 г.\r\nНа този ден е основан град Одеса\r\n1789 г.\r\nАмериканският Конгрес предлага първите десет поправки в Конституцията на САЩ, известни като Bill of Rights.\r\nПо време на дебатите за приемането на Американската конституция, противниците й заявяват, че тя не защитава достатъчно индивидуалните права и може да даде път на тиранията на федералното правителство. Те настояват за приемането на “Декларация за правата”, която да регламентира личните права на гражданите и да ги пази от намесата на държавата. Първите десет поправки на Конституцията на САЩ са известни като “Декларация за правата”.\r\n1513 г.\r\nИспанският конкистадор Васко Нунес Де Балбоа става първият европеец, достигнал Тихия океан.\r\n1396 г.\r\nСултан Баязид І разгромява кръстоносната армия на унгарския крал Сигизмунд в Битката при Никопол.\r\nПред заплахата от османска експанзия унгарският владетел организира кръстоносен поход, в който участват унгарски, френски, бургундски и германски рицари. Към неговата армия се присъединяват и войските на влашкия воевода Мирчо Стари. Събралата се в унгарската столица Буда кръстоносна войска пристига под стените на Никопол, където я очаква армията на Баязид І, в която са включени и отрядите на сръбския владетел Стефан Лазаревич. В ожесточеното сражение християнската войска е напълно разгромена. Голямата част от кръстоносците намират смъртта си в битката. Крал Сигизмунд се спасява с бягство. На тази дата умират:\r\n2011 г.\r\nУмира Вангари Маатаи, кенийски обществен деец, активист еколог и носител на Нобелова награда за мир за 2004 година.\r\nРодена е на  1 април 1940 г.  в Ихите, Кения. \r\nКомитетът за Нобелова Награда присъжда на Вангари Маатаи Нобеловата награда през 2004 за осъществяване на дело убеждението, че \"Земя без дървета е мъртва земя\", истина в която Вангари е била убедена цял живот, както и нейната политическата борба в областта на Човешките права. Вангари е почетен член на Римския клуб.\r\nВангари Маатаи предизвиква спор с твърдението, че вирусът на СПИН (HIV) е създаден от биолози от бялата раса с цел да бъде насочен срещу чернокожите.\r\nУмира на 71-годишна възраст в Найроби, Кения.\r\n1970 г.\r\nУмира Ерих Мария Ремарк (Ерих Паул Ремарк) – германски писател.\r\n1958 г.\r\nУмира Джон Уотсън – американски психолог, основоположник на бихевиоризма. Уотсън е професор в университета “Джон Хопкинс” в Балтимор (1908-1920 г.). Разглежда психологията като една от естествените науки, ползваща се от обективните експериментални методи. Цялата психическа дейност на човека Уотсън разглежда като поведение, разбирано в съвкупността връзки “стимул - реакция”. Организмът е “самоорганизираща се машина”, а основна задача на психологията е да се изучат процесите “на научаването”. Мисленето за него е скрита моторна активност, представена като заместител на действията. Идеите и методите на Уотсън оказват голямо влияние върху развитието на психологията преди всичко в САЩ.\r\n1849 г.\r\nУмира Йохан Щраус – австрийски композитор, цигулар и диригент. Ученик е на А. Полишански по цигулка и И. Зайфрид по композиция. Участник е в квартета на Й. Ланер (от 1819 г.) и помощник-диригент на оркестъра на Ланер (от 1824 г.). През 1825 г. създава свой оркестър, с който извършва концертна обиколка из Европа (от 1833 г.). Един от най-популярните майстори е на танцова музика; развива в произведенията си, особено във валса, традициите на Ланер. Създава характерни танцови цикли, състоящи се от няколко валса, придружени с встъпление и заключение. Автор е на повече от 250 произведения, сред които 152 валса. Най-популярните му валсове са “Дунавски песни”, “Лорелай”, “Габриела”, “Радецки марш” и “Талиони”. На тази дата са родни: \r\n1955 г.\r\nРоден е Дзукеро, псевдоним на Аделмо Форначари, италиански певец\r\n1951 г.\r\nРоден е Педро Алмодовар, испански кинорежисьор\r\n1944 г.\r\nРоден е Майкъл Дъглас, американски киноактьор\r\n1925 г.\r\nРоден е Пол Макриди, американски изобретател, създател на първите летателни апарати, движещи се с помощта на слънчеви батерии и човешка сила. \r\n1906 г.\r\nРоден е Дмитрий Дмитриевич Шостакович – руски композитор, получил всеобщо признание за класик на ХХ в.\r\n1897 г.\r\nРоден е Уилям Фокнър – американски писател.\r\n1896 г.\r\nРоден е Алесандро Пертини – президент на Италия в периода 1978 – 1985 г. Юрист по образование, през 1918 г. става един от основателите на Социалистическата партия на Италия.\r\n1866 г.\r\nРоден е Томас Хант Морган – американски генетик, нобелов лауреат през 1933 г. „за откритието, свълзано с ролята на хромозомине за наследствеността  \r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.25", "title": "Денят 25 септември в световната история"}
{"url": "http://www.focus-news.net/news/2017/09/25/2439374/sport-germaniya-pobedi-ungariya-v-mach-ot-evropeyskoto-parvenstvo-po-voleybol-za-zheni.html", "text": "Отборът на Германия победи този на Унгария в мач от груповия етап на Европейското първенство по волейбол за жени, който се провежда в Грузия и Азербайджан.\r\nСрещата от група А, състоял се в Баку, завърши с резултат 3:1 в полза на Германия. В другия мач от групата отборът на Азербайджан нанесе поражение на отбора на Полша с 3:0\r\nДо момента в класирането в група А води Азербайджан с шест точки в две игри, Полша с пет точки в три игри, Германия – четири точки и две игри и Унгария – нула точки, три игри. Заключителната игра от група А ще се проведе днес между отборите на Азербайджан и Германия.  Виктор Турмаков", "date": "2017.09.25", "title": "Спорт: Германия победи Унгария в мач от европейското първенство по волейбол за жени"}
{"url": "http://www.focus-news.net/news/2017/09/25/2439375/sliven-prodalzhavat-otkritite-priemni-na-obshtinskite-savetnitsi-ot-pp-gerb.html", "text": "Общинските съветници от ПП „ГЕРБ“ – Сливен продължават срещите си с граждани и през месеците септември и октомври. Това съобщиха от пресцентъра на ПП ГЕРБ.  Приемните на представителите на местния парламент преминават при голям интерес. Гражданите на Сливен се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен. През последния месец зачестяват въпросите свързани с премахването на незаконни гаражи и „Синя зона“. Приемните се организират всеки понеделник от 9.30 до 16.30 часа. \r\nЕто графикът на общинските съветници от ПП „ГЕРБ“ – Сливен за месец септември и първата половина на октомври:\r\n25.09 от 9.30 до 16.30 часа – Георги Николаев и Керанка Стамова\r\n02.10 от 9.30 до 16.30 часа -  Георги Стоянов и Здравко Костадинов\r\n09.10 от 9.30 до 16.30 часа – Тодор Начев и Димитър Павлов\r\n16.10 от 9.30 до 16.30 часа -  Христо Котов и Силвия Маринова", "date": "2017.09.25", "title": "Сливен: Продължават откритите приемни на общинските съветници от ПП ГЕРБ"}
{"url": "http://www.focus-news.net/news/2017/09/25/2439376/api-dvizhenieto-po-pat-ii-48-kotel-ticha-se-izvarshva-v-edna-lenta-poradi-katastrofa.html", "text": "Движението по път II-48 Котел – Тича, в област Сливен, се извършва в една лента, поради катастрофа. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.09.25", "title": "АПИ: Движението по път II-48 Котел – Тича се извършва в една лента, поради катастрофа"}
{"url": "http://www.focus-news.net/news/2017/09/25/2439377/sofiyski-gradski-sad-shte-provede-parvoto-zasedanie-po-deloto-za-tsarskite-konyushni.html", "text": "От 10.30 часа Софийски градски съд ще проведе първото заседание по делото срещу бившия областен управител на София Веселин Пенев, който е привлечен като обвиняем за случая с „Царските конюшни“ в центъра на София. Проверката на прокуратурата започна след сигнал до главния прокурор, подаден от народния представител от БСП Жельо Бойчев и председателя на ГС на БСП-София Калоян Паргов. Сигналът е свързан с договори за прекратяване на съсобственост между българската държава и Търговско дружество „Евротранс билд“ ЕООД, сключени по реда на Закона за държавната собственост и чл. 36 от Закона за собствеността, както и доклад, утвърден от министър-председателя Бойко Борисов на Главния инспекторат, за резултати от проверка в Областната администрация на област София.  Документите съдържат твърдения за неправомерни действия по повод извършена разпоредителна сделка с имот - държавна собственост – т.нар. „Царски конюшни”.\r\nПодсъдима по делото е и оценителят Юлия Димитрова-Цекова, която е обвинена заради съмнения за невярно заключение, от което са произтекли значителни вреди за държавата. Агенция „Фокус“ припомня: На 8 септември 2016 г. лидерът на БСП Корнелия Нинова оповести по време на брифинг, че разполага с информация за това, че областният управител на София Веселин Пенев, излъчен от Реформаторите и назначен от Бойко Борисов и заместник-областният управител от ГЕРБ Томи Николов продават 7,5 декара на „пъпа“ на София, в квартал „Оборище“ на 100 метра от паметника на Васил Левски за сумата от 658 870 лева. „Тоест по 90 лева на квадратен метър, на 100 метра от Народното събрание, на цената на едни маратонки“, заяви тогава Корнелия Нинова. В същия ден депутатът от БСП Жельо Бойчев внесе сигнал в прокуратурата, в който се настояваше на проверка да бъдат подложени действията на областната администрация при подписването на договори за ликвидиране на съсобственост. \r\nНа следващия ден, 9 септември, премиерът Бойко Борисов разпореди на Главния инспекторат да извърши в максимално кратък срок проверка в Областна администрация – София-град по повод извършена сделка. По-късно през деня, след среща с Пенев, премиерът Борисов поиска и прие оставката му.", "date": "2017.09.25", "title": "Софийски градски съд ще проведе първото заседание по делото за „Царските конюшни“"}
{"url": "http://www.focus-news.net/news/2017/09/25/2439378/rudaw-zapochna-referendumat-za-nezavisimost-na-irakski-kyurdistan.html", "text": "Избирателните секции за спорния референдум за независимост на Иракски Кюрдистан отвориха, предава Rudaw. Те ще останат на разположение за гласуване до 18 часа. \r\nПо данни на медиите пред изборните секции вече са се формирали опашки от желаещи да гласуват.Тереза Герова", "date": "2017.09.25", "title": "Rudaw: Започна референдумът за независимост на Иракски Кюрдистан"}
{"url": "http://www.focus-news.net/news/2017/09/25/2439379/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya-v-sofiya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 17.00 часа. \r\nНикола ПЕТКОВ", "date": "2017.09.25", "title": "Акатист на св. Архангел Михаил ще бъде отслужен в митрополитската катедрала „Св. Неделя” в София"}
{"url": "http://www.focus-news.net/news/2017/09/25/2439380/stara-zagora-narodnite-predstaviteli-ot-gerb-prodalzhavat-redovnite-priemni-za-grazhdani.html", "text": "Продължават редовните приемни дни за граждани, които провеждат народните представители от ПП ГЕРБ – Стара Загора. Това съобщиха от пресцентъра на", "date": "2017.09.25", "title": "Стара Загора: Народните представители от ГЕРБ продължават редовните приемни за граждани"}
{"url": "http://www.focus-news.net/news/2017/09/25/2439381/burgas-belodrobnata-bolnitsa-v-grada-obyavyava-sedmitsa-na-otvorenite-vrati-za-skrining-na-riska-za-tuberkuloza.html", "text": "Белодробната болница (СБАЛПФЗ - Бургас ЕООД) ще проведе Седмица на отворени врати за скрининг на риска за туберкулоза от 25 до 29 септември. Това съобщиха от пресцентъра на Община Бургас. Инициативата тази година ще протече под мотото „Открий, лекувай, излекувай“. От 08.30 до 19.30 часа ще се проведе скрининг за риска от туберкулоза чрез анкета, а консултациите, които ще бъдат от 10.00 до 15.00 часа след предварително записване на тел. 056 896 222, ще се осъществяват в консултативно-диагностичния блок на Белодробна Болница-Бургас.\r\nВ Седмицата на отворените врати мобилни лекарски екипи ще посетят и населени места в Бургаска област по следния график:\r\n25 септември 2017 г. – гр. Каблешково (в кметството от 09.00 часа);\r\n26 септември 2017 г. – с. Русокастро (в кметството от 09.00 часа);\r\n27 септември 2017 г. – с. Тръстиково (в кметството от 09.00 часа);\r\n28 септември 2017 г. – с. Ливада (в кметството от 09.00 часа);\r\n29 септември 2017 г. – с. Черноград (в кметството от 09.00 часа) и с. Тополица (в кметството от 09.00 часа).", "date": "2017.09.25", "title": "Бургас: Белодробната болница в града обявява Седмица на отворените врати за скрининг на риска за туберкулоза"}
{"url": "http://www.focus-news.net/news/2017/09/25/2439382/faz-noviyat-germanski-parlament-shte-bade-sastaven-ot-709-deputati.html", "text": "Новият федерален парламент на Германия ще бъде съставен от 709 депутати, пише националният ежедневник Die Frankfurter Allgemeine Zeitung, като отбелязва, че до този момент най-големият Бундестаг в следвоенната история на страната е съставен след изборите през 1994 г., когато в законодателния орган в Берлин влизат 672-ма народни представители.\r\n„Няма друга демокрация в света с толкова много места в парламента“, заяви политологът Йоахим Бенке още в изборния ден в Германия. \r\nПрез последните четири години в германския парламент имаше 631 депутати. Обикновено броят им е 598. Влизането на свободните демократи и „Алтернатива за Германия“ налага въвеждането на т.нар. изравнителни мандати, припомнят от редакцията.Тереза Герова", "date": "2017.09.25", "title": "FAZ: Новият германски парламент ще бъде съставен от 709 депутати"}
{"url": "http://www.focus-news.net/news/2017/09/25/2439383/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Във връзка с монтаж на спирателни кранове на ул. „Върба“, с. Мрамор, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: с. Мрамор, с. Житен, с. Доброславци, ул. „Царско село“ и бивш стопански двор. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: с. Мрамор – на площада пред кметството; с. Житен – на площада пред кметството.\r\nВъв връзка с извършване на ремонтни дейности на ул. „Кукуряк“, жк. „Овча купел“ I, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Кукуряк“ от бл. 610 до бул. „Президент Линкълн“; района между ул. „Кърпикожух“, ул. „748“, ул. „Месечинка“, ул. „Кукуряк“, бул. „Президент Линкълн“. С понижено налягане ще бъде района между: ул. „Кукуряк“, бул. „Президент Линкълн“, ул „Безименна“ пред бл. 601/603. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Кукуряк“ пред магазин „Кауфланд“.\r\nВъв връзка с подмяна на сградно водопроводно отклонение на ул. „Царибродска“, жк. „Зона Б-19“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Царибродска“ от ул. „Д-р Калинков“ до ул. „Три уши“; ул. „Три уши“ от ул. „Димитър Петков“ до ул. „Царибродска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Три уши“ ъгъла с ул. „Царибродска“.\r\nВъв връзка с изпълнение на инвестиционен проект за реконструкция на уличен водопровод на ул. „Орешковица“ с. Бистрица се налага спиране на водоподаването от 9:00 до 21:00 часа на клиентите на „Софийска вода”, живеещи в района на: вилна зона „Градище“, вилна зона „Ловджийска чешма“, вилна зона „Беликата“ - ул. „Славей“, ул. „Невен“, ул. „Роза“, ул. „Малина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: вилна зона „Градище“ – ул. „Младежка“ ъгъла с ул. „Зорница“; вилна зона „Ловджийска чешма“ – пред чешмата; вилна зона „Беликата“ – ул. „Невен“ ъгъла с ул. „Роза“. След възстановяване на водоснабдяването е възможно временно повишаване мътността на водата.\r\nВъв връзка с пресвързване на сградно водопроводно отклонение в жк. „Суха река“, се налага спиране на водоподаването от 10:00 до 17:00 часа на клиентите на „Софийска вода”, живеещи в бл. 212, бл. 213, бл. 214, бл. 214А – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 212. \r\nВъв връзка с изграждане на сградно водопроводно отклонение на ул. „Босилек“ вилна зона „Симеоново - север“, се налага спиране на водоподаването от 9:30 до 19:30 часа на клиентите на „Софийска вода”, живеещи в района на: по ул. “Босилек“ от бул. „Симеоновско шосе“ до ул. „Света Мария Магдалина“, ул. „Д-р Кръстю Кръстев“; по ул. „Вельо Топаловски“ от ул. „68“ до ул. „Босилек“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Босилек“ ъгъла с ул. „Вельо Топаловски“.\r\nВ понеделник във връзка с подмяна на сградно водопроводно отклонение на ул. „Освобождение“, жк. „Разсадника - Коньовица“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Освобождение“ от бул. „Възкресение“ до бул. „Вардар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Освобождение“ ъгъла с бул. „Възкресение“.", "date": "2017.09.25", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/09/25/2439384/das-rheinische-post-sled-golemiya-den-ursula-fon-der-layen-ne-vliza-v-noviya-germanski-parlament.html", "text": "След еуфорията около изборната победа в централата на Християндемократическия съюз настъпва време за истинската равносметка от неделния вот на германците, коментира вестник Das Rheinische Post.\r\nПри пристигането си в партийната централа на ХДС в Берлин, федералният вътрешен министър Томас де Мезиер поздрави вежливо събралите се журналисти. В онези часове германският християндемократ все още не знаеше, че резултатите на Съюза (ХДС/ХСС) от изборите са толкова лоши, че оставят колегата му Урсула фон дер Лайерн извън новия, 19-ти Бундестаг. До този момент тя заемаше поста министър на отбраната на ФРГ.\r\nВ Берлин няма място и за вътрешния министър на Бавария Йоахим Херман – той също не спечели директен мандат за Бундестага.Тереза Герова", "date": "2017.09.25", "title": "Das Rheinische Post: След големия ден – Урсула фон дер Лайен не влиза в новия германски парламент"}
{"url": "http://www.focus-news.net/news/2017/09/25/2439385/ombudsmanat-maya-manolova-stava-patron-na-natsionalna-kampaniya-sreshtu-agresiyata-nad-meditsi.html", "text": "Омбудсманът Мая Манолова става патрон на националната кампания „Да спасяваш е призвание, не заслужава наказание!“, организирана от Българския лекарски съюз за превенция на насилието над медицински лица у нас. Това съобщиха от пресцентъра на Омбудсмана на Република България. Инициативата започва от 11.00 ч. днес в зала „Овална“ в сградата на Българския червен кръст /бул. „Джеймс Баучер“ № 75/ с кръгла маса на тема: „Мерки за превенция на агресията срещу медицински лица“. \r\nНа форума ще бъдат представени обобщени данни от проведена анкета сред лекари и пациенти за насилието над медици, както и мерките, които БЛС ще предприеме за осигуряването на превенцията. В дискусията ще се включат представители на законодателната и изпълнителна власт, Световната здравна организация, водещи лечебни заведения в страната, Българския червен кръст, Словенската лекарска камара, пациентски организации, медицински лица и др.", "date": "2017.09.25", "title": "Омбудсманът Мая Манолова става патрон на национална кампания срещу агресията над медици"}
{"url": "http://www.focus-news.net/news/2017/09/25/2439386/mvr-trima-dushi-sa-zaginali-v-katastrofi-v-stranata-prez-izminaloto-denonoshtie.html", "text": "3-ма души са загинали в 26 катастрофи в страната през изминалото денонощие. Това съобщиха от пресцентъра на МВР. При пътнотранспортните произшествия 39 души са ранени, а 5 са с опасност за живота. На територията на столицата са станали 54 леки инцидента и 3 тежки, като при тях са ранени 6 души.", "date": "2017.09.25", "title": "МВР: Трима души са загинали в катастрофи в страната през изминалото денонощие"}
{"url": "http://www.focus-news.net/news/2017/09/25/2439387/focus-alternativa-za-germaniya-e-podkrepena-predimno-ot-grazhdani-koito-traditsionno-se-vazdarzhat-ot-glasuvane.html", "text": "Съгласно данни, разпространени от водещите телевизионни канали ARD и ZDF след изборния ден във ФРГ, популистката „Алтернатива за Германия“ е подкрепена преди всичко от гражданите, които традиционно се въздържат от участие в гласуване, съобщава изданието Focus.\r\nПартията на Фрауке Петри е съумяла да спечели подкрепата на 1,28 млн. негласуващи германци. Нито една друга партия от германската политическа сцена не може да се похвали с подобен успех. От останалите политически сили „Алтернатива за Германия“ е успяла да „открадне“ гласовете на около 740 хил. души. Тереза Герова", "date": "2017.09.25", "title": "Focus: „Алтернатива за Германия“ е подкрепена предимно от граждани, които традиционно се въздържат от гласуване"}
{"url": "http://www.focus-news.net/news/2017/09/25/2439388/nikolay-tsonkov-bsp-ne-mozhem-da-priemem-che-rusiya-e-osnovna-zaplaha-za-balgariya.html", "text": "Не можем да приемем, че Русия е основна заплаха за България. Това заяви народният представител от „БСП за България” Николай Цонков по БНТ, съобщиха от пресцентъра на Националния съвет на партията. По думите му съвсем ясно е докъде доведоха санкциите срещу тази държава. „Срина се търговският ни оборот с тях”, посочи Цонков. По думите му се вижда как някои се опитват да влошат отношенията с Русия и да спрат една предстояща визита. „За БСП това не само е неприемливо, но и нарушаване на постигнатия баланс – и в района на Черно море, и на Балканите”, коментира народният представител.\r\n„Не бихме искали да имаме враг в лицето на Русия, вместо да се възползваме от възможностите, които предоставят едни добри отношения с тази страна”, категоричен бе Цонков.\r\nПо повод модернизацията във военната ни авиация, Цонков заяви, че тя е спряла. „Не се знае колко дълго ще продължи процесът на забавяне или рестартиране на проекта за самолета за авиацията ни. Това значи приземяване на българската авиация”, обясни народният представител. Той оцени работата на временната комисия за „Грипен”: „Тя изпълни две основни цели – да спре модернизацията и да дискредитира по някакъв начин президента, защото се разглеждаха документи и се търсеше назад във времето нещо, което да дискредитира президента Румен Радев”.", "date": "2017.09.25", "title": "Николай Цонков, БСП: Не можем да приемем, че Русия е основна заплаха за България"}
{"url": "http://www.focus-news.net/news/2017/09/25/2439389/patna-politsiya-shte-dade-brifing-za-kampaniyata-za-bezvazmezdni-ustroystva-hands-free-za-novite-sobstvenitsi-na-avtomobili.html", "text": "„Пътна полиция“ ще предоставя безвъзмездно устройства „hands free“ на нови собственици на автомобили, съобщиха от пресцентъра на МВР. Евродепутатите Андрей Новаков и Емил Радев подкрепиха със своя инициатива усилията за по-малко жертви на пътя в рамките на провеждащата се превантивна кампания. Те предоставиха безвъзмездно на „Пътна полиция“- ГДНП устройства „hands free“, като идеята е тези устройства да стигнат до по-голям брой нови водачи на автомобили. Инициативата получи пълната подкрепа на министъра на вътрешните работи Валентин Радев. \r\nНа брифинг в 11.00 часа на пункта на столичната пътна полиция, ще бъдат представени подробности за превантивната кампания, на място и водачи, които регистрират превозните си средства, ще получат безвъзмездно устройства „hands free“.", "date": "2017.09.25", "title": "„Пътна полиция“ ще даде брифинг за кампанията за безвъзмездни устройства „hands free“ за новите собственици на автомобили"}
{"url": "http://www.focus-news.net/news/2017/09/25/2439390/dobrich-kitaristi-ot-saratov-gostuvat-v-grada-po-povod-negoviya-praznik.html", "text": "Изпълнители от детски ансамбъл китаристи „Радуга“ заедно с преподавателя си Виталий Ганеев гостуват в Добрич до 27 септември, съобщиха от пресцентъра на Общината. Гражданите на Добрич ще могат да се запознаят днес с таланта на Алексей Федотов и Артур Маркарян, които ще се включат в програмата за празника на града с концерт в градски парк „Св. Георги“ (пред сградата на музея) от 17.30 часа. Виталий Ганеев ще проведе майсторски клас по китара на 26 септември в СУ „Климент Охридски“. Младежите са възпитаници на детската музикална школа №19 в град Саратов, Русия. Те вече са били многократни победители в международни конкурси, сред които ІІ международен конкурс на изпълнителите на класическа китара „Viva guitarra“ (гр. Курск), ХІІ международен конкурс-фестивал „Ренесанс на китарата“ (гр. Гомел, Беларус) и други. Освен това младите музиканти са стипендианти на поименната стипендия на губернатора на Саратовска област. \r\nПреподавателят им Виталий Ганеев е кандидат изкуствовед, лауреат на международни конкурси, лауреат на премията на фонд „Руско изпълнително изкуство и победител в руския национален конкурс „Най-добър преподавател в детска школа за изкуство – 2015“, професор на Руската Академия на естествознанието.", "date": "2017.09.25", "title": "Добрич: Китаристи от Саратов гостуват в града по повод неговия празник"}
{"url": "http://www.focus-news.net/news/2017/09/25/2439391/zdf-v-nyakolko-grada-se-provedoha-parvi-protesti-sreshtu-vlizaneto-na-alternativa-za-germaniya-v-bundestaga.html", "text": "Около хиляда души излязоха във вечерните часове на неделя по улиците в Берлин, за да изразят несъгласието си с влизането на популистката партия „Алтернатива за Германия“ в следващия, 19-ти Бундестаг, предава телевизионният канал ZDF.\r\nДемонстрантите се събраха на „Александерплатц“ – един от емблематичните площади във федералната столица, където партията на Фрауке Петри празнуваше изборните резултати. Протестиращите хвърляха бутилки, но като цяло обстановката остана спокойна. \r\nВ Кьолн, Франкфурт на Майн и Хамбург също бяха организирани спонтанни протести срещу „Алтернатива за Германия“.Тереза Герова", "date": "2017.09.25", "title": "ZDF: В няколко града се проведоха първи протести срещу влизането на „Алтернатива за Германия“ в Бундестага"}
{"url": "http://www.focus-news.net/news/2017/09/25/2439392/pregled-na-osnovnite-temi-v-shumenskiya-pechat.html", "text": "„Криминалисти разбиха модерна нарколаборатория в Нови пазар“, е водещото заглавие във вестник „Шуменска заря“. Под прикритието на стара стопанска постройка Венцислав Чобанов с прякор Бомбето си направил плантация за канабис. \r\n„Брошури с основните пътни нарушения получиха шофьори в Шумен“ , заглавие от стр. 2 в броя. 3 000 цветни брошури с най-честите нарушения на пътните правила раздадоха през миналата седмица пътни полицаи в Шумен. Инициативата беше по повод Европейския ден без жертви на пътя. „Разрушен покрив заплашва да се срути върху самотна възрастна жена“, пише вестникът. Покривът на къщата на 77-годишната Николинка Томова от шуменското село Черенча е разрушен от силната градушка, която падна през юли и унищожи реколтата и имотите на много хора в община Шумен. По време на природното бедствие рухнала главната греда, керемидите изпопадали и на тавана в спалнята се отворила огромна дупка. \r\n„Изложението на родните производители с поредно издание в ново „панаирно градче“, съобщава ежедневникът. Панаирът на модата примамва посетителите с модна конфекция и качествени български стоки на ниски цени. \r\n„Обявиха допуснатите до конкурса за директор на Шуменския театър“, информира всекидневникът. Това са Димитър Димитров и Венцислав Кулев.\r\n„Литературната чета на Гранитски премина през Шумен“, е акцент от стр. 4 в броя. Националните културни празници „Албена“, организирани от издателство “Захарий Стоянов” гостуваха в шуменската Регионална библиотека „Стилиян Чилингиров”. \r\nНа стр. 5 е публикуван материал, посветен на 110 години от рождението на д-р Васил Хараланов.", "date": "2017.09.25", "title": "Преглед на основните теми в шуменския печат"}
{"url": "http://www.focus-news.net/news/2017/09/25/2439393/sofiya-shte-se-provede-preskonferentsiya-vav-vrazka-s-kinomaniya-2017-v-kino-lyumier-lidl.html", "text": "Oт 11:00 часа в кино „Люмиер Лидл” ще се проведе първата пресконференция по повод предстоящото през месец ноември издание на „Киномания“. На пресконференцията ще бъдат представени акценти от програмата и откриващото фестивала заглавие. Това съобщиха от пресцентъра на Столична община.\r\nВ пресконференцията ще участват режисьорът Галин Стоев – един от най-талантливите режисьори на своето поколение, директор на Националния театър на Тулуза, младите звезди на българското кино Елица Матева, Димитър Николов, Мартин Димитров и Глория Петкова; продуцентът на „Агитпроп” - Мартичка Божилова, операторите Борис Мисирков и Георги Богданов; програматорите на КИНОМАНИЯ Хермина Азарян и Владимир Трифонов, както и Борислав Велков – председател на Съвета на директорите на НДК. \r\n„Киномания“ е част от Календара на културните събития на Столична община за 2017 г.", "date": "2017.09.25", "title": "София: Ще се проведе пресконференция във връзка с „Киномания `2017“ в кино \"Люмиер Лидл\""}
{"url": "http://www.focus-news.net/news/2017/09/25/2439394/emil-karanikolov-ministar-na-ikonomikata-s-petar-kanev-shte-govorim-v-ponedelnik-za-dialog-mezhdu-ikonomicheska-komisiya-i-bsp.html", "text": "С Петър Кънев ще говорим в понеделник за диалог между икономическа комисия и БСП. Това каза Емил Караниколов, министър на икономиката, в разговор с Илиана Беновска по темата „Икономиката, глупако!” в седмичното обзорно политическо предаване „Беновска пита” по „Канал 3” и „Радио К2”, съобщиха от екипа на предаването.\r\nЕмил Караниколов заяви позиция по следните теми: \"Над 100 дни в управлението – какво се случва с икономиката?\"; \"Проверки във военните складове и заводи\"; „Емко” – кой лиценз е отнет?\"; \"Кой може да изнесе продукцията на „Емко”?\".\r\nБеновска започна разговора си с Караниколов с въпрос какво се случва в неговия ресор икономиката след близо 130 дни в управлението и скандала с военнопромишления комплекс. Министърът на икономиката каза, че няма скандал, а по-скоро се наслага такова мнение. Той бе категоричен, че правителството седи зад работниците, но за съжаление има нарушения в „Емко”, които се надява да бъдат изчистени. Беновска припомни, че премиерът Борисов е призовал за съкращаване срока за проверки на завода „Емко” до 1-2 седмици, защото връщането на лиценза му зависи от отстраняването на грешките и изпълнение на указанията на проверяващите. Водещата цитира думи от изявлението му, че по всички военни заводи и складове текат проверки и те не са насочени конкретно към „Емко”. Беновска попита кой точно лиценз е отнет, защото е важно да се разбере и да се спрат спекулациите. Караниколов отговори, че проверката е извършвана от икономическа полиция, служба „КОС” и служба „Пожарна безопасност”. Именно от последните две служби са констатирани нарушения, а законът гласи, че в такъв случай се отнема лицензът за износ и внос, но не и лицензът за производство и вътрешна търговия. Министърът обясни, че няма как да се измени законът по време на процеса, защото отнемането на лиценза за производство ще изглежда целенасочено, а и той, заедно с лиценза за вътрешна търговия се отнема от служба „КОС” при други нарушения. Беновска попита защо е останала продукция, която не е била натоварена на Бургаското пристанище и „Кинтекс” е поел доставката. Министърът на икономиката обясни, че „Кинтекс” не може да изнесе продукцията. Задължение на производителя „Емко” е да уреди митническите документи, за да бъде натоварена стоката и да тръгне към контрагента, но това е невъзможно заради отнетия лиценз. Водещата припомни нашумелите спекулации за повторно производство на същата продукция, което да доведе до дублиране на разходите. Караниколов обясни, че няма такива разходи до момента, защото стоката не е натоварена, а за обезпечаване на договори с третата страна са преподписани договорите с „ВМЗ-Сопот”, които имат повече персонал и произвеждат същите боеприпаси, а и по-големи като номенклатура. Гостът обясни, че нищо не е платено, а това ще стане след изпитването на продукцията от третата страна. Беновска попита дали това означава, че „Емко” е произвел на загуба. Караниколов обясни, че продукцията може да се продаде, защото не е отнет лицензът за вътрешна търговия, а възстановяването на лиценза за внос и износ зависи от управителите на дружеството и работниците. \r\nВ разговора бяха коментирани и темите: \"Проверка на „Кинтекс” за 10 години назад\"; \"Сделки между „Кинтекс” и „Емко\"; \"Кой е собственик на „Дунарит?” и кой изплати задълженията на фирмата?\".\r\nВодещата помоли госта си да обясни поисканата от него проверка на „Кинтекс” за 10 години назад, както и това, че е сезирал прокуратурата. Караниколов обясни, че проверка се извършва в целия военнопромишлен комплекс – тя е рутинна и трябва да се прави постоянно, защото се случват инциденти. Тази проверка е извършвана от служба „КОС”, а по линия на министерството на икономиката се проверяват „Кинтекс” и ВМЗ за търговски сделки назад във времето, а поводът е, че в края на 2015 година „Кинтекс” е подписвал договори с „Емко” – „Кинтекс” получава оферта, че дадена страна иска да закупи определен боеприпас и работата на „Кинтекс” е да провери кои дружества в България биха могли да го осигурят.  В случая това са „Емко”, „Дунарит” и „ВМЗ-Сопот” – трябва да бъдат изпратени оферти и да се сравни цената, качеството и срокът за изпълнение. Караниколов обясни, че „Кинтекс” е изпратил оферта само към „Емко” и директно са сключили договор като се заобикалят другите две дружества. Министърът обясни, че „ВМЗ-Сопот” е 100 % държавно, в забранителния списък и няма да бъде приватизирано, а собственикът на „Дунарит” е „Кемира”, а това, според Караниколов, е офшорка. Беновска попита каква според него е причината „Кинтекс” да пренебрегне „Дунарит” и „ВМЗ-Сопот”. Министърът на икономиката отговори, че това ще го разбере прокуратурата, въпреки че може би „Емко” щеше да спечели измежду трите, но е редно да се види конкуренцията и кой ще предложи най-добрата цена. „В случая проверката, която направихме, е, че за същия период „ВМЗ-Сопот” е давал същата продукция между 5 и 10%, зависи от количеството, по-евтино от това, което е спечелил „Емко”. „Дунарит” е могло да даде по-евтино” каза още Караниколов. Беновска попита на кого е „Дунарит”, защото самотитулуващият се за такъв Емилиян Гебрев не е вписан като такъв в търговския регистър. Караниколов обясни, че в регистъра „Дунарит” се води собственост на „Кемира”, „която притежава 98% от акциите на „Дунарит”, но са блокирани от служба „Комисия за отнемане на имущества от престъпления” и изведнъж се появява един бизнесмен, който влиза и увеличава акциите на „Кемира” – г-н Гебрев. Българската държава е имала правата върху 98%, с увеличаването на капитала – те стават 9%, но всички казват това е правилно”каза министърът на икономиката. „Когато обаче държавата, видите ли, се яви на публична продан, държавно дружество не с бюджетни пари - това са собствени средства, кредит, за да обезпечи възможност някой да насочи вземания към „Авионамс” – дружество, което е държавно от около 2 години и работи много добре… виждате ли – това е престъпление! Синдиците на КТБ обявиха публична продан за продажба на вземанията на „Хедж”, където са отговорни „Кемира”, забележете, с акциите в „Дунарит”, и „Авионамс”. Парите отиват при синдиците и тук всички казват това е престъпление, фашизъм” възклица Караниколов. На въпроса на Беновска защо държавата погаси задължения на „Дунарит” министърът на икономиката отговори, че задълженията са изкупени, защото иначе всеки друг може да ги изкупи – да се яви офшорка на търг – по думите на Караниколов – „за да не влезе някой непознат”. Министърът увери, че парите са върнати от „Дунарит”, но с едната ръка са благодарили, а с другата са завели иск, че не дължат пари и в момента не може да се оттегли запора на търговското предприятие – „вероятно има няколко лагера, които дават насоки” каза още Караниколов. Той обясни, че преди две седмици отново е имало публичен търг, в който са се продавали вземания на „Кемира”, а солидарно отговорни са „Авионамс” и държавата е участвала за „Авионамс” и „Кемира”, за да се елиминира трета страна, която да насочи тези вземания от около 80 милиона лева срещу „Авионамс”. Караниколов подчерта, че тук няма престъпления, а се защитава държавния интерес. \r\nВ разговора на Илиана Беновска с министър Караниколов бяха дискутирани още темите: \"Оставка на Караниколов - искана от извънпарламентарни партии\"; \"Цветан Василев има ли пръст в „Емко” и Пеевски ли е собственик на фирмите, държащи „Дунарит”?\".\r\nБеновска попита Караниколов как си обяснява политическата намеса – няколко представители на извънпарламентарни партии искат оставката му, а БСП искат лично него да извикат, но не и министъра на отбраната и съпредседател на междуведомствения съвет по отбранителна индустрия и сигурност на доставките – Каракачанов. Министърът на икономиката каза, че БСП имат право да го викат винаги и трябва да има диалог, но се разпространява информация, че лично той е отнел лиценза за износ и внос, което е абсолютно невъзможно, и има междуведомствен съвет, който извършва това и е решено с единодушно съгласие, а когато се отстранят нередностите – лицензът ще бъде върнат. Караниколов каза, че ще разговаря с Петър Кънев в понеделник, за да се явят с икономическата комисия за диалог с БСП, а за партиите извън парламента министърът обясни, че най-вероятно се борят за място, но има и адвокати, които сигурно искат да поемат казусите и, може би, това са причините са действията им. Беновска попита дали са верни слуховете, че Цветан Василев дирижира нападките срещу Караниколов и неуредиците в „Емко”. Министърът на икономиката подчерта, че не познава лицето и не са имали никакви отношения, но му пожелава всичко най-хубаво. На последвалия въпрос на водещата дали Пеевски е собственик на фирмите, които държат „Дунарит”, Караниколов отговори, че  „Хедж” и „Кемира” са взимали кредити от КТБ и всички пари, които държавната компания е платила, са в КТБ в масата на несъстоятелността и единствено кредиторите в КТБ могат да ги вземат, но няма как да ги свърже нито с Пеевски, нито с Василев. \r\nБеше коментирана и следната тема: \"Как „Емко” влезе в списъка на държавния департамент на САЩ, забраняващ на фирмите в него да търгуват с Американски фирми в оръжейния бизнес?\".\r\nБеновска попита как оръжейната фирма „Емко” на Емилиян Гебрев е влязла в списъка на държавния департамент на САЩ, в който са включени и фирми от Китай, Русия, Северна Корея, Судан, Сирия и Турция и други, на които е забранено да търгуват с Американски фирми на територията на оръжейния бизнес. Караниколов каза, че не знае как фирмата е попаднала в този списък, но държавата трябва да работи държавните и частните български фирми да не бъдат в такива списъци, защото това е вредно за целия военнопромишлен комплекс. Според него трябва да се помогне на тази фирма да излезе от списъка, а не да само да се коментира случващото се.  Беновска попита дали това вписане не помага на ВПК да изясни начините за търгуване и с кои страни. Караниколов отново подчерта, че присъствието на българска фирма в този списък влияе негативно на цялата военна промишленост, без значение кой е собственик, защото Гебрев търгува и с други държави и не попада в техни забранителни списъци. Министърът на икономиката подчерта, че във ВПК правят всичко възможно да се запази реномето на България в производството и продажбата на оръжия, но правят и проверки с цел намаляване на инцидентите и запазване здравето на работниците и населението. Караниколов каза, че на 25-ти септември се очаква докладът на полицията и се надява на добро развитие за работниците в „Емко” и да бъде възстановен лиценза за внос и износ.\r\nВ разговора бе обсъдена и темата: \"Стоян Мавродиев – БНБ?\".\r\nБеновска попита дали Стоян Мавродиев ще бъде одобрен за шеф на БНБ. Караниколов призова да се изчака произнасянето на БНБ и обясни, че Мавродиев е част от екип от изпълнителни директори и не е сам и единствен. По повод обвиненията, че е човек на Караниколов и ще бъде назначен заедно с определени хора като екип, министърът обясни, че е по-добре да се изчака да стане ясен екипът му, но обвиненията за фалита на КТБ не са потвърдени. БНБ ще провери за нарушения и ако има такива – няма да му бъде даде лиценз.\r\nБяха обсъдени още следните теми: \"София Тех Парк в прах?\"; \"Развитие на индустриалните зони, привличане на инвеститори и проблемът с работната сила\".\r\nЗа София Тех Парк Караниколов каза, че се надява в края на октомври да се осъществи мероприятие, на което министерството на икономиката ще бъде съорганизатор, но първо трябва да „бъде изтупан от прахта”, защото от хубав проект София Тех Парк се е превърнал в дружество, което продава имоти, а там трябва да бъде науката и образованието, а не бизнес парк и то държавен. Беновска попита какво се случва с идеята на Караниколов за развитие на индустриалните зони. Министърът на икономиката отговори, че се работи по въпроса – в Божурище се оправя електричеството, тъй като там инфраструктурата е изграждана след продажбите на терени, няма изградени пътища, но се работи по прокарването на още два подхода към Божурище, ЖП линия и т.н. В Кърджали предстои определени терени да бъдат вкарани в капитала на индустриални зони. Според него инвеститорите трябва да бъдат насочени към местата с висока безработица, а законът за инвестициите им дава сериозни преференции при инвестиране в тези региони. Основният проблем е с работната сила. Правителството работи за т.нар. сини карти, за облекчение на процедурите при издаването им, за дуалното образование, за визите и т.н. Караниколов потвърди, че има подкрепата на всички министри, когато предложенията са правилни, но и от опозицията.\r\nВ разговора бяха коментирани и темите: \"Ръст в икономиката – прегрява ли?\"; \"Анализ на БАН и бизнеса за работната сила\"; \"Измяна на приватизационните договори\".\r\nБеновска попита какво означава изказването на Горанов, че икономиката върви към прегряване и очаква от Караниколов 4 процента ръст. Министърът на икономиката каза, че в началото са заложили в програмата си ръст от около 3-3.1, а в момента е 3.6, но 4 е изпълнимо, а икономиката „върви” и трябва да се работи за работната сила, защото, когато дойдат инвеститори те питат каква работна сила може да се осигури. В момента се водят разговори с БАН за извършване на анализ съвместно с бизнеса каква ще е необходимата работна сила в следващите 5-10-15 години и по този начин образованието да бъде адаптирано към нуждите на бизнеса. Беновска предложи да се осъществи разяснителна кампания, в която да се коментира с учениците и младите хора към какво и защо да се насочват в образованието. Караниколов каза, че трябва да се започне с анализ и след това да се действа, но без бизнеса няма как да се получи. Водещата припомни, че Кирил Домусчиев е станал обект на дело в Арбитражния съд при Българската търговско-промишлена палата. Караниколов обясни, че Български морски флот е завел дело в Арбитражния съд срещу Агенция за приватизация за изменение на приватизационен договор и е спечелил, а след това Агенцията е обжалвала с извънреден способ, с който искат отмяна на решението, тъй като законът е ясен – приватизационните договори не могат да бъдат изменени и трябва да се борим те да останат такива.\r\nБяха дискутирани още темите: \"Интерактивна банка за иновации – откриване в Пловдив\"; \"Руските инвеститори заплаха ли са за България?\"; \"Семейство Сидерови\"; \"Търкания между ГЕРБ и ОП?\".\r\nКараниколов съобщи, че утре ще присъства на откриването на Руска интерактивна банка за иновации на Международния технически панаир в Пловдив, но не знае дали Борисов ще бъде там. Беновска каза, че това събитие ще доведе много руски инвеститори и попита кое е интересното в България. Министърът обясни, че колкото повече привличаме, толкова повече те ще се борят за работната сила и така ще се подобри благосъстоянието на работещите – материална база и заплати. Караниколов каза, че държавата не е мажоритарен собственик на Панаира, но винаги може да се разчита на подкрепа от държавата.\r\nБеновска попита дали руските инвеститори са заплаха за България, тъй като темата за Русия като заплаха за България е гореща в страната ни. Караниколов каза, че всеки коректен инвеститор е добре дошъл. \r\nВодещата сподели новината за брака на Волен Сидеров с Деница Гаджева и благодари на Караниколов за съдействието при избора на подарък – пушка – с пожеланието да брани и любовта, и идеите си, и ако трябва да напада. Министърът на икономиката пожела на семейството любов, успехи и много внуци след време.  \r\nЗа финал на разговора с Емил Караниколов в седмичното обзорно политическо предаване „Беновска пита” по „Канал 3” и „Радио К2” на 24-ти септември 2017 година Беновска го попита дали нещо скърца между ОП и ГЕРБ, както Валери Симеонов е казал. Караниколов каза, че специално Симеонов всяка сряда има оперативки и там няма деление на ГЕРБ – ОП. Той отново подчерта, че получава подкрепа от всички.", "date": "2017.09.25", "title": "Емил Караниколов, министър на икономиката: С Петър Кънев ще говорим в понеделник за диалог между икономическа комисия и БСП"}
{"url": "http://www.focus-news.net/news/2017/09/25/2439395/sport-grigor-dimitrov-se-izkachi-do-nomer-osem-v-svetovnata-ranglista.html", "text": "Григор Димитров се изкачи до номер осем в световната ранглиста, изравнявайки без игра най-доброто си постижение в класацията.\r\nПървата ракета на България достигна за първи път до осмо място през август 2014 г. и остана на нея в продължение на четири седмици. \r\nСледващата надпревара с участието на най-добрия български тенисист е в Пекин и започва на 2 октомври.", "date": "2017.09.25", "title": "Спорт: Григор Димитров се изкачи до номер осем в световната ранглиста"}
{"url": "http://www.focus-news.net/news/2017/09/25/2439396/georgi-dimov-bivsh-generalen-konsul-v-odrin-provezhdaneto-na-referenduma-za-nezavisimost-v-irakski-kyurdistan-generira-riskove-v-globalen-mashtab-i-v-chastnost-za-balgariya.html", "text": "Провеждането на референдума за независимост в Иракски Кюрдистан генерира рискове в глобален мащаб и в частност за България. Това коментира в сутрешния блок „Добро утро, България“ на Радио „Фокус“ Георги Димов, бивш генерален консул на България в Одрин по повод референдума за независимост, който се провежда в Иракски Кюрдистан. „Имаме изостряне на кюрдската тематика в нашия непосредствен съсед Турция, понеже тя е най–силно потърпевша - и общо, и конкретно като ненавист, заклеймяване и тотално преследване на кюрди вътре в югоизточната ни съседка, особено на евентуално потърсили убежище и закрила у нас без значение дали са иракски, турски, сирийски или ирански кюрди. Това трябва да го имаме в предвид. На второ място - преследване и проследяване у нас и зад граница на елементарни симпатизанти на кюрдите“, коментира Георги Димов. Като трети риск той посочи пренасянето зад граница, включително и в България, на гърба на кюрдите, на тежките политически, икономически и социални и цивилизационни проблеми на Турция.", "date": "2017.09.25", "title": "Георги Димов, бивш генерален консул в Одрин: Провеждането на референдума за независимост в Иракски Кюрдистан генерира рискове в глобален мащаб и в частност за България"}
{"url": "http://www.focus-news.net/news/2017/09/25/2439397/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е облачно. Във високите части на планините се усеща умерен вятър. Лифтовете работят според есенния график. Няма сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.25", "title": "ПСС: Добри са условията за туризъм в планините"}
{"url": "http://www.focus-news.net/news/2017/09/25/2439398/sport-viktoriya-tomova-gubi-shest-mesta-v-svetovnata-ranglista.html", "text": "Виктория Томова падна с шест позиции надолу в световната ранглиста до номер 155, но остава първа ракета на България.\r\nПрез новата седмица Цветана Пиронкова е поставена под номер 164, с три места по-надолу. \r\nСесил Каратанчева остава 180-та в света, а Елица Костова пада с четири позиции надолу до номер 215.", "date": "2017.09.25", "title": "Спорт: Виктория Томова губи шест места в световната ранглиста"}
{"url": "http://www.focus-news.net/news/2017/09/25/2439399/varna-na-praznika-pokrov-bogorodichen-zapochva-novata-uchebna-godina-v-hram-sv-atanasiy.html", "text": "На  1 октомври 2017 г. с водосвет след светата Литургия  в храм  „Св. Атанасий” във Варна ще бъде открита новата учебна година за неделното училище и школите по изкуства. Това съобщиха от Варненската и Великопреславска света митрополия\". Занимания по пеене, изобразително изкуство, актьорско майсторство, вероучение и иконопис се предлагат за деца имащи интереси в тези области. Водят се от специалисти и са безплатни. Графика е следния: \r\nДетски хор „Ангели” - репетиции се провеждат всяка събота от 10:00 до 11:30 ч. Възрастовата група е от 6 до 12 години. Диригент и ръководител на хора е Евгения Григорова. \r\nШкола по изобразително изкуство - занятията са всяка събота от 11:30 до 12:30. Възрастовата група е от 6 до 12 години. Преподавател е художничката Тереза Зиковска. \r\nНеделно училище - заниманията се провеждат всяка неделя от 10:15 до 11:30 ч. В този часови диапазон се обучават три групи. Има две групи от 6 до 8 години  и една от 9 до 12 години. Преподаватели са Йоанна Калешева, Дияна Янчева, Лора Мариянова. В преподавателската дейност от тази година се включват и духовниците: иконом Дончо Александров и свещеник Ясен Шинев.\r\nШкола по иконопис - всяка  неделя от 11:30 до 12:30. Работи се с деца от 7 до 16 годишна възраст разделени на две групи - от 7 до 10 г. и от 11 до 16 г. Преподаватели са иконописците Катя и Младен Костадинови. \r\nШкола по Актьорско майсторство - всяка  неделя от 12:30 до 13:30 в Възрастовата група е от 6 до 14 години. Преподаватели са актьорите Мариета и Стефан Златарски. \r\nПодновяват се и беседите насочени към младежи и възрастни хора на теми изясняващи православната вяра и живота на християнина в света. Те се провеждат всеки петък от 18:00 ч. в залата за беседи при храма. За четвърта поредна година стартира и школата по иконопис за възрастни.\r\nЦърковното настоятелство апелира към родителите проявяващи загриженост за възпитанието и развиване талантите на децата си, да се възползват от предлаганите възможности. Записванията започват през тази седмица на място в храма от 8:00 до 18:00 ч. или на телефон 052/63- 97- 16.", "date": "2017.09.25", "title": "Варна: На празника Покров Богородичен започва новата учебна година в храм  „Св. Атанасий”"}
{"url": "http://www.focus-news.net/news/2017/09/25/2439400/stara-zagora-za-sedmitsa-gradat-shte-bade-stsena-na-kuklenoto-izkustvo.html", "text": "За седмица Стара Загора е сцена на кукленото изкуство. Това съобщиха от пресцентъра на Община Стара Загора. \r\nДесетият Международен куклено-театрален фестивал за възрастни „Пиеро“ в Стара Загора тази година е с над триста гости и участници от Франция, Словения, Чехия, Унгария, Испания, Холандия и Русия. Държавният куклен театър Стара Загора няма да участва в конкурсната програма, която стартира на 24 и продължава до 29 септември.\r\nОрганизирани са  общо 36 прояви, в конкурса ще участват девет спектакъла от общо 13, има и много съпътстващи събития. Представленията ще се играят на сцените на Кукления театър, Операта и Драматичния театър,  събития ще има в Регионалната библиотека „Захарий Княжески“, Регионалния исторически музей, Художествената галерия, Къщата на архитект Димов и парк „Пети октомври”.\r\nСнощи пред препълнен салон Старозагорският куклен театър показа най-новата си постановка „Животът бяс” по Достоевски. Преди това в Художествената галерия, където е изложена част от 60-годишната история на ДКТ – Стара Загора, се състоя официалното откриване на феста в присъствието на много гости и приятели на кукленото изкуство. Директорът на галерията проф.д-р Марин Добрев честити празника на всички, които са го превърнали в своя мисия и съдба, както и на онези, които не могат без него.\r\nПриветствие от министъра на културата Боил Банов прочете Елианка Михайлова, директор на Дирекция „Сценични изкуства и художествено образование“ в културното ведомство. „Талантът и творческият заряд се е предавал през годините, за да достигне до този вълнуващ ден. Той е признание и своеобразен пътеводител в историята и майсторството на поколения кукленици, вложени в създаването на традициите на кукленото изкуство“, пише в поздравителния адрес министърът, според когото „Пиеро“ е един от най-влиятелните куклени фестивали у нас.\r\n„Фестивалът Пиеро стъпва с любов и отговорност върху 60-годишната история на театъра и влага усилията и любовта си в трасиране на нови пътища в кукленото изкуство“, коментира Дарин Петков, директор на Старозагорския куклен театър, с уважение и благодарност към подкрепата на Община Стара Загора, която е организатор и осигурява голяма част от финансирането на феста.\r\n„Кукленият театър в Стара Загора е една от най-значимите културни институции не само у нас, но и в Европа. Тазгодишният фестивал е най-стойностният досега, но следващият ще бъде още по-добър”, обеща зам.-кметът Иванка Сотирова.\r\nЗа пръв път в България зрителите ще могат да видят „Одисея с лопата” на театралната компания на Филип Женти от Париж. Трупата е обиколила целия свят и е печелила много награди. \r\nСъвместната продукция на чешки и словенски куклени актьори от студио Damuza се нарича KAR/REPASS  и представя нов  поглед върху съдбата на Ана Каренина. Тя ще бъде представена за пръв път в Стара Загора. \r\nСвоите най-нови продукции ще представят и театри от Любляна, Барселона, Маастрихт, Москва и Будапеща.\r\nБългарските участници са също изявени трупи с високи постижения в театралното изкуство., Пловдивската трупа ще гостува с „Дама пика”, уличният театър „Мале-Мале” идва с концерт на куклите и т.н.\r\nЖури с председател д-р Светла Бенева ще оценява спектаклите. В него влизат още словенката Йелена Цветко, драматург и куклен актьор, немският режисьор Франк Бернхард, композиторът Нелко Коларов и сценографката Светла Бъчварова. \r\n„Дуети-дуели” се нарича практическият семинар за физически театър и съвременен танц, който ще се води от прима балерината на Софийската опера Веса Тонова и Росен Михайлов.\r\nЩе бъде представена кинопанорама Българска анимация, в която са включени филми на Теодор Ушев, както и няколко изложби.\r\nЩе има още много прояви извън сцената на театрите, на които организаторите канят всички старозагорци и гостите на града.\r\nБилети - на касата на ДКТ - Стара Загора, а от началото на месец септември 2017 и онлайн на www.pierrot-bg.com.", "date": "2017.09.25", "title": "Стара Загора: За седмица градът ще бъде сцена на кукленото изкуство"}
{"url": "http://www.focus-news.net/news/2017/09/25/2439401/rudaw-masud-barzani-glasuva-na-referenduma-za-nezavisimost-na-irakski-kyurdistan.html", "text": "Президентът на Иракски Кюрдистан Масуд Барзани бе сред първите гласували на спорния референдум за независимост на автономния регион от Багдад, предава Rudaw.\r\nБарзани бе забелязан пред избирателна секция в Ербил около 8.30 часа в понеделник сутрин. \r\nГласуването за независимост на иракските кюрди започна в 8 часа на 25 септември. Избирателните секции ще останат отворени до 18 часа. Тереза Герова", "date": "2017.09.25", "title": "Rudaw: Масуд Барзани гласува на референдума за независимост на Иракски Кюрдистан"}
{"url": "http://www.focus-news.net/news/2017/09/25/2439402/anton-todorov-gerb-radev-lazhe-kato-bradat-rimlyanin-toy-e-v-moralen-impiychmant.html", "text": "Радев лъже като „брадат римлянин”, той е в морален импийчмънт. Това каза Антон Тодоров, народен представител от ГЕРБ, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването. Той заяви позиция по следната тема: \"Лобирал ли е президентът Румен Радев за самолетите „Грипен“?.\r\n„Вие непрекъснато създавате някакви скандали!“, започна разговора водещата Илиана Беновска. Антон Тодоров отговори, че може да има и такъв поглед върху нещата, но истината е, че разкрива кирливи ризи. „Нарочно Ви провокирах, за да ми кажете, че всичко, което говорите, е документирано!“, обясни водещата. Събеседникът й се съгласи и добави: „Лошите нямат шанс пред моите документални дивизии!“. На въпроса на водещата кои са лошите той отговори, че това са тези, които крадат, лъжат, набеждават, клеветят, които бъркат в джоба на българите. Народният представител сподели, че най-тъжен го прави фактът, че когато извади документални доказателства, някои хора се държат като шопа пред жирафа и казват „такова животно няма!“.\r\n„Ти му показваш документ, който показва 1000%, че действащият президент лъже като „брадат римляни“, те казват – няма такъв документ. Президентът лъже много мазно и даже не го прави по килифарски, прави го много дърварски!“, категорично заяви Антон Тодоров. „Той от лошите ли е?“, попита водещата Илиана Беновска. Събеседникът й отговори, че според него Румен Радев от няколко дни е в „морален импийчмънт“. Той добави, че друг импийчмънт не може да се проведе, защото има две неща, които сегашният президент до момента не е престъпил. Народният представител обаче каза, че има предчувствието, че Румен Радев няма да си изкара пълния мандат, „както го е подкарал през просото“.\r\n„Чий президент е Радев, според Вас?“, попита водещата Илиана Беновска. Антон Тодоров отговори, че със сигурност това вече не е неговият президент. „А беше ли за кратко Ваш президент?“, продължи водещата. Народният представител от ГЕРБ отговори, че Радев никога не е бил неговият президент. Тодоров продължи, че има ясни понятия за добро и лошо, какво харесва и какво мрази. „Аз не смятам, че да мразиш нещо е лошо. Хайде утре ще се появи някой негодник, „соросовъд“ или не знам какъв и ще забрани да обичаме. Защо като забраняват да мразим, хайде да забраним и да обичаме тогава и да се превърнем в някакви триполови, четириполови и не знам какви същества. Много нагло промиват главите на част от нашите сънародници. Тези хора не разбират, че живеят зле, защото са ги янхали отгоре банда негодници, част от които са в момента на върха на държавата!“, заяви Антон Тодоров. Помолен от водещата да уточни кой точно има предвид, народният представител заяви: „Това е един човек, който беше бивш военен, който в момента е на върха на държавата, който лъже по най-безобразния начин!“\r\nВ този момент водещата Илиана Беновска пусна на своя гост видео с разговора й с Кирил Добрев, Драгомир Стойнев и Атанас Зафиров от БСП с обяснението: „Питах Ви не случайно на кого е президент Радев, защото аз останах с впечатление тази седмица, че Радев е президент силно на БСП. Те го защитават на живот и смърт!“. Ето съдържанието на въпросния разговор на Илиана Беновска:\r\n\"Илиана Беновска пита БСП:„Семейство Лъжа“ ли си имате вече – „Госпожа Лъжа“ Корнелия Нинова и „Господин Лъжа“ Румен Радев?\r\nСлед като депутатът от ГЕРБ Антон Тодоров съобщи ,че президентът Радев е подготвял министър-председателя на БСП Пламен Орешарски да закупи самолети „Грипен“ малко преди да падни от власт, БСП дадоха пресконференция.  Ето какво се случи:\r\nИлиана Беновска: Г-н Добрев и г-н Стойнев,  срамежливо премълчавате една тема за сигурността и за посредничеството. Излязоха сведения, че вашият кандидат и настоящ президент на България Румен Радев е лобирал, може би както Вие, г-н Стойнев, за „Уестингхаус“, за покупка на самолетите „Грипен“ и то по един странен начин. В писмото си до вашия премиер Орешарски от 2014 г. Радев пише: „Тези самолети удовлетворяват най-ниските изисквания на българската авиация.“ Ще попитам, цитирайки един депутат от ГЕРБ, вече „Семейство Лъжа“ ли си имаме – „Госпожа Лъжа“ Корнелия Нинова и „Господин Лъжа“ г-н Радев? \r\nДрагомир Стойнев: Ако позволите, тъй като едва ли не мен ме обвинявате, мога да Ви уверя, че никога не е имало въпрос на лобизъм що се касае моята дейнотс като министър и това е доказано многократно. Ако някой не желае в България да се правят инвестиции и да се модернизира нашето производство на електроенергия, го оставям на Ваша преценка и по-скоро на бъдещите поколения, защото АЕЦ „Козлодуй“ след 14 години трябва да започнем да го режем за скрап. Ако това е модела за развитие на българската индустрия, това е Ваше мнение. Второ, когато един министър-председател може би иска информация, аз не съм запознат, сега разбирам, дали ще бъде информация за „Грипен“, дали ще бъде за „Ф-16“, тя трябва да му бъде предоставена. Това, че е имал среща министър-председателят тогава с представители на „СААБ“ няма нищо укоримо . Имаше такава практика, когато един министър-председател има важни срещи, той се готви за тези срещи. Това не е като да седнеш с някого и да си говориш за времето или за това колко градуса е навън и да пиете по едно кафе. Когато аз съм работил с министър-председателя, а те са двама с които аз съм работил, за всяка една среща те са били изключително добре подготвени, това е!\r\nКирил Добрев: Аз преди да дам думата на г-н Атанас Зафиров, той е изключително добре подготвен по темата за самолетите, Вие, с Антон Тодоров семейни ли сте там по телевизията? По повод семейните драми.\r\nИлиана Беновска: Чакайте, чакайте! Дръжте се прилично, аз съм семейна с друг и Антон Тодоров не може да ми бъде семеен!\r\nКирил Добрев: Първо Вие нарушихте добрия тон! Казахте, че има „Семейство господин и госпожа лъжа“!\r\nИлиана Беновска: Съвпада фамилията „Лъжа“! Не ми отговорихте защо премълчахте темата, г-н Добрев!\r\nКирил Добрев: Г-н Зафиров е готов по темата самолети.\r\nАтанас Зафиров: Очаквахме точно такъв въпрос. А не сме го поставили, защото вижте - БСП по никакъв начин няма намерение да става съучастник в един сценарий, който цели поредното омаскаряване на президента и то в момент, в който президентът отсъства от страната. Тъй като така или иначе поставихте въпроса и така или иначе сме свидетели на тази забележителна активност от страна на някои народни представители от ГЕРБ, а поради моето добро възпитание и чувство за хигиена се въздържах да дам една доста по-различна от тази квалификация на тези хора, които се изявяват като говорители. Бих искал да Ви кажа, че и във Вашето твърдение имаше някои неистини. Първо, Вие казахте, че се говори за лобизъм. Самият Антон Тодоров многократно подчерта, слушах го много внимателно тази сутрин, че той не обвинява президента в лобизъм. Така че не знам на каква база правите това Ваше твърдение.\r\nИлиана Беновска: На моя база!\r\nАтанас Зафиров: Вие взехте от документите, които той размаха, едно изречение и не го цитирахте правилно. Сега ще го цитирам точно. Изречението е следното: „Самолетът отговаря на минималните военни изисквания за българските военно-въздушни сили“. Аз бих Ви посъветвал тук, явно защото не сте боравили с такава документация, затова не сте го разчели правилно, акцентът трябва да се сложи върху „отговаря“, а не върху „минималните“. Върху „отговаря“ се слага акценат и оттам нататък започва да се надгражда. Тези, така наречени, „сензационни документи“ не представляват нищо повече от една най-обикновена справка, която ръководителят на проекта е дал на своя министър-председател, тъй като му е предстояла среща с една от страните, които са проявили интерес за участие в този конкурс. Ако срещата беше, както каза колегата Стойнев, с „Ф-16“ справката щеше да бъде в същия вид. И аз тук не виждам никакъв, повярвайте ми, лобизъм. Ще Ви кажа и за тези опорни точки. За какво се говори в тези опорни точки? Казва се, че трябва да се изрази една благодарност за проявения интерес, какво по-нормално от това? Обсъжда се възможността за доставка на тези самолети. Говори се за възможност за разсрочено плащане, какво по-хубаво от това? Говори се за това да бъде колкото се може по-бърза тази доставка и преди да дойдата новите самолети да има възможност да се ползват оператино самолети от шведските военно-въздушни сили. И се говори за така нареченото „ноу-хау“, което да бъде предоставено на България, както и за индустриално сътрудничество в области, несвързани с „Грипен“. Какво нередно виждате в тези така наречени „опорни точки“, които пак казвам, този документ дали е верен? Аз тук имам един хвърчащ лист. Колко е вярно аз не мога да твърдя, но приемаме, че е вярно. Аз в тези опорни точки не виждам никакъв, повярвайте ми, лобизъм. И оттам нататък в следващите листи има това изречение, което Ви цитирах и по-нататък на страница и половина са изредени качествата на самолет „Грипен“. Разбира се, тук ген. Радев говори като експерт. И забележете, аз дори в някаква степен искам да му благодаря на г-н Тодоров, че ги извади тези документи, за да се види още веднъж от българското общество какъв великолепен експет и специалист в областта на военно-въздушните сили е ген. Радев. И жалко наистина, че българските военно-въздушни сили изгубиха един толкова достоен и експертен офицер и генерал. За сметка на това България получи един достоен президент. \r\nИлиана Беновска: Г-н Зафиров, г-н Добрев и г-н Стойнев, моля да ми отговорите, понеже наистина вярвам, че БСП се грижи за сигурността, ще поискате ли БСП, която издигна президента Радев като ИК, обяснение, разговор с ген. Радев, за да си изясните в името на честта и достойнтството ви въпроса с „Грипен“-ите? \r\nАтанас Зафиров: Аз не виждам за какво има да си говорим с ген. Радев и за какъв въпрос с „Грипен“-ите става въпрос. Това е един абсолютно изсмукан от пръстите скандал, който в момента се създава от управляващите, за да се отклони вниманието от далеч по-важните въпроси като това, че системата за сигурност не беше изпълнено нито едно от поетите обещания. Било то по некомплект, било по повишаване на възнагражденията, било то по преоборудване на армията с ново въоръжение. И всичкото това, което те говориха преди една година, сега с вълшебна пръчка е заличено и се говорят точно обратните тези. Вчера премиерът каза – за какво са ни тези изтребители? Ами, дайте да върнем година и половина назад лентата и да видим какво ги говориха същите тези хора и кое направи така, че те да обърнат своето мнение. Така че аз този така наречен скандал с „Грипен“-ите въобще не бих го квалифицирал по този начин, защото скандал няма. И аз не виждам какво по-естествено състояние за един ръководител на екип от това да дава експертиза и да дава становище. Ами нали затова са го сложили на този екип ръководител. Това, че в своя жизнен период той е изпълнявал някакви други функции, трябва ли сега да му пречи да си изпълнява новите функции или да му тежи като воденичен камък, че е давал някаква експертиза някога и някъде. Ами, ако тази експертиза е вярна? Аз съм абсолютно съгласен с това, което ръководителят на екипа казва и мога тук доста в детайли да навляза в тази тема. Но пак казвам, големият въпрос е защо се избяга от всички ангажименти, които бяха поети в сектор „Сигурност“. И сега с едни абсолютно елементарни пасчета се опитват да отклонят общественото мнение в напълно погрешна посока\".\r\nВодещата помоли своя събеседник за коментар и добави, че има информация, че сделките със самолети „Грипен“ са оплетени в скандали за корупция и лобизъм в Чехия, Румъния и Южна Африка. Антон Тодоров отговори, че във всяка една от тези страни става въпрос за много сериозни корупционни скандали. Журналист от най-големия шведски вестник е направил разследвания. Тодоров заяви: „За разлика от тези трима люде, на които дадохте твърде много време да говорят, хората говорят с аргументи. Този Зафиров, който 5 минути едва се сдържаше да не изрече някаква обида по мой адрес, само го чаках да ми падне на гюме и щях да го посека с поредния съдебен иск!“.\r\nАнтон Тодоров каза, че Зафиров е заявил, че президентът дава опорни точки на Пламен Орешарски. Народният представител от ГЕРБ продължи, че на 19 септември тази година от Ню Йорк пред Ирина Цонева от БНТ президентът е отрекъл да е изготвял становище към премиера Пламен Орешарски за самолетите „Грипен“. Тодоров цитира думите на Румен Радев: „Премиерът Орешарски е искал моето мнение за един съвсем друг самолет, не за „Грипен“. За една делегация от високо ниво от държава, която беше на посещение в България и аз съм му го дал!“. Антон Тодоров показа документ, който носи, част от документацията на Временната парламентарна комисия. Става въпрос за документ от 14 юни 2014 г. Документът е подписан от ръководител на интегрирания проектен екип, зам-командир на ВВС Румен Радев. Водещата Илиана Беновска прочете в ефир съдържанието на документа, което е следното: „До началника на политическия кабинет на министъра на отбраната г-н Иван Жерков. Уважаеми г-н Жерков, в изпълнение на резолюция на писмо от кабинта на министър-председателя от 12 юни 2014 г., във връзка с предстоящата среща на г-н Пламен Орешарски с президента и изпълнителния директор на компанията „SAAB“ Швеция, Ви изпращам справка за предложението към България за придобиване на изтребители „Грипен“, както и примерни опорни точки за срещата!“. Водещата още веднъж припомни, че писмото е подписано от Румен Радев. \r\nАнтон Тодоров припомни, че в интервюто си за БНТ Румен Радев е казал, че никога не е писал становище за премиера Орешарски и предположи, че сега се започне спор около етимологията на думата „становище“, дали думата „становище“ съдържа опорни точки и справка за самолета. „Как се нарича това мазно нещо, което Румен Радев е направил? Лъжа! Стопроцентова лъжа, която не му отива!“, категоричен бе народният представител от ГЕРБ. \r\nАнтон Тодоров цитира следните думи на президента Румен Радев: „Лобистите постигнаха своето за изтребителите!”. Той продължи, че президентът има достъп до цялата информация в държавата, но не си позволява да каже едно име кои са лобистите. Народният представител възкликна: „Този ли по време на война ще ме води отпред? Няма да стане! Морален импийчмънт за този нахалник!”.\r\nАнтон Тодоров коментира и думите на Атанас Зафиров за „хвърчащите листа”. Той обясни, че собствената организация на Зафиров в Бургас го бламира, но понеже в миналия парламент е бил член на Комисията по отбрана в момента го представят от БСП като специалист по отбрана. Според Тодоров обаче Атанас Зафиров нищо не разбира от тази тема. Народният представител от ГЕРБ разказа още, че в тесен кръг Зафиров обича да разказва, че Петър Кънев и Георги Гергов са му спретнали „нещо си”. „Тоест Атанас Зафиров е бламиран от БСП. Той ли ще ми дава оценка, той ли ще ми казва, че тези официални документи били „хвърчащи листа”? Това не е сериозно. Другият, който беше там, преди 20 години го хванаха на границата с 6 цифрена сума в марки и 5 цифрова сума в долари. И понеже баща му сключи навремето сделка с другаря Костич и го покриха. И той се явява днес втори организационен зам.-председател да ми дава направление, щях да кажа „на оная работа”, да ми дава направление накъде да мисля и как да мисля!”, заяви Антон Тодоров. Тук водещата помоли своя събеседник да се овладее и да не използва обиди и нецензурни изрази. \r\n„Какво следва обаче, освен това, което изложихте и онова, което успя да каже президентът през океана? Той даже получи забележка от министър-председателя Борисов да не се изказва много през океана и даде заден ход. Но аз искам да Ви попитам като народен представител, приемате ли моята идея, аз в началния си коментар помолих президента Радев в свое президентско обръщение към нацията публично да изясни какво отношение има той към сделката за закупуването на самолетите „Грипен”? Може ли Народното събрание да го извикате да даде обяснение?”, попита водещата Илиана Беновска. Антон Тодоров отговори, че парламентът няма как да направи това и обясни: „Така е направена тази конституция комунистическа в началото на 90-те, че този човек да убие ритуално някой в центъра на София никой не може нищо да му каже. И той затова се държи толкова нахално и арогантно. Между другото Румен „Грипена” Радев сигурно ще му остане и другото име – „арогантника на прехода”!”, заяви Антон Тодоров. Водещата тук отново призова своя събеседник и гост да не прикачва такива квалификации на държавния глава. Антон Тодоров й отвърна, че синовете на по-предишния президент са си купили спа хотел, но няма да се учуди, ако синът на сегашния президент си купи замък след края на мандата му. \r\n„Ако президентът Радев има някакъв интерес да лобира за „Грипен”, от какъв характер е той?”, попита водещата Илиана Беновска. Антон Тодоров отговори: „Няма да споря с Вас, ако Вие кажете в това студио, че има много дразнеща и в някаква степен съмнителна връзка между Румен Радев, който през 2014 г. пише опорни точки и дава справки само за единия възможен доставчик на самолети „SAAB” и „Грипен” и това, което съдбата на тепсия му поднесе. В края на януари 2017 г. той става президент, назначава служебно правителство ...”. Водещата тук прекъсна своя събеседник с думите: „Понеже не го казвам аз, а го казвате Вие. Много сте хитър, и аз правя такива номерца. Но Вие го казвате това сега, така че продължете, по-ясничко, каква е връзката между това да стане той президент след като предлага „Грипен”?”. Народният представител от ГЕРБ отговори, че служебният премиер на президента Огнян Герджиков, който е почтен човек, вероятно някой ден ще изплюе камъчето дали е бил „натискан” да бързат с решението за типа самолет, защото има и такава информация. Тодоров заяви, че служебното правителство на Радев е завършило управлението си с решение, че ние трябва да доставим самолети „Грипен” за армията. \r\n„Това каква връзка има с бъдещия замък на Радеви?”, попита тук водещата Илиана Беновска. Събеседникът й отговори: „Не знам, Бог да ни даде живот ще видим, видяхме, че някои хора си купуват спа хотели!”. Народният представител призова хората когато избират между добрите и лошите да направят поне толкова усилие, колкото когато избират теракот вкъщи. Антон Тодоров заяви: „Аз имам една наследствена къща, в Стара Загора 50 декара ниви. Нямам кола, не съм приватизирал, не съм бил ченге, не към откраднал, не съм получил грантове от „Америка за България” или някаква руска фондация. Не съм откраднал един лев през живота си. Всичките ми пари са минавали през банкова сметка, която сега мога да отворя и да видите, че в нея има 3-4 хиляди лева!”. На въпроса защо изброява всичко това той отговори, че го прави, защото срещу тези, които се опитват да разкриват истината, като в това число включва и водещата Илиана Беновска, веднага се пускат тонове помия, което размива истината. Антон Тодоров заяви: „Аз съм се старал да си пазя морално и името, и поведението. Моралът на Радев не може да се хване на върха на нокътя на малкия пръст на лявата ръка на Антон Тодоров!”. Той добави, че Радев и екипът му имат и други сериозни прегрешения, които в най-скоро време ще разкрие. Става въпрос за достъп до класифицирана информация.\r\nТрябва ли да се противопоставяме на влиянието на „соросоидите” в България?\r\n„Забелязал ли сте, че в България вече има една фронтова линия? От една страна са „соросоидите”, които злепоставят и Вас, и мен, и определени медии. Хора, които имаме правото и задължението да защитаваме националните интереси. От другата страна са „сорос-грантаджиите”, „сорос-правосъдниците”, „сорос-политиците”. Трябва ли да имаме нетърпимост към тази част?”, попита водещата Илиана Беновска. Антон Тодоров отговори: „В момента продавате краставици на краставичаря. Аз съм човекът, който въведе понятието „соросоиди” в България! И в „Капитал” и други медии там на кръговете на Прокопиев и другите съм охулван неведнъж за това нещо!”.\r\n„Не трябва ли да имаме ясна държавна политика? Един от въпросите, които задавам на Румен Радев и очаквам неговия президентски отговор, е каква е неговата позиция „за” или „против” влиянието върху културата, нравствеността, внасянето на радикален ислям в България от страна на „соросоидите”?”, продължи с въпросите си водещата Илиана Беновска. Събеседникът й отговори, че президентът не може да каже малкото име на хората, които обвинява в лобизъм, а водещата иска от него да влезе в борба със Сорос. „Той ще се попикае от страх, прощавайте за израза! Този човек е посмешище на върха на държавата!”, категоричен бе народният представител от ГЕРБ. Според него едно от неприятните неща в демокрацията е, че понякога дава път на такива случайни хора в политиката. \r\nИма ли външна намеса при издигането на кандидатурата на Румен Радев за президент?\r\n„Наясно съм и как беше предложен президента. От външни играчи – Решетников, през Гоце, през Първанов, той го прононсира в БСП! САЩ в момента са дълбоко разочаровани от този човек!”, заяви Антон Тодоров. „А защо трябва да искаме САЩ да го харесват?”, попита водещата Илиана Беновска. Събеседникът й отговори, че САЩ са наши стратегически партньори и са направили за нас много повече, отколкото Русия. \r\nЗаплаха ли е Русия за България?\r\nАнтон Тодоров категорично заяви, че Русия е извечен враг на България и само този, който не познава българската история, може да твърди обратното. Водещата категорично заяви, че не може да се съгласи с думите на своя гост. Той попита кой е бил против Съединението на България. Водещата на свой ред го попита коя Русия е направила това и обясни, че се сменят различни управляващи и строеве. \r\n„Путин в момента враг ли е на България, извечен и вековен?”, попита водещат Илиана Беновска. Антон Тодоров отговори, че политиката на руския президент е вредна за България. Помолен да коментира политика на Ердоган, народният представител заяви, че тя е опасна за страната ни. „Но той ни е партньор в НАТО!”, отбеляза водещата. Събеседникът й отговори, че това е така, но не е сигурен, че Ердоган дълго време ще е този, които ще представлява Турция като партньор в НАТО. Тодоров заяви, че Ердоган работи опасно близо с Путин и се опитва да вкара клин в южния фланг на НАТО. Водещата заяви, че предпочита да имаме приятелски отношения с Русия. „Аз имам 6000 тома книги, от които 4000 са на руски. Знам руския и руската история по-добре от българската!”, заяви Антон Тодоров.\r\n„За предпочитане е пред Сорос! Вие харесвате ли американизирания унгарец Сорос, който внася радикален ислям в България, който купува университета ни?”, попита водещата. Събеседникът й отговори, че в момента Путин е много близък със Сорос. „Когато обвинявате трябва да бъдете много солидна в аргументите!”, завърши Антон Тодоров разговора си с Илиана Беновска в предаването „Беновска пита” по „Канал 3“ и „Радио К2 на 24 септември 2017 г.", "date": "2017.09.25", "title": "Антон Тодоров, ГЕРБ: Радев лъже като „брадат римлянин”, той е в морален импийчмънт"}
{"url": "http://www.focus-news.net/news/2017/09/25/2439403/burgas-33-godishen-mazh-ot-sredets-e-pretarpyal-operatsiya-sled-nanesen-mu-poboy.html", "text": "На 24 септември т.г. около 05.50 ч. в Районно управление - Средец е получено съобщение за това, че 33-годишен мъж от Средец е пребит от 33-годишния И.С. от Средец. Това съобщиха от ОДМВР-Бургас. В резултат на получените наранявания, потърпевшия е опериран в УМБАЛ - Бургас, като му е отстранен далака. И.С. е задържан за срок от 24 часа. Направил е пълни самопризнания. Установени и разпитани са и свидетели на инцидента. Работата по случая  продължава.", "date": "2017.09.25", "title": "Бургас: 33-годишен мъж от Средец е претърпял операция след нанесен му побой"}
{"url": "http://www.focus-news.net/news/2017/09/25/2439404/pregled-na-osnovnite-temi-vav-velikotarnovskiya-pechat.html", "text": "„Търсим 20 млн. лева за северен пътен възел край Трапезица“, е заглавие от първа страница на областния всекидневник „Янтра Днес”.  Изграждането на северен пътен възел край крепостта „Трапезица“ във Велико Търново ще разтовари трафика от и към Арбанаси, Горна Оряховица и Лясковец. Новото пътно съоръжение ще започне в подножието на Арбанаси и хълма Трапезица. \r\n„Хиляди българи празнуваха Деня на Независимостта във Велико Търново“, е друго заглавие от днешното издание.  Хиляди българи от цялата страна избраха да празнуват Деня на Независимостта във Велико Търново. Въпреки прохладното време в празничния 22 септември, улиците на града бяха изпълнени с туристи. Така старата столица се превърна в център на националните чествания за 109-годишнината от обявяването на българската Независимост.  \r\n„Започват ремонти на пътя през Арбанаси и на отсечката Самоводене – Ресен“, пише още вестникът. Още в сряда започват основни ремонти на републиканските пътища от трети клас Велико Търново – Арбанаси – Горна Оряховица и Самоводене – Ресен. Това обяви регионалният министър Николай Нанкова. \r\n„Прокуратурата поиска задържане под стража за телефонни измамници“, е новина от криминалната хроника. На страниците на вестника ще откриете и статия,  разказваща за Нощта на Самоводската чаршия, която се проведе във Велико Търново.  \r\n„Хиляди търновци и гости празнуваха в старата българска столица“, е заглавие от другия областен ежедневник - „Борба“. С пъстро шествие, в което се включиха стотици търновци, с тържествена света литургия, много музика и традиционното огромно търновско хоро старата столица отново стана център на тържествата за Независимостта на България. Хиляди се включиха в празника, който започна рано в най-знаковата църква на Велико Търново – „Св. 40 мъченици“.\r\n„Нов вид социални услуги ще бъдат разкрити във Велико Търново“, е друга тема от всекидневника. Предстои закриването на Дома за хора с умствена изостаналост в Пчелище и осигуряването на по-добра среда за обитателите му, в която да имат пълноценен и достоен живот. Това заяви министърът на труда и социалната политика Бисер Петков, който присъства във Велико Търново на честванията по повод Независимостта на България. \r\n„С 8 млн. лв. почва ремонтът на пътните отсечки В. Търново – Арбанаси-Г. Оряховица, Ресен –Самоводене и Павликени -Караисен“, пише още ежедневника.  Проекти на стойност 8 млн. лв. предстои да стартират от сряда за рехабилитация на пътни отсечки във Великотърновска област. Средствата са отпуснати преди две седмици с постановление на Министерски Съвет 100 млн. лв. за бюджета на Агенция „Пътна инфраструктура“. \r\nНа страниците на  днешното издание е поместен и материал, разказващ за това как Павликени се побратими с полския Ломжа.", "date": "2017.09.25", "title": "Преглед на основните теми във великотърновския печат"}
{"url": "http://www.focus-news.net/news/2017/09/25/2439405/die-presse-germanskite-izbirateli-vrachiha-s-dvugodishno-zakasnenie-smetkata-za-bezhanskata-kriza.html", "text": "Силното представяне на популистката „Алтернатива за Германия“ в неделния вот за федерален парламент в Берлин е тема, която занимава световните медии, които отправят предупреждения за опасността от влизането на крайнодесните в Бундестага. \r\nАвстрийският национален ежедневник Die Presse е уверен, че с изборните резултати германските избиратели са връчили с двугодишно закъснение сметката за бежанската криза. Освен със слабостта на управляващите във ФРГ, по друг начин не би могло да се обясни влизането на десните националисти в германския парламент, коментират от редакцията.\r\nСпоред изданието отворената политика на Ангела Меркел към бежанците и масовата миграция са вдъхнали нов живот на антиевропейското движение на Фрауке Петри, което в противен случай щеше да остане в миналото. Тереза Герова", "date": "2017.09.25", "title": "Die Presse: Германските избиратели връчиха с двугодишно закъснение сметката за бежанската криза"}
{"url": "http://www.focus-news.net/news/2017/09/25/2439406/burgas-8-400-lv-sa-otkradnati-ot-apartamenta-na-32-godishna-zhena-ot-grada.html", "text": "На 23 септември т.г. около 00.00 ч. във Второ Районно управление - Бургас е получено съобщение от 32-годишна жена от Бургас за това, че чрез взломяване на входната врата е проникнато в апартамента й, разположен в бл. 71 в ж.к. \"Славейков\", откъдето е извършена кражба на сумата от 8 400 лв. и златни накити с общо тегло около 60 гр. Това съобщиха от ОДМВР-Бургас. Работата по случая продължава от служители на Второ Районно управление – Бургас.", "date": "2017.09.25", "title": "Бургас: 8 400 лв. са откраднати от апартамента на 32-годишна жена от града"}
{"url": "http://www.focus-news.net/news/2017/09/25/2439407/pazardzhik-nova-golyama-avariya-dovede-do-tsyalostnoto-spirane-na-vodata-v-obshtina-panagyurishte.html", "text": "Поради нова голяма авария в проблемния участък  на магистралния водопровод от село Злокучене се налага спирането на водата за цялата община Панагюрище днес, съобщи за Радио „Фокус“ – Пазарджик Никола Белишки, кмет на средногорската община. Той уточни, че се работи денонощно за отстраняване на авариралия участък. „Призовавам жителите на община Панагюрище да ползват разумно водата и проявата търпение, работи се по справяне с проблема“, допълни Белишки.  Продължават изкопните дейности и подготовка на трасето за подмяна на водопроводните тръби. Доставени са 499,5 метра тръби. Положени в изкоп 210 метра тръби. Водоноските в селата от община Панагюрище ежедневно се презареждат с вода за битови нужди ежедневно.„Фокус“ припомня, че заради системните проблеми с магистралния водопровод от село Злокучене и безводието в община Панагюрище бе обявено на 15 септември бедствено положение, което бе удължено до 10 октомври.\r\nАлбена ЖИЛЕКОВА", "date": "2017.09.25", "title": "Пазарджик: Нова голяма авария доведе до цялостното спиране на водата в община Панагюрище"}
{"url": "http://www.focus-news.net/news/2017/09/25/2439408/darzhavniyat-glava-rumen-radev-pozdravi-angela-merkel-po-sluchay-pobedata-na-parlamentarnite-izbori-v-germaniya.html", "text": "Президентът Румен Радев изпрати поздравителен адрес до Ангела Меркел по случай изборната победа на коалицията Християндемократически съюз и Християнсоциален съюз на парламентарните избори в Германия, които се проведоха вчера. Това съобщиха от прессекретариата на държавния глава. „Подкрепата на избирателите е най-красноречивият израз на високата оценка за успеха на държавническата Ви политика и визия за развитие на Германия и Европа“, пише в своя адрес президентът. \r\nВ писмото си Румен Радев изразява желанието на българския народ за задълбочаване и укрепване на приятелските отношения между България и Германия, основани на дълбоки исторически връзки и конструктивно сътрудничество в рамките на ЕС и на НАТО. \r\n„Само с общи усилия можем успешно да се справим със съвременните предизвикателства и да допринесем за изграждането на силна и просперираща Европа в един по-справедлив и мирен свят“, пише още държавният глава до Ангела Меркел.", "date": "2017.09.25", "title": "Държавният глава Румен Радев поздрави Ангела Меркел по случай победата на парламентарните избори в Германия"}
{"url": "http://www.focus-news.net/news/2017/09/25/2439409/el-pais-za-angela-merkel-predstoi-reshavane-na-slozhnata-zadacha-za-sastavyane-na-koalitsiya.html", "text": "Испанският всекидневник El Pais отбелязва, че лидерът на Съюза (ХДС/ХСС) Ангела Меркел е изправена пред сложната задача да състави следващата управляваща коалиция в Берлин. \r\nОт редакцията подчертават, че преговорите за формиране на новото германско правителство може да продължат седмици или дори месеци. В същото време изданието алармира, че популистите на Фрауке Патри, чиято партия „Алтернатива за Германия“ получи близо 90 места в Бундестага, може да доминира бъдещите политически дебати в парламента.Тереза Герова", "date": "2017.09.25", "title": "El Pais: За Ангела Меркел предстои решаване на сложната задача за съставяне на коалиция"}
{"url": "http://www.focus-news.net/news/2017/09/25/2439410/velislava-krasteva-dps-shte-initsiira-balkanite-da-badat-svobodna-zona-ot-natsionalizmi-i-radikalizmi-po-vreme-na-evropredsedatelstvoto.html", "text": "ДПС ще инициира Балканите да бъдат свободна зона от национализми и радикализми по време на Европредседателството. Това каза Велислава Кръстева, народен представил и ПР на ДПС, в разговор с Илиана Беновска в предаването „Беновска пита“ по Радио К2 и Канал 3, съобщиха от екипа на предаването. Тя заяви позиции по следната тема: \"Демокрацията е в опасност\".\r\nДемокрацията в България е в опасност, алармират от ДПС. Демокрацията е сбор от правила, които се спазват. Отговорност за спазването на правилата имат политиците, властимащите. Рисковете пред демокрацията са твърде много, за да бъдат заметени под килима. Това е стратегията, която управляващото мнозинство ползва много настървено. Прикрива се един скандал с избухването на нов. Ако в предишния кабинет на Бойко Борисов, Десислава Атанасова от ГЕРБ беше тежката артилерия на партията, то Антон Тодоров е представител на леката кавалерия, така Велислава Кръстева оцени участието на Антон Тодоров в предаването на Беновска.  \r\nВ разговора бе коментирана и темата: \"Бойко Борисов е тефлонов политик\". \r\nАмериканските политолози са извели терминът „тефлонов политик“ от президентските мандата на Роналд Рейгън. С този термин са изобразявали способността на президента Рейгън да остава без петна независимо от това какви гафове му се случват. За България се говори, че Бойко Борисов е такъв тефлонов политик, по който нищо не полепва, заяви Велислава Кръстева. Борисов хвърли оставка, когато се движеше на ръба на доверието. Борисов трябва да знае, че тефлоновото покрие, когато се нарани върху тигана започват да полепват остатъците от хвана и мазните петна. Велислава Кръстева каза, че не иска да прави квалификации по адрес ма премиера Бойко Борисов, а само му прави анализ. \r\nБяха дискутирани и предложенията на ДПС, свързани със  Закона за политическа и гражданска реабилитация на репресирани лица.\r\nС това предложение ДПС искат да се завърши кръга от лицата, които трябва да получат справедливост за преживяното и репресивните методи на тоталитарния режим. По време на дебата от името на групата на ГЕРБ се изказа Красимир Велчев, който в председател на комисията по правата и вероизповеданията. Велислава Кръстева определени изказването на Красимир Велчев като ксенофобско, защото е българските мюсюлмани и турци от обществото, като е казал, че те са проблем на ДПС. Велчев освободи държавата от ангажимента й към българските мюсюлмани. Зад неговите думи прозира изключително тежко ксенофобско настроение. Какви са основанията Красимир Велчев за бъде председател на комисията по вероизповедания, след като има нулева чувствителност към правата на хората, попита Велислава Кръстева. Риск за европейската перспектива на България крие овластяването на националисти. Ако се окаже, че коалицията не е аритметична, а има за  идейност ос ксенофобията. Кръстева призова ръководството на ГЕРБ да даде оценка за изказването на Красимир Велчев. На България е нужен действен, а не реверен патриотизъм, истинска етническа толерантност, а не брошка на ревера. От доклада за национална сигурност се вадят само констатациите за Русия, но защо никой не обърна внимание на това, че риск за националната сигурност са националистическите формации и техния ръст. Изтрива се тефлоновото покритие на ГЕРБ. Конструкцията на властта може да компрометира решенията, взети по време на председателството, заради националистите. В Германия за разлика от България, Меркел декларира, че няма да управлява с националистите. Европейското председателство е използва като застрахователна полица защо трябва да остане на власт това правителство. \r\nДПС ще инициира Балканите да бъдат свободна зона от национализми и радикализми по време на срещата на върха на либералите в София в началото на следващата година, завърши Велислава Кръстева разговора си с Илиана Беновска в предаването „Беновска пита\" по „Канал 3“ и „Радио К2 на 24 септември 2017 г.", "date": "2017.09.25", "title": "Велислава Кръстева: ДПС ще инициира Балканите да бъдат свободна зона от национализми и радикализми по време на Европредседателството"}
{"url": "http://www.focus-news.net/news/2017/09/25/2439411/burgas-detsa-na-8-i-na-1-godina-sa-nastaneni-v-reanimatsiya-s-opasnost-za-zhivota-sled-kato-sa-blasnati-ot-avtomobil-kray-aytos.html", "text": "На 22 септември т.г. около 13.50 ч. в близост до р-т „Градина” край Айтос, с посока на движение от Айтос към Карнобат, л.а. „Волво С 40”, със софийска регистрация, управляван от 53-годишния В.К. от с. Приселци, обл. Варна, поради движение с несъобразена скорост блъска пресичащите пътното платно пешеходци – М.Й., 8-годишна, носеща на ръце едногодишната си сестра – С.Й., и двете от Айтос. Това съобщиха от ОДМВР-Бургас. Децата са настанени под лекарско наблюдение в отделение „Реанимация” с опасност за живота – бебето с комоцио и фрактура на дясната бедрена кост, а по-голямото момиче с „политравматизъм”.", "date": "2017.09.25", "title": "Бургас: Деца на 8 и на 1 година са настанени в реанимация с опасност за живота, след като са блъснати от автомобил край Айтос"}
{"url": "http://www.focus-news.net/news/2017/09/25/2439412/targovishte-50-godishen-mazh-e-v-bolnitsa-s-opasnost-za-zhivota-sled-kato-e-blasnat-ot-avtomobil-v-selo-zdravets.html", "text": "50-годишен мъж е в болница с опасност за живота, след като е блъснат от автомобил в село Здравец. Това съобщиха от пресцентъра на ОДМВР-Търговище. Инцидентът е станал около 20.35 часа в неделя по ул. „Георги Димитров“ в селото в посока гр. Попово-гр. Търговище. Мъж на 58 години с инициали А.Х. от Търговище, управлявайки собствения си лек автомобил „Рено Клио“ с търговищка регистрация, е блъснал с предна дясна част на бронята му движещ се по пътното платно 50-годишен мъж, също от Търговище. Причините за възникване на пътния инцидент са в процес на изясняване. На водача и на пешеходеца са взети кръвни проби за химическо изследване. Пострадалият е настанен в МБАЛ-Търговище с фрактура на лява подбедрица, с опасност за живота му. По случая е образувано досъдебно производство.", "date": "2017.09.25", "title": "Търговище: 50-годишен мъж е в болница с опасност за живота, след като е блъснат от автомобил в село Здравец"}
{"url": "http://www.focus-news.net/news/2017/09/25/2439413/sliven-vremenno-e-ogranicheno-dvizhenieto-na-kamioni-nad-10-t-v-kotlenskiya-prohod-a-lekite-avtomobili-se-dvizhat-v-edna-lenta.html", "text": "Временно е ограничено движението на камиони над 10 т по път II-48 Котел-Тича /Котленски проход/, а леките автомобили се движат в една лента, поради изтегляне на аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2017.09.25", "title": "Сливен: Временно е ограничено движението на камиони над 10 т в Котленския проход, а леките автомобили се движат в една лента"}
{"url": "http://www.focus-news.net/news/2017/09/25/2439414/pazardzhik-izkopani-sa-novi-500-metra-po-traseto-za-podmyana-na-trabite-na-avariraliya-vodoprovod-ot-selo-zlokuchene.html", "text": "Продължават изкопните дейности и подготовката на трасето за подмяна на водопроводните тръби в проблемния участък на авариралия водопровод от село Злокучене, съобщиха за Радио „Фокус“ – Пазарджик от Кризисния щаб за координация, сформиран със заповед на кмета на Община Панагюрище. От щаба уточниха, че само за последния ден са изкопани нови 500 метра, като положени в изкопа са 210 метра. Доставена е бутилирана вода за покриване нуждите от питейна вода на жителите на село Попинци. Водоноските в селата ежедневно се презареждат с вода за битови нужди.\r\nАлбена ЖИЛЕКОВА", "date": "2017.09.25", "title": "Пазарджик: Изкопани са нови 500 метра по трасето за подмяна на тръбите на авариралия водопровод от село Злокучене"}
{"url": "http://www.focus-news.net/news/2017/09/25/2439415/le-monde-alternativa-za-germaniya-se-oblagodetelstva-ot-sobstvenata-si-radikalizatsiya.html", "text": "През последните месеци членовете на популистката партия „Алтернатива за Германия“ не направиха нищо, за да изчистят демоничния си образ в очите на избирателите, коментира френският ежедневник Le Monde.\r\nОт редакцията отбелязват, че в предходните месеци партията на Фрауке Петри проведе кампания, базирана на съзнателна ксенофобия и ислямофобия, задълбочавайки още повече съмненията за националсоциалистическия й уклон. Стратегията обаче се оказа печеливша: „Алтернатива за Германия“ се облагодетелства от собствената си радикализация и в резултат спечели близо 90 места в Бундестага в Берлин.\r\nВечерният шок от неделя обаче е относителен – в края на краищата, Ангела Меркел ще остане на канцлерския пост в Германия още четири години.Тереза Герова", "date": "2017.09.25", "title": "Le Monde: „Алтернатива за Германия“ се облагодетелства от собствената си радикализация"}
{"url": "http://www.focus-news.net/news/2017/09/25/2439416/burgas-29-godishen-mazh-e-zaginal-na-myasto-a-28-godishen-e-s-opasnost-za-zhivota-sled-katastrofa-na-patya-burgas-varna.html", "text": "На 24 септември т.г. около 05.00 ч. на пътя Бургас – Варна, на км. 197 в условията на остър ляв завой, по неустановени до момента причини самостоятелно катастрофира, блъскайки се в крайпътната мантинела мотоциклет \"Хонда\", с бургаска регистрация, управляван от 29-годишния И.Т. от Враца, който загинал на място. Това съобщиха от ОДМВР-Бургас. Спътникът му – М.М., 28-годишен от Бяла Слатина е с откъсната дясна ръка / откаран е в УМБАЛ - Бургас с опасност за живота/.", "date": "2017.09.25", "title": "Бургас: 29-годишен мъж е загинал на място, а 28-годишен е с опасност за живота след катастрофа на пътя Бургас – Варна"}
{"url": "http://www.focus-news.net/news/2017/09/25/2439417/tasko-ermenkov-bsp-politicheskoto-rakovodstvo-na-mo-po-vremeto-na-sluzhebnite-kabineti-na-plevneliev-i-radev-sa-vinovni-za-obarkvaniyata-po-proekta-za-nov-boen-samolet.html", "text": "Политическото ръководство на МО по времето на служебните кабинети на Плевнелиев и Радев са виновни за объркванията по проекта за нов боен самолет. Това каза Таско Ерменков, народен представител от БСП, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на предаването.\r\nБе коментиран изборът на нов боен самолет. „Защо вие така енергично нападнахте в залата на НС вашите опоненти и ги помолихте да не се закачат с президента Радев? Какви са тези изрази?“- попита Илиана Беновска. Таско Ерменков заяви, че това не е израз, а констатация на „едно лековато поведение, което не отива на една управляваща партия“. Той добави, че правейки инсинуации срещу почтеността на президента, не са посмели да го назоват по име. \r\n„Защо сте сигурен, че президентът Радев не е извършвал това, в което го обвиняват от ГЕРБ?“- попита Бенвоска, а Ерменков коментира, че в момента се задават два взаимно изключващи се въпроса, за това как името на президента не е назовавано и това как от ГЕРБ го обвиняват: „Закачките са точно в това, че те не го споменават, че те даже не посмяха открито да влязат в едно сражение  с него. Искам да ви кажа, понеже съм гледал всички документи, гледах и доклада, много внимателно, четох и онзи т.нар. независим анализ на един от експертите, които беше извикан, а той е толкова независим, колкото не знам как да го определя, Венелин Георгиев, човек, който е заедно в научен екип с Тагарев. Г-н Тагарев, когато миналата година започва финализирането на проекта се получава един спор между Института по отбрана с проф. Тагарев и борда за управление на проекта с неговия шеф- тогава генерал Радев все още не е кандидат за президент, и ние в комисията решихме да извикаме и да разнищим на базата на какво е възникнал този спор. Ние Радев не го извикахме, ние извикахме страната, която защитава Тагарев, за каква обективност можем да говорим. Проблемът, който е възникнал тогава е по отношение на критериите, по който трябва да се оценява съответната оферта и се въвежда критерий, който е бил преди това препоръчителен, а след това става задължителен- критерият за начина, по който ще се изплаща съответната сделка. Тук искам да подчертая, че критерия, по който ще се заплаща тази сделка е определен с решение на НС. Там е записано, че проектът по този инвестиционен разход ще се изплаща в годините. Има примерна схема за разсрочено плащане и това даже е влязло в три-годишната бюджетна програма. Питам аз- кой борд, управляващ  даден проект няма да включи това изискване като задължително, при условие, че НС го е решило? Ето, това е същност поантата около всичко. Имаме изпратени искания за обвързващи оферти към три фирми. Като се въвежда това условие, че трябва да има разсрочено плащане. Две от фирмите приемат условието (SAAB и Eurofighter), третата (F16) отхвърлят офертата и казват, че няма как да  приемат разсроченото плащане, което се явява основание тази оферта да не бъде разглеждана, защото как може да бъде разглеждана оферта, която не отговаря на изискванията на решение на Народното събрание.“- коментира Таско Ерменков. Той добави още, че цялата тази процедура тече от 2010г. насам, а в комисията през цялото време са установявани пропуски. По негови думи най-големите проблеми са от времето на министър Шаламанов и министър Ненчев- от тогава започват всички обърквания по проекта. „Ако трябва да търсим вина в цялата тази работа- кой е виновен- аз веднага ще кажа: политическото ръководство на МО и НС. Дебело подчертавам, че ние миналата година не подкрепихме този проект за инвестиционен разход в НС, гласувахме срещу това решение, защото считаме, че  приоритетите на българската армия са свързани преди всичко с личния й състав, на него трябва да му се повиши статута, а не да тръгваме със самолетите напред.“- добави още народният представител. \r\n„Да, вече не е, но миналата година беше страшен фен и даже го защитаваше много дебело. ГЕРБ проявяват някакъв темп на развитие, но той е с една година забавяне след нормалните събития.“- заяви Ерменков по повод еднаквата му с Борисов теза относно това, че първо трябва да се подобри състава на армията, а след това да се купуват самолети. \r\nПо повод това дали Радев трябва да направи президентско обръщение към нацията относно ролята му в избора на боен самолет, Ерменков заяви, че само от президента зависи дали ще се отзове на покана от ръководството на НС. „Аз си мисля, че той като достоен българин  и офицер, когато се върне в България, той ще даде точно онзи отговор, който аз ви дадох досега. Сигурно ще вземе отношение по въпроса. Според мен всяко действие, което ще доведе до изясняване на цялата тази ситуация  и ще му даде възможност да изрази наистина своето мнение- колкото по-тежко, толкова по- добре, ще бъде полезно и за България. Не мога да давам акъл на президента. Моето мнение, че трябва да направи своето изявление.“- добави още той. \r\nВ разговора бе дискутирана и следната тема: \"Какво се случва в БСП?\". „БСП винаги е готова и е провеждала своята принципна политика такава, каквато е заложена в нейните предизборни програми.“- заяви Таско Ерменков в отговор на въпрос какво се случва в БСП и дали върви партията нагоре. Относно това дали Корнелия Нинова е добър председател той сподели ,че тя е председател на партия, която в момента има 80 депутати в парламента, където БСП държат позиция и при нужда и възможност опонират на управляващите: „Както виждате, понякога с година закъснение, стигат на нашите позиции.“\r\n„Нека да не слагаме всички хора, които са гласували за президента Радев в кюпа гласоподаватели на БСП, защото много хора гласуваха за него от чисто патриотични  подбуди и от неговата харизма и личност, която той представлява като президент. Според мен спечелихме. Моето лично мнение- ние спечелихме тези избори, удвоихме ги, даже в Сливен, откъдето съм аз, удвоихме броя на депутатите. Бях само аз, а сега сме двама. Ако това е загуба…“- заяви Ерменков относно изказването на Георги Геров, че БСП са паднали много на парламентарните избори с оглед на президентските.\r\n„Как работи ИБ на БСП?“- попита Беновска, а Ерменков заяви, че неговото мнение е, че вътрешнопартийните проблеми ги обсъжда във вътрешнопартийните форуми и няма да си позволи да коментира това извън тях. Относно работата на Националния съвет на БСП той заяви: „Има протокол на НС, в който всичко е написано. По време на гласуването на антикорупционния закон на БСП в Нац. съвет установих, че от броя на кворума, който трябваше да бъде там по-голямата част гласува „За“- 56 гласуваха „За“.“- коментира народният представител и допълни, че става все по-доволен от работата на Националния съвет- има все повече дебати и да се обсъждат наболели теми като се изслушват всички гледни точки. \r\n„Трябва ли да свикате конгрес януари месец, или ще го отлагате до декември, каквото право имате?“- попита Илиана Беновска. Таско Ерменков заяви, че заседанията на конгреса се свикват според това дали има нужда. Първо трябва да се види как ще тръгне политическият сезон: „Можем да свикаме и Конгес, за да се решат неща, които са свързани с бъдещето на България. Предвид имам дали ще продължим и в парламента в това число ,защото  понякога нещата в този парламент започват да приличат на концлагер. Аз лично бих казал, че в някой от случаите, мое лично мнение, че сигурно в определени ситуации може да настане и такава ситуация, в която по добре да излезем от парламента, отколкото да стоим вътре и да създаваме мимикрия на демокрация. Това би станало, когато бъдат прекрачени последните граници.“- допълни Таско Ерменков. \r\nБеновска подари на Таско Ерменков книгата с интервю на Ахмед Доган от 1992г. \r\nБеновска приключи разговора с Таско Ерменков, народен представител от БСП, и му благодари за участието в „Беновска пита” по „Канал 3” и „Радио К2” на 24 септември 2017 г.", "date": "2017.09.25", "title": "Таско Ерменков, БСП: Политическото ръководство на МО по времето на служебните кабинети на Плевнелиев и Радев са виновни за объркванията по проекта за нов боен самолет"}
{"url": "http://www.focus-news.net/news/2017/09/25/2439418/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-26-septemvri.html", "text": "\"Софийска вода\" временно ще прекъсне водоснабдяването в някои части на столицата на 26 септември. Това съобщиха от пресцентъра на дружеството. \r\nВъв връзка с изпълнение на инвестиционен проект за реконструкция на уличен водопровод на бул. „Джавахарлал Неру“ жк. „Люлин“ 6, се налага спиране на водоподаването от 10:00  до 22:00 часа на клиентите на „Софийска вода”, живеещи в района на:\r\nж.к. „Люлин“ - 1-ви, 2-ри, 3-ти, 6-ти, 7-ми, 8-ми, 9-ти и 10-ти микрорайони\r\nжк.“Люлин“-Център, местност „Смърдана“ и ул. „Околовръстен път“ от бул. „Сливница“ до ул. „Филиповско шосе“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: \r\nжк. „Люлин“-1, ул. „Тома Георгиев“, до магазин „Фантастико“\r\nжк.„Люлин“-3, бул. „Захари Стоянов“, до община „Люлин“\r\nжк.„Люлин“-6, бул. „Джавахарлал Неру“, до магазин „Фантастико“\r\nжк.„Люлин“-7, бул. „Индира Ганди“, до магазин „Кауфланд“\r\nжк.„Люлин“-8, бул. „Царица Йоанна“ до магазин „Билла“\r\nжк.„Люлин“-10, ул. „Гоце Делчев“, до магазин „Т-маркет“\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с монтаж на хидрофорна уредба на ул. „Ген. Стоян Стоянов“, жк. „Дружба“ 1, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\nбл. 181, бл. 182, бл. 183, бл. 184, бл. 185\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Ген. Стоян Стоянов“ бл. 185.\r\nВъв връзка с подмяна на сградно водопроводно отклонение на ул. „Ген. Гурко“, с. Бусманци, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nпо ул. „Ген Гурко“ от ул. „Св.Св. Кирил и Методий“  до края, ул. „Средно Ливаде“  \r\nпо  ул. „Перуника“ от ул. „Ген Гурко“ до ул. „Асен Игнатов“.   \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Гурко“ ъгъла с ул. „Перуника“.\r\nВъв връзка с подмяна на сградно водопроводно отклонение на ул. „Стара планина“, гр. Бухово, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nпо ул. „Стара планина“ от №1 до №18.   \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“.\r\nНа 26 септември 2017 г. (вторник), във връзка с подмяна на сградно водопроводно отклонение на ул. „Чая“, кв. „Орландовци“, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nул. „Чая“   \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Станишев“ ъгъла с ул. „Чая“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.09.25", "title": "\"Софийска вода\" временно ще прекъсне водоснабдяването в някои части на столицата на 26 септември"}
{"url": "http://www.focus-news.net/news/2017/09/25/2439419/burgas-34-godishen-mototsikletist-e-s-opasnost-za-zhivota-sled-kato-se-e-blasnal-v-mantinela-na-patya-burgas-malko-tarnovo.html", "text": "На 24 септември т.г. около 11.20 ч. по пътя Бургас – Малко Търново, км. 285.500, поради движение с несъобразена скорост в условията на ляв завой, самостоятелно катастрофира, блъскайки се в мантинелата и нанасяйки материални щети на четири метални колчета от еластичната преграда, мотоциклет \"Ямаха\", с бургаска регистрация, управляван от 34-годишния А.Б. от Айтос, който е настанен за лечение в отделение \"Реанимация\" на болница \"Бургасмед\", с опасност за живота и диагноза \"фрактури на челюстта, на дясната ключица, на повече от пет ребра в дясно, гръдната кост и по гръбначния стълб\". Това съобщиха от ОДМВР-Бургас.", "date": "2017.09.25", "title": "Бургас: 34-годишен мотоциклетист е с опасност за живота, след като се е блъснал в мантинела на пътя Бургас – Малко Търново"}
{"url": "http://www.focus-news.net/news/2017/09/25/2439420/dobrich-s-voenen-ritual-i-panihida-na-voenno-grobishte-muzey-zapochna-praznichniyat-den-v-grada.html", "text": "С военен ритуал и панихида на Военно гробище – музей започна празничният ден в Добрич, предаде кореспондентът на Радио „Фокус” – Варна. Множество граждани и официални лица се стекоха на Военно гробище, за да се преклонят заедно и да отдадат своята почит на хората, отдали живота си за свободата на Добруджа. Военното гробище е уникално с това, че в него почиват войни от шест национални армии и четири вероизповедания. Това са участници в боевете за Добрич от периода 5-7 септември 1916 година, наречен в българската история Добричката епопея. Тържеството започна със заупокойна молитва, отслужена от добрички свещеници, в памет на загиналите български герои. \r\nСлово по повод празничния ден произнесе кметът Йордан Йорданов. Той припомни за славните времена на Добруджа, когато е била отвоювана свободата й, както и имената на героите, които поколенията ще помнят в знак на признателност за тяхната саможертва. По думите на Йордан Йорданов едва ли съществува друго място, където усещането за живота, страстта да дишаш, да чувстваш, да обичаш, е толкова осезаемо, толкова силно, както на територията на Военно гробище. „Тук в гробищния парк, последния дом на хиляди мъже, толкова различни в земния си път, път, който приключва тук – в Добруджа. Толкова далечни и непознати и толкова близки в последния миг от живота си, мигове от онези паметни дни през септември 1916 година, съградили за вечността Добричката епопея“, посочи той. \r\nС едноминутно мълчание и сведени глави присъстващите почетоха паметта на загиналите герои. Цветя и венци бяха поднесени на паметните плочи в мемориалния комплекс. Сред официалните гости бяха областният управител на Добрич Красимир Кирилов, главнокомандващият военноморските сили на Република България контраадмирал Митко Петев, генералният консул на Руската федерация във Варна Сергей Луканчук, вицеконсулът на Генералното консулство на Република Турция в Бургас Мехмед Юлдаш, депутатите Пламен Манушев, Даниела Димитрова, Йордан Йорданов, Красимир Янков и Даниел Йорданов, представители на Централния съвет на военноинвалидите, представителни групи на румънската община Констанца и град Мангалия в Румъния. \r\nЖулиета НИКОЛОВА", "date": "2017.09.25", "title": "Добрич: С военен ритуал и панихида на Военно гробище – музей започна празничният ден в града"}
{"url": "http://www.focus-news.net/news/2017/09/25/2439421/evropeyskata-presa-ne-ostana-ravnodushna-kam-izborniya-uspeh-na-alternativa-za-germaniya-agentsiya-fokus.html", "text": "Испанският всекидневник El Pais отбелязва, че лидерът на Съюза (ХДС/ХСС) Ангела Меркел е изправена пред сложната задача да състави следващата управляваща коалиция в Берлин. \r\nОт редакцията подчертават, че преговорите за формиране на новото германско правителство може да продължат седмици или дори месеци. В същото време изданието алармира, че популистите на Фрауке Петри, чиято партия „Алтернатива за Германия“ получи близо 90 места в Бундестага, може да доминира бъдещите политически дебати в парламента.\r\n*** Силното представяне на популистката „Алтернатива за Германия“ в неделния вот за федерален парламент в Берлин е тема, която занимава световните медии, които отправят предупреждения за опасността от влизането на крайнодесните в Бундестага. \r\nАвстрийският национален ежедневник Die Presse е уверен, че с изборните резултати германските избиратели са връчили с двугодишно закъснение сметката за бежанската криза. Освен със слабостта на управляващите във ФРГ, по друг начин не би могло да се обясни влизането на десните националисти в германския парламент, коментират от редакцията.\r\nСпоред изданието отворената политика на Ангела Меркел към бежанците и масовата миграция са вдъхнали нов живот на антиевропейското движение на Фрауке Петри, което в противен случай щеше да остане в миналото.\r\n*** През последните месеци членовете на популистката партия „Алтернатива за Германия“ не направиха нищо, за да изчистят демоничния си образ в очите на избирателите, коментира френският ежедневник Le Monde.\r\nОт редакцията отбелязват, че в предходните месеци партията на Фрауке Петри проведе кампания, базирана на съзнателна ксенофобия и ислямофобия, задълбочавайки още повече съмненията за националсоциалистическия й уклон. Стратегията обаче се оказа печеливша: „Алтернатива за Германия“ се облагодетелства от собствената си радикализация и в резултат спечели близо 90 места в Бундестага в Берлин.\r\nВечерният шок от неделя обаче е относителен – в края на краищата, Ангела Меркел ще остане на канцлерския пост в Германия още четири години.\r\n*** Големите еврейски групи са изразили тревога и разочарование от влизането на крайнодясната партия „Алтернатива за Германия“ в Бундестага като трета политическа сила, предаде  The Guardian.\r\nЙозеф Шустер от  Централния еврейски съвет на Германия посочи, че партията „толерира крайнодесни мисли и агитира срещу малцинството“, добавяйки , че очаква другите партии в страната „да разкрият лицето на „Алтернатива за Германия“ и да свалят маската на техните празни, популистки обещания“. \r\nПредседателят на Световния еврейски конгрес Роналд Лаудер нарече канцлера на Германия Ангела Меркел „истински приятел на Израел и на еврейския народ“ и осъди „Алтернатива за Германия“ като „срамно реакционно движение, което припомня най-лошото от миналото на Германия“.\r\n***", "date": "2017.09.25", "title": "Европейската преса не остана равнодушна към изборния успех на „Алтернатива за Германия“ (Агенция „Фокус“)"}
{"url": "http://www.focus-news.net/news/2017/09/25/2439422/burgas-tyalo-na-mazh-na-okolo-55-godini-e-otkrito-na-polovin-morska-milya-ot-brega-v-pomoriyskiya-zaliv.html", "text": "На 24 септември т.г. около 13.20 ч. в Районно управление - Поморие е получено съобщение за това, че на около половин морска миля от брега в Поморийския залив, срещу комплекс \"Сънсет Резорт\", в морето е открито тяло на мъж на видима възраст около 55 години. Това съобщиха от ОДМВР-Бургас. При извършения оглед видими следи от насилие не са констатирани. Самоличността на мъжа е в процес на установяване. Тялото е изпратено за аутопсия в \"Съдебна медицина\" към УМБАЛ – Бургас. По случая е образувано досъдебно производство.", "date": "2017.09.25", "title": "Бургас: Тяло на мъж на около 55 години е открито на половин морска миля от брега в Поморийския залив"}
{"url": "http://www.focus-news.net/news/2017/09/25/2439423/mariya-stoyanova-izborite-v-germaniya-za-kantsler-nyama-da-povliyayat-na-politikata-na-evropa.html", "text": "Изборите за Бундестаг няма да повлияят на политиката на Европа. Това коментира в интервю за Радио „Фокус“ Мария Стоянова, бивш дългогодишен кореспондент в Германия. Според Стоянова по отношение на външната си политика Германия се стреми да разрешава всички кризи и конфликти с цивилни средства и хуманитарна помощ. \r\n„Залага се изключително много на дейността на международни организации. На първо място - Организацията за обединените нации, Организацията за сигурност и сътрудничество в Европа, но най-вече - в Европейския съюз, тоест, в този контекст едва ли ще има някакви новости, на които да сме свидетели, но може да се случи нещо много интересно. Може за първи път Германия да има външен министър, който да бъде от турски произход. Тоест, дете на гастарбайтери, дошли във федералната република“, коментира още Мария Стоянова.\r\nТя допълни, че досегашният канцлер Ангела Меркел носи на Германия увереност и сигурност в турбулентни времена, което стои в основата на преизбирането й на този пост.", "date": "2017.09.25", "title": "Мария Стоянова: Изборите за Бундестаг няма да повлияят на политиката на Европа"}
{"url": "http://www.focus-news.net/news/2017/09/25/2439424/burgas-unishtozhen-e-koroziral-snaryad-otkrit-v-niva-v-rayona-na-sozopol.html", "text": "На 24 септември т.г. около 17.39 ч. в Районно управление - Созопол е получено съобщение за това, че на около 2 км. от село Росен, при обработване на селскостопанска земя /нива/ е открит силно корозирал снаряд. Това съобщиха от ОДМВР-Бургас. Своевременно мястото на инцидента е обезопасено от полицейските служители, като са информирани служители от Министерство на отбраната. При извършения оглед е установено, че корозиралия боеприпас е с дължина около 30 см. и диаметър около 8 см. Унищожен е от компетентните служители от Министерство на отбраната.", "date": "2017.09.25", "title": "Бургас: Унищожен е корозирал снаряд, открит в нива в района на Созопол"}
{"url": "http://www.focus-news.net/news/2017/09/25/2439425/yordan-yordanov-kmet-na-dobrich-25-septemvri-se-chestva-kato-den-na-grada-ot-1990-godina.html", "text": "25 септември се чества като Ден на Добрич от 1990 година. Това заяви кметът на Добрич Йордан Йорданов, предаде кореспондентът на Радио „Фокус” – Варна. „Историята е важно нещо, винаги е била за нас, добричлии, и разбира се - за българите. 25 септември се чества от 1990 година с указ на тогавашния президент. И когато този указ излиза всъщност, тогава се променя и името на града, а именно се връща старото град Добрич. Преди това се е казвал град Толбухин. Освен това тази година се навършват 77 години от освобождаването на Добруджа. Тогава Южна Добруджа е върната към територията на България. От тогава се чества и празникът и се връща старото име на нашия град“, посочи Йордан Йорданов. \r\nСъс задоволство той отбеляза една нова инициатива, която подкрепя като кмет. Става дума за форума, наречен „Глобъл Добрич“. Това е гражданска инициатива на хора, родени в Добрич, някои от тях останали да живеят в града, други, намерили реализация в чужбина. През месец май се състоя първото издание на този форум в Общинския младежки център „Захари Стоянов“. Тогава бяха обсъждани много идеи за бъдещето на Добрич и как трябва да се развива, отбеляза Йордан Йорданов. Такова събитие се състоя и вчера - 24 септември. „Това бе своеобразно продължение на започнатото. Преди няколко месеца започнахме заедно работа с „Глобъл Добрич“, каза още кметът Йордан Йорданов.\r\nЖулиета НИКОЛОВА ЛОВА", "date": "2017.09.25", "title": "Йордан Йорданов, кмет на Добрич: 25 септември се чества като ден на града от 1990 година"}
{"url": "http://www.focus-news.net/news/2017/09/25/2439426/afp-turtsiya-zatvori-granitsata-si-sas-severen-irak.html", "text": "Турция затвори границата си със Северен Ирак в отговор на референдума за независимост, който се провежда в автономния кюрдски регион, предава AFP.\r\nВластите в Анкара са затворили за преминаване ГКПП „Хабур“, твърдят местни медии. Тереза Герова", "date": "2017.09.25", "title": "AFP: Турция затвори границата си със Северен Ирак"}
{"url": "http://www.focus-news.net/news/2017/09/25/2439427/zhurnalistat-iliana-benovska-podari-pushka-na-lidera-na-ataka-volen-siderov.html", "text": "Журналистът Илиана Беновска, водещ на предаването „Беновска пита“ по Радио К2 и Канал 3, подари пушка на лидера на АТАКА Волен Сидеров. Това съобщиха от екипа на предаването. \"Подарих на Волен пушка - за да брани любовта и идеите си, а когато се налага да напада! А на Деница подарих \"ябълката на изкушението\", както квалифицира ябълката към себе си президентът Радев... Да разпалва \"огъня\" Деница в семейното огнище. Ха-ха!\", посочва Беновска.", "date": "2017.09.25", "title": "Журналистът Илиана Беновска подари пушка на лидера на АТАКА Волен Сидеров"}
{"url": "http://www.focus-news.net/news/2017/09/25/2439428/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил - „Зона Кюстендил”. В днешното издание на предаването ще обърнем внимание на изхранването на децата и учениците в общинските учебни заведения. Наш събеседник по темата ще бъде Луиза Бъзовичка, главен технолог в Общинско предприятие „Ученическо хранене”. За изучаването на предмета „Религия”, за интереса от страна на учениците към него и за необходимостта от този предмет в учебните програми ще говорим с Любляна Начева, старши специалист „Духовно развитие и работа с подрастващите”. Тази седмица драматичният театър в Кюстендил ще открие новия сезон с две премиери. За тях ще разкаже директорът на културния институт Чавдар Ненов. В предаването ще ви срещнем и с Дима Укалска, началник на общинския отдел „Култура и духовно развитие”, която ще постави акцент върху предстоящото десето издание на Празника на плодородието, който ще се проведе на 30 септември в Кюстендил. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017.09.25", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/09/25/2439429/vidin-zhena-e-napadnata-s-bradva-pred-doma-si-v-selo-ruzhintsi.html", "text": "36-годишна жена е била нападната с брадва пред дома си в село Ружинци. Това съобщиха от пресцентъра на ОДМВР-Видин. В 23.15 часа в неделя 43-годишен жител на селото сигнализирал на тел.112, че съпругата му е пострадала при битов инцидент пред дома им. 28-годишен мъж с инициали С. Д. е нанесъл удар с брадва по главата на жената. Пострадалата, след медицински преглед в спешния център на областния град, е транспортирна за лечение в столична болница.\r\nИзвършителят е задържан късно снощи в полицейския арест за причиняване на телесна повреда за срок до 24 часа. Работата на разследващите по случая продължава, в РУ-Белоградчик е образувано досъдебно производство.", "date": "2017.09.25", "title": "Видин: Жена е нападната с брадва пред дома си в село Ружинци"}
{"url": "http://www.focus-news.net/news/2017/09/25/2439430/faz-frauke-petri-se-otkaza-ot-uchastie-v-parlamentarnata-grupa-na-alternativa-za-germaniya.html", "text": "Председателят на „Алтернатива за Германия“ Фрауке Петри изненадващо се оказа от участие в парламентарната група на популистката партия, съобщава вестник Die Frankfurter Allgemeine Zeitung.\r\nСъответното съобщение Петри направи пред медиите в сутрешните часове на понеделник. Съдейки по реакциите на останалите членове на партията, присъстващи на пресконференцията, съобщението на лидера на „Алтернатива за Германия“ бе изненада и за самите тях. Тереза Герова", "date": "2017.09.25", "title": "FAZ: Фрауке Петри се отказа от участие в парламентарната група на „Алтернатива за Германия“"}
{"url": "http://www.focus-news.net/news/2017/09/25/2439431/burgas-dvama-dushi-sa-zadarzhani-za-72-chasa-po-obvinenie-v-iznudvane-na-mazh-za-50-000-lv.html", "text": "Районна прокуратура – Айтос задържа за срок от 72 часа Тодор Д. (на 32 г. от гр. Айтос) и Стефан С. (на 27 г. от гр. Сандански). Тодор Д. е обвинен за това, че в периода 19 септември 2017 г. до 23 септември 2017 г., в Айтос, като подбудител и помагач, в съучастие със Стефан С. (извършител), с цел да принуди А.А. да се разпореди с парична сума в размер на 50 000 лв. подбудил и подпомогнал Стефан С. да го заплаши с насилие (заплаха за убийство) – че ще убие него, и членовете на неговото семейство, като му давал съвети по отношение на употребените думи като заплахи, какво да говори по време на разговорите с лицето и включително му осигурил мобилен апарат и сим карти, от които да провежда разговорите с А.А. за отправянето на заплахите, и квартира в която да отседне – престъпление по чл. 213а, ал. 2, т. 1, предл. 1, вр. чл. 20, ал. 3 и 4 от НК. Това съобщиха от Апелативна прокуратура-Бургас.\r\nСтефан С. е обвинен за това, че в горепосочения период и на същото място, като извършител, в съучастие с Тодор Д. (подбудител и помагач), с цел да принуди А.А. да се разпореди с сумата от 50 000 лв. го заплашил с насилие (заплаха за убийство) – че ще убие него, и членовете на семейството му – престъпление по чл. 213а, ал. 2, т. 1, предл. 1, вр. чл. 20, ал. 2 от НК.\r\nПредстои Районна прокуратура – Айтос да внесе днес (25.09.2017г.) в съда искане за определяне на постоянна мярка „задържане под стража“ спрямо двамата обвиняеми.", "date": "2017.09.25", "title": "Бургас: Двама души са задържани за 72 часа по обвинение в изнудване на мъж за 50 000 лв."}
{"url": "http://www.focus-news.net/news/2017/09/25/2439432/sliven-vremenno-e-ogranicheno-dvizhenieto-po-pat-ii-48-kotel-ticha-poradi-izteglyane-na-avariral-tezhkotovaren-avtomobil.html", "text": "Временно е ограничено движението по път II-48 Котел-Тича /Котленски проход/, поради изтегляне на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Водачите изчакват на място.", "date": "2017.09.25", "title": "Сливен: Временно е ограничено движението по път II-48 Котел-Тича, поради изтегляне на аварирал тежкотоварен автомобил"}
{"url": "http://www.focus-news.net/news/2017/09/25/2439433/premierat-boyko-borisov-kam-kantslera-merkel-izbornata-pobeda-e-priznanie-za-vodenata-ot-vas-politika.html", "text": "Министър-председателят Бойко Борисов изрази най-сърдечни поздравления за убедителната изборна победа на Християндемократичeския съюз в писмо до канцлера на Федерална република Германия Ангела Меркел. Това съобщиха от правителствената информационна служба. „Резултатите от тези избори бяха от критична важност за бъдещето на обединена Европа и получената подкрепа на мнозинството от избирателите е най-високото признание за провежданата от Вас политика, която вече 12 последователни години е насочена към благополучието на германския народ и към изграждането на силна и просперираща Европа“, посочва премиерът. Той подчертава, че като лидер на най-силната политическа сила в Германия г-жа Меркел ще може и занапред да разчита на България като приятел и стратегически партньор в ЕС и НАТО.\r\n„Особено високо ценя личната Ви ангажираност за развитието на българо-германските отношения и за ценната подкрепа на Германия за България в рамките на ЕС, особено в контекста на предстоящото Българско председателство на Съвета на ЕС. Вярвам, че тясното българо-германско партньорство, основано на доверие, дълбоки исторически връзки и споделени ценности, ще придобива още по-динамични измерения както в интерес на страните ни, така и като принос в справянето с глобалните предизвикателства“, посочва Борисов като пожелава здраве и нови бъдещи успехи на Ангела Меркел в отговорната й мисия.", "date": "2017.09.25", "title": "Премиерът Бойко Борисов към канцлера Меркел: Изборната победа е признание за водената от Вас политика"}
{"url": "http://www.focus-news.net/news/2017/09/25/2439434/daily-sabah-turski-ministar-otreche-zatvaryaneto-na-granitsata-sas-severen-irak.html", "text": "Турският министър на митниците и търговията Бюлент Тюфенкчи отрече страната да е затваряла ГКПП „Хабур“ за желаещите да влязат от Северен Ирак, съобщава вестник Daily Sabah. Същевременно министърът поясни, че са предприети мерки за затягане на контрола на преминаващите превозни средства.\r\nКоментарите на Тюфенкчи бяха направени, след като местни медии съобщиха, че Анкара е блокирала преминаването през граничния пункт, който свързва Турция със северната част на Ирак. В понеделник, 25 септември, в Иракски Кюрдистан се провежда референдум за независимост от Багдад. \r\nИрак, Иран,Турция и други държави, сред които САЩ, се противопоставиха на вота за независимост на иракските кюрди.Тереза Герова", "date": "2017.09.25", "title": "Daily Sabah: Турски министър отрече затварянето на границата със Северен Ирак"}
{"url": "http://www.focus-news.net/news/2017/09/25/2439435/predsedatelyat-na-pg-na-gerb-tsvetan-tsvetanov-shte-poseti-oblast-vratsa.html", "text": "Председателят на Парламентарната група на ГЕРБ и заместник-председател на партията Цветан Цветанов днес ще посети област Враца. Това съобщиха от пресцентъра на ПП ГЕРБ. Той ще бъде придружаван от областния координатор на ГЕРБ във Враца и народен представител Петя Аврамова и депутата Красен Кръстев.\r\nВ 14:15 часа Цветан Цветанов ще се включи в откриването на Европейската седмица на спорта в спортен комплекс „Хр. Ботев”. В събитието ще участват и зам.-министърът на младежта и спорта Ваня Колева, народните представители инж. Петя Аврамова и Красен Кръстев, областният управител Малина Николова и кметът на Община Враца Калин Каменов. \r\nВ 15:30 часа Цветан Цветанов ще открие саниран жилищен блок на Бул. „2-ри юни“ № 70 във Враца. \r\nВ 16:30 часа ще се проведе предизборна среща в Нивянин. Цветан Цветанов, народните представители от ГЕРБ инж. Петя Аврамова, Красен Кръстев и кандидатът за кмет на населеното място от партията Елка Николова ще разговарят с жителите на селото.  \r\nВ 18:00 часа заместник-председателят на ГЕРБ ще участва в областно събрание на структурата във Враца. На мероприятието ще присъстват народните представители от ГЕРБ Петя Аврамова и Красен Кръстев, общинският ръководител на партията Малина Николова, кметове на общини от ГЕРБ, общински ръководители и организационни секретари от областта.", "date": "2017.09.25", "title": "Председателят на ПГ на ГЕРБ Цветан Цветанов ще посети област Враца"}
{"url": "http://www.focus-news.net/news/2017/09/25/2439436/shumen-dvama-mazhe-vlezli-nezakonno-v-stranata-sa-zadarzhani-na-zhp-garata-v-smyadovo.html", "text": "Двама мъже, влезли незаконно в страната, са задържани на жп гарата в Смядово. Това съобщиха от пресцентъра на ОДМВР-Шумен. При извършена проверка около 06.00 часа в неделя сутринта на жп гарата са установени двама мъже, които не представили документи за самоличност. Пред униформените служители те заявили, че са от Пакистан и че са съответно на 19 и 16 години. В страната влезли по неустановен до момента начин и през неустановено място. Двамата са задържани за срок до 24 часа в полицейското управление във Велики Преслав. Образувано е досъдебно производство за незаконно преминаване на държавната граница.", "date": "2017.09.25", "title": "Шумен: Двама мъже, влезли незаконно в страната, са задържани на жп гарата в Смядово"}
{"url": "http://www.focus-news.net/news/2017/09/25/2439437/frauke-petri-tselta-e-poemane-na-vlastta-prez-2021-g.html", "text": "Председателят на популистката партия „Алтернатива за Германия“ Фрауке Петри заяви в рамките на пресконференция в понеделник, че гражданите на ФРГ се надяват на истинска нова сила във федералния парламент, съобщава националният ежедневник Die Frankfurter Allgemeine Zeitung.\r\nПетри обаче подчерта категоричо, че целта на партията й е през 2021 г. да поеме властта. Лидерът на „Алтернатива за Германия“ не пропусна да отбележи, че медиите имат отговорност за негативния образ на партията в обществото. \r\nВ сутрешните часове на понеделник Петри изненадващо се оказа от участие в парламентарната група на популистката партия. Съответното съобщение тя направи пред медиите. Съдейки по реакциите на останалите членове на партията, присъстващи на пресконференцията, съобщението на лидера на „Алтернатива за Германия“ бе изненада и за самите тях. Тереза Герова", "date": "2017.09.25", "title": "Фрауке Петри: Целта е поемане на властта през 2021 г."}
{"url": "http://www.focus-news.net/news/2017/09/25/2439438/sliven-52-godishen-mazh-e-nastanen-v-mbal-d-r-ivan-seliminski-s-opasnost-za-zhivota.html", "text": "Двама души, които са пострадали при пътни инциденти, са настанени в МБАЛ „Д-р Иван Селимински”-Сливен, съобщиха за Радио „Фокус“ – Сливен от лечебното заведение. 52-годишен мъж е с опасност за живота. Той е приет в Отделението по реанимация с тежка съчетана травма – разкъсвания на черния дроб и далака, има и счупен крак. Снощи пациентът е опериран.\r\n20-годишен пострадал при катастрофа е в неврохирургия с контузия на гръбнака. Състоянието му е добро.\r\nОт 22 до 24 септември спешна помощ в болницата са потърсили 193 души. Приети са 85 от тях.", "date": "2017.09.25", "title": "Сливен: 52-годишен мъж е настанен в МБАЛ „Д-р Иван Селимински” с опасност за живота"}
{"url": "http://www.focus-news.net/news/2017/09/25/2439439/plovdiv-narodnite-predstaviteli-ot-pp-gerb-shte-priemat-grazhdani.html", "text": "Народните представители от ПП ГЕРБ от 16-ти МИР Пловдив-град ще приемат граждани от избирателния си район днес, както следва:Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на ПП ГЕРБ на бул. „Марица” 91. Това съобщиха от пресцентъра на ПП ГЕРБ. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на ПП ГЕРБ на улица „Прага” 2. Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21.Спас Гърневски -  член на Комисията за борба с корупцията, конфликт на интереси и парламентарна етика и Комисията по културата и медиите - от 16.00 в офиса на ПП ГЕРБ на бул. „Марица” 91.", "date": "2017.09.25", "title": "Пловдив: Народните представители от ПП ГЕРБ ще приемат граждани"}
{"url": "http://www.focus-news.net/news/2017/09/25/2439440/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Търсят спешно  учители“. 30  учителски места са останали свободни в Пазарджишко седмица след старта на учебната година. Пустеещите позиции ни нареждат сред регионите с дефицит на  преподаватели,  показва   проучване  на  КТ „Подкрепа“. Най-тежко е положението в Пловдив и Благоевград, където спешно се търсят по над  40  специалисти. По  петите  им  са  Плевен  и Велико  Търново с 38 и 36, във Варна са 34, в Бургас – 32. В цялата страна няма незасегнат регион. 493 места за учители си стоят свободни, сочи проучването. Сред причините за този глад за кадри е промяната в Кодекса на труда  от  2015 г.,  която  дава  възможност на  работодатели  да  освобождават служители в пенсионна   възраст   въпреки желанието им да продължат.\r\n„Връщат д-р Юнаков като човека на държавата в МБАЛ“, научаваме от втора страница на изданието. Д-р  Тодор  Юнаков ще бъде възстановен  като представител на  държавата  в Съвета  на  директорите  на Областната болница в Пазарджик. Това е записано в отговор от Министерството  на  здравеопазването  в отговор   на   протестната декларация, разпространена  наскоро  от  екипа  на здравното  заведение. Тя беше провокирана от промени  в  ръководния  орган, след които в директорския борд на дружеството бяха оставени  двама  представители  на частни  лечебни заведения  и  изпълнителния  директор  д-р  Васил Вълчев, в което хората от колектива  заподозряха конфликт на интереси.\r\n„Над 100 искат справедливост за Димитър Тонкев“, става ясно от материал на четвърта страница. Повече  от 100 души се очаква да  се  включат в планирания за днес протест  в  защита  на  21-годишния  Димитър  Тонкев от  Виноградец  и  срещу наложената  му  постоянна мярка  за  задържане  под стража. Проявата ще бъде от 9,30 до 12,30 часа пред Съдебната  палата.  Засега намеренията  са  да  премине мирно, само с издигане на  лозунги  с  исканията  и групово  пресичане  на  ул. „Хан Крум“.  Младежът  беше  арестуван след полицейска акция  на  15  септември  по обвинение  в  търговия  с наркотици,  като  намереното  количество  е  2,55  г марихуана  и  0,56  г  амфетамини.  Три  дни  по-късно по искане на прокуратурата  състав  на  Окръжния съд  с  председател  Ивета Парпулова  му  наложи  задържане под стража.", "date": "2017.09.25", "title": "Преглед на основните теми в пазарджишкия печат"}
{"url": "http://www.focus-news.net/news/2017/09/25/2439441/plovdiv-pedagogicheskiyat-savet-v-profesionalnata-selskostopanska-gimnaziya-v-sadovo-shte-reshava-dali-da-bade-izklyuchen-ot-uchilishte-uchenikat-udaril-s-kol-uchitelya-si.html", "text": "Педагогическият съвет в Професионалната селскостопанска гимназия в Садово ще решава дали да бъде изключен от училище ученикът, ударил с кол учителя си по английски. Това каза за Радио „Фокус“-Пловдив директорът на гимназията Димитър Йорданов. Той признава, че учителите нямат право на изключване, но въпреки това случаят ще се разглежда тепърва от Педагогическия съвет. 17-годишният младеж остана в ареста, с решение на Районния съд в Асеновград в събота. Пострадалият учител е в все още в болнични, но е добре. „В гимназията вече тече нормален учебен процес“, каза директорът. \r\n„Учителите са притеснени от ситуацията и им се иска повече да не се повтаря това, а проблемите да се разрешават по друг начин“, добави Йорданов. Той още веднъж припомни, че досега такива случки там не е имало и затова всички са изненадани. Директорът е извикан да дава писмени обяснения пред РУО, че не е информирал навреме за случилото се. По думите на директора пострадалият учител не е конфликтен, „но е малко по-остър в изказванията си“. От Селскостопанска гимназия за подали заявка за работа с психолог. „Най-напред това трябва да стане с децата, участвали в конфликта и семействата им, а после и с всички ученици и учители от гимназията“, уточни Димитър Йорданов.\r\nЦветана ТОНЧЕВА", "date": "2017.09.25", "title": "Пловдив: Педагогическият съвет в Професионалната селскостопанска гимназия в Садово ще решава дали да бъде изключен от училище ученикът, ударил с кол учителя си"}
{"url": "http://www.focus-news.net/news/2017/09/25/2439442/zdf-svobodnite-demokrati-potvardiha-gotovnostta-si-da-upravlyavat-v-yamayska-koalitsiya.html", "text": "Генералният секретар на Свободната демократическа партия (СвДП) Никола Беер потвърди готовността на германските либерали да управляват страната в „ямайска коалиция“, т.е. заедно със Съюза (ХДС/ХСС) и „Зелени“.\r\n„Но ще влезем в управлението, само е възможно да изпълним нашата предизборна програма“, предупреди Беер в предаването Morgenmagazin  на телевизионния канал ZDF.\r\n„Ямайската коалиция“ е най-вероятен вариант за бъдещето федерално правителство на Германия. Преговорите за съставянето му трябва да приключат до 24 октомври 2017 г., припомня медията.Тереза Герова", "date": "2017.09.25", "title": "ZDF: Свободните демократи потвърдиха готовността си да управляват в „ямайска коалиция“"}
{"url": "http://www.focus-news.net/news/2017/09/25/2439443/burgas-otkrivat-izlozhba-v-grada-na-avtora-na-pametnika-1300-godini-balgariya-v-shumen-blagoy-atanasov.html", "text": "Най-новата изложба на художника Благой Атанасов ще бъде открита днес, 25 септември, от 18.00 часа в залата на Дружество на художниците-Бургас. Това съобщават от Община Бургас. Експозицията ще бъде на разположение на бургазлии до 30 септември и представя арт инсталации, проектирани и реализирани в САЩ, живописен цикъл „Абстрактни икони“ и абстрактна скулптура от серията „Скрита енергия“.\r\nХудожникът, който през последните две години работи над живописния цикъл „Абстрактни Икони“ споделя: „Моите Абстрактни икони са изображения на Абсолюта, тази единствена реалност, която виждам високо в небето, дълбоко в морето, в мрака на нощта и вътре в себе си. Вярвам, че те са път към една духовност, която може да спаси света от тоталния дуализъм, от кошмара на материализма, който е на път да разруши човешката цивилизация.“.\r\nБлагой Атанасов е художник, скулптор и архитект, който живее и работи в Созопол и САЩ. Прави абстрактна живопис и скулптура, откакто е започнал да се занимава с изкуство. Минал е през школата на катедра „Моделиране“ към Архитектурния факултет в София при проф. Дамянов и проф. Старчев, а по-късно специализира в академиите във Виена при проф. Бертони и в Брюксел. Завършва скулптура в Университета на Мерилънд, САЩ, където e преподавал.\r\nАвтор е на проекти и реализации на голямоформатни арт инсталации, на архитектурната част на паметника „1300 години България“ в Шумен и на Камбаните в София. Негови картини и скулптури са в частни колекции в много държави по света. Носител е на редица международни награди.", "date": "2017.09.25", "title": "Бургас: Откриват изложба в града на автора на паметника “1300 години България” в Шумен Благой Атанасов"}
{"url": "http://www.focus-news.net/news/2017/09/25/2439444/vidin-s-20-sm-se-e-pokachilo-nivoto-na-dunav-v-nachaloto-na-balgarskiya-uchastak-na-rekata.html", "text": "С 20 см се е покачили нивото на Дунав в началото на българския участък на реката, при Ново село, за последното денонощие, водният стоеж е 258 см, съобщиха от местната Хидрометеорологична станция. При Видин измереното повишение е от 18 см, водният стоеж е 285 см. Нивото на река Дунав край Лом е 297 см, покачването за последното денонощие е с 19 см. Нивото на реката се е покачило и край Оряхово със 17 см, водният стоеж е 171 см. Температурата на водата край Ново село е 19,3 градуса, а край Оряхово - 19,8 градуса.", "date": "2017.09.25", "title": "Видин: С 20 см се е покачило нивото на Дунав в началото на българския участък на реката"}
{"url": "http://www.focus-news.net/news/2017/09/25/2439445/plovdiv-obshtinskite-savetnitsi-ot-pp-gerb-v-obshtinata-shte-priemat-grazhdani-do-28-septemvri.html", "text": "Общинските съветници от ПП ГЕРБ в общината ще приемат граждани до 28 септември. Това съобщиха от пресцентъра на ПП ГЕРБ. \r\nОбщинските съветници от ПП ГЕРБ в град Пловдив ще проведат приемни с гражданите днес, както следва:\r\nДаниела Дженева, от 17 до 18:00 часа в офиса на ПП ГЕРБ в район „Южен”, ул.”Академик Петър Динеков”№ 1А\r\nСпартак Николов, от 17:00 до 18:30 часа в офиса на ПП ГЕРБ в район „Източен” на ул.”Коста Паница”№5\r\nВихър Захов,  от 17:00 до 18:30 часа в офиса на ПП ГЕРБ в район „Източен” на ул.”Коста Паница”№ 5\r\nВера Тоскова, от 16 до 18:00 часа в офиса на ПП ГЕРБ в район „Тракия” в жк.”Тракия”бл.91.\r\nАлександър Радев, от 17:30  до 19:00 часа в офиса на ПП ГЕРБ в район „Централен” на ул.”Прага” № 2. \r\nАтанас Узунов, от 17:30  до 19:00 часа в офиса на ПП ГЕРБ в район „Южен” на ул.”Академик Петър Динеков” №1А\r\nОбщинският съветник от ПП ГЕРБ в Общински съвет – Пловдив, Иван Вичков ще приема граждани във вторник, 26-ти септември  2017 г., от 16 до 18:00 часа в офиса на ПП ГЕРБ в район „Тракия”в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда, 27-ти септември 2017 г., ще се проведат приемни с граждани на общински от ПП ГЕРБ в Общински съвет - Пловдив, както следва:\r\nРадослава Ташкова, председател на Групата на ПП ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на ПП ГЕРБ в район „Южен” на ул.”Академик Петър Динеков”№1А. \r\nГеорги Василев, от 16 до 18:00 часа в офиса на ПП ГЕРБ в район „Южен” на ул.”Академик Петър Динеков”№1А. \r\nД-р Аргир Аргиров, от 17:30  до 18:30 часа в офиса на ПП ГЕРБ в район „Южен” на ул.”Академик Петър Динеков”№1А. \r\nАни Лафчиева, от 17:00 до 18:30 часа в офиса на ПП ГЕРБ в район „Източен” на ул.”Коста Паница”№5. \r\nЕмил Русинов, от 17:30 до 19:00 часа в офиса на ПП ГЕРБ в район „Източен” на ул.”Коста Паница”№5. \r\nВ четвъртък, 28-ми септември 2017 г. общинските съветници от ПП ГЕРБ в Пловдив ще проведат приемни с гражданите, както следва:\r\nПетър Попов, от 17:30  до 19:00 часа в офиса на ПП ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на ПП ГЕРБ в район „Западен” на ул. ”Царевец” № 9. \r\nГошо Къчков, от 17:30  до 19:00 часа в офиса на ПП ГЕРБ в район „Северен” на бул.”Марица” №91. \r\nПенчо Малинов, от 17:00  до 18:30 часа в офиса на ПП ГЕРБ в район „Източен” на ул.”Коста Паница” №5. \r\nВеселин Маневски, от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков” № 1А.", "date": "2017.09.25", "title": "Пловдив: Общинските съветници от ПП ГЕРБ в общината ще приемат граждани до 28 септември"}
{"url": "http://www.focus-news.net/news/2017/09/25/2439446/shumen-400-lv-i-lotariyni-bileti-za-okolo-1000-lv-sa-otkradnati-ot-metalna-kasa-v-poshtenskiya-klon-v-selo-ivanovo.html", "text": "400 лв. и лотарийни билети за  около 1000 лв. са откраднати от метална каса в пощенския клон в село Иваново. Това съобщиха от  ОДМВР-Шумен. Кражбата е станала в периода между 14.30 на 21 септември и 18.00 часа на 23 септември. Все още не е ясен извършителят, който е проникнал в  сградата на ул. \"Коста Шапков\", след като взломил метална решетка и входна дървена врата.", "date": "2017.09.25", "title": "Шумен: 400 лв. и лотарийни билети за около 1000 лв. са откраднати от метална каса в пощенския клон в село Иваново"}
{"url": "http://www.focus-news.net/news/2017/09/25/2439447/pregled-na-osnovnite-temi-vav-varnenskiya-pechat.html", "text": "„Тежките катастрофи намаляват“, е заглавие от първа страница в днешния брой на варненския вестник „Черно море“. С 35 по-малко са тежките произшествия във Варна от началото на годината в сравнение със същия период на 2016 г. Това съобщи инспектор Велико Маринов от сектор „Пътна полиция“ при ОДМВР – Варна. Поводът бе 21 септември, който е обявен за Европейски ден без жертви на пътя. Във връзка с това във Варна се проведе операция „Едуард“ под мотото „Спаси животи“. Целта бе през този ден да няма нито един загинал на пътя. \r\n„Центърът на Варна се превърна в пешеходна зона“, е друго заглавие в броя. За 9 часа центърът на Варна се превърна в пешеходна зона. Това стана, след като Варна се включи отново в Световния ден без автомобили. Затворени за движение от 10 до 19 часа в петък, 22 септември, бяха части от бул. „Сливница“ и бул. „Княз Борис I“. По пътното платно бяха оформени различни зони за забавление и отдих. Сред най-интересните бяха щанд за роботика, за настолни игри и ателиета за рисуване. Най-малките опитаха да вървят по въже или побързаха да опитат услугите на гримьор, който да ги изрисува като любим приказен герой. Много граждани се възползваха от затворения за автомобили участък, за да покарат велосипед или тротинетка. \r\n„Започва второто проучване за нефт и газ“, четем в броя. Френска петролна компания обяви началото на втория проучвателен сондаж „Рубин-1“ в блок „Хан Аспарух“ край Варна. За целта е мобилизиран същият сондажен кораб Noble Globetrotter II, с който се проведе първата сондажна кампания. Логистичното подпомагане продължава да се осъществява от варненско пристанище, като се използват същите снабдителни кораби и хеликоптери. \r\n„365,10 лв. е размерът на помощта за топлото“, информира изданието. 365,10 лв. е размерът на енергийната помощ за зимата, съобщи началникът на Регионалната дирекция за социално подпомагане във Варна Димитричка Кънчева. На месец на човек се падат по 73,02 лв. Размерът на помощта е увеличен с левче спрямо миналогодишния отоплителен сезон. Новото е, че всички правоимащи ще я получат наведнъж и в пари за разлика от минали го- дини. С тях може да се плаща за ток, парно, твърдо гориво или природен газ. \r\n„Агресията е акцент в кампанията „Православните семейни ценности срещу…“, е друга тема в броя. За трета поредна година се провежда кампания за превенция и помощ на хора и семейства, сблъскали се с някакъв вид агресия. Това разясни пред журналисти Анастас Анастасов, управител на сдружение „Отвори очи“. Тази година фокусът пада върху борбата с агресията и темата е „Православните семейни ценности срещу агресията“. \r\n„Отличиха прокурор Ружа Големанова с кортик „За заслуга“, четем още в броя. Административният ръководител на Апелативна прокуратура във Варна Ружа Големанова е отличена от главния прокурор на Република България Сотир Цацаров с кортик на Прокуратурата на Република България „За заслуга“ за проявен висок професионализъм и образцово изпълнение на служебните задължения, посочва изданието. На стр. 5 в боря днес е публикувано интервю с к.д.п. Иван Цонев, председател на УС на Българската асоциация на морските капитани (БАМК), която тези дни отбелязва своя 25-годишен юбилей.", "date": "2017.09.25", "title": "Преглед на основните теми във варненския печат"}
{"url": "http://www.focus-news.net/news/2017/09/25/2439448/politsiyata-v-kardzhali-otkri-avtomobil-obyaven-za-mezhdunarodno-izdirvane.html", "text": "Полицията в Кърджали откри лек автомобил „Тойота“, обявен за международно издирване. Това съобщиха от ОДМВР-Кърджали. Колата била представена пред Пътна полиция от 43-годишен на 21 септември за издаване на транзитни табели и при извършена справка станало ясно, че тя се издирва в Шенгенската информационна система от 2013 година с инициатор Италия. Автомобилът е иззет и е на съхранение в ОДМВР-Кърджали. Работата по случая продължава сектор „Противодействие на криминалната престъпност“ в дирекцията.", "date": "2017.09.25", "title": "Полицията в Кърджали откри автомобил, обявен за международно издирване"}
{"url": "http://www.focus-news.net/news/2017/09/25/2439449/pregled-na-osnovnite-temi-v-smolyanskiya-pechat.html", "text": "„Затварянето на ул. „Тракия” за товарни коли влиза в ОбС”, е водещото заглавие на регионалния вестник „Отзвук”. Устовци внесоха подписка в началото на лятото в Общината, но до днес нямат отговор. Материалът продължава на страница втора. „Севдалина Панайотова – учител, общественик, вечният дисидент”, е друг акцент на челната страница, който продължава на стр. 4-та. „Вицепрезидентът Йотова поздрави чепеларци за празниците, посветени на Петко войвода”, четем на страница втора. Родината ни се нуждае от силни, непреклонни и отдадени на българското единение водачи, каза вицепрезидентът Йотова на церемонията по откриването на първите Национални хайдушки празници „Капитан Петко войвода” в Чепеларе. \r\nДруги заглавия от страници втора и трета в изданието са: „Пет трафопоста бяха ограбени за два дни в Смолян”, „С автокран вадиха кон от 3-метрова улична шахта”, „Мелемов иска да прекрати предсрочно лиценза за общинското радио”, „Емилия Ованесян бе на сцената навръх своята 60-годишнина”, „Племенничката на Стефан Данаилов поставя авторски спектакъл за Орфей в Смолян”. На страница пета е публикуван материал, озаглавен: „Гробар завлече семейство, решило приживе да си изкопае гробовете”. Семейсво Вълчеви е на мнение, че в Смолян се шири гробарски произвол. „Хиляди се събраха на един пазарен ден в Златоград”, четем на страница осма. Градът бе препълнен от гости, пристигнал от всички краища на страната и чужбина на Делювите празници в Златоград.", "date": "2017.09.25", "title": "Преглед на основните теми в смолянския печат"}
{"url": "http://www.focus-news.net/news/2017/09/25/2439450/ek-evropeyskiyat-den-na-ezitsite-shte-bade-otbelyazan-s-radioigra-i-panair-na-ezitsite.html", "text": "Европейската комисия в България се включва в отбелязването на 26 септември — Европейския ден на езиците — с две събития през следващите дни: радиоигра „Познай езика!‟ и Панаир на езиците, се казва в съобщение от пресслужбата на ЕК.\r\nТази година проявите, организирани от Европейската комисия в България в партньорство с мрежата на културните институти на държавите — членки на ЕС (EUNIC), културните отдели на някои посолства и други институти и организации, ще продължат близо седмица и ще включват радиоигра по БНР и Панаир на езиците. \r\nРадиоиграта „Познай езика!‟ ще се проведе онлайн от 26 до 29 септември 2017 г. на сайта на БНР. Посетителите на уебстраницата ще могат да чуят записи с текстове на 13 европейски езика (английски, датски, испански, италиански, македонски, немски, нидерландски, полски, португалски, словашки, унгарски, фински и чешки) и ще трябва да познаят възможно най-голям брой езици, за да получат награда. Текстовете всъщност са оригинални творби от съвременни европейски поети, записани от естествени носители на езика, а самите стихотворения са събрани от културните институти в специална инсталация, наречена „Поезиомат‟, която ще гостува в Sofia Ring Mall на Панаира на езиците на 30 септември. \r\nИграта е организирана от местната служба на Дирекцията по писмени преводи на Европейската комисия в България в партньорство с Британски съвет и БНР и представлява една съвсем нова съвместна инициатива на мрежата от културните институти на държавите — членки на ЕС, и посолствата на някои европейски държави. \r\nПобедителите ще получат своите награди по време на Панаира на езиците на 30 септември 2017 г. в Sofia Ring Mall, а един от тях — първият, който познае всички езици — ще получи голямата награда — таблет. \r\nПо традиция в първата събота след официалната дата на празника — 26 септември — ще се проведе Панаир на езиците с участието на културните институти на европейските страни, представени в България, някои посолства на европейски държави и други организации. \r\nТази година празникът ще се състои на 30 септември, събота, от 11:00 до 16:00 часа в Sofia Ring Mall (до магазин ИКЕА). \r\nБългарската служба на Дирекцията за писмени преводи на ЕК ще се включи със забавни игри и викторини, от които всеки може да спечели награда, докато научава полезни и любопитни факти за 24-те официални езика на Европейския съюз. Наред с това посетителите на щанда на ЕК ще могат да научат за стажантската програма за писмени преводачи в ЕК и за провеждащия се в момента конкурс на ЕС за млади преводачи Juvenes Translatores. \r\nПанаирът на езиците е инициатива на мрежата на културните центрове на страните от Европейския съюз EUNIC и тази година се организира от 23 институции: Британски съвет, Дирекцията за писмени преводи на Европейската комисия, Френски институт, Гьоте институт, Чешки център, Посолство на Румъния, Полски институт, Португалски културен и езиков център, Италиански културен институт, Руски културно-информационен център, Посолство на Швеция, Институт Сервантес, Унгарски културен институт, Посолство на Словакия, Посолство на Грузия, Фондация ,,Заслушай се“, Посолство на Австрия, Център за развитие на човешките ресурси, ОПТИМА, Посолство на Финландия, Посолство на Република Хърватия, Институт за български език при БАН и Културно-информационен център на Р. Македония в София.", "date": "2017.09.25", "title": "ЕК: Европейският ден на езиците ще бъде отбелязан с радиоигра и Панаир на езиците"}
{"url": "http://www.focus-news.net/news/2017/09/25/2439451/kardzhali-politsiyata-proveryava-mazh-izpolzval-lichnata-si-karta-sled-kato-ya-obyavil-za-izgubena.html", "text": "В РУ-Джебел се извършва проверка срещу 46-годишен, декларирал, че е изгубил личната си карта, която била обявена за международно издирване. Това съобщиха от ОДМВР-Кърджали. Мъжът потвърдил в писмена декларация през месец март, тази година, че е изгубил документа си за самоличност, а шест месеца по-късно го използвал при гранична проверка.", "date": "2017.09.25", "title": "Кърджали: Полицията проверява мъж, използвал личната си карта, след като я обявил за изгубена"}
{"url": "http://www.focus-news.net/news/2017/09/25/2439452/anadolu-agency-za-turtsiya-rezultatite-ot-referenduma-v-irakski-kyurdistan-shte-badat-nishtozhni.html", "text": "Турция обяви в понеделник, че ще приеме резултатите от кюрдския референдум за независимост в Северен Ирак като „недействителни\", предава Anadolu Agency.\r\nТурция изрази противопоставянето си на гласуването, което се провежда в областите под контрола на кюрдското регионално правителство.\r\nМинистерството на външните работи заяви, че в понеделник Съветът за национална сигурност ще очертаe санкциите, които ще бъдат наложени на кюрдския регион.\r\nВ изявление министерството на външните работи се казва: „Референдумът... в Иракски Кюрдистан е нищожен по отношение на последиците от него. Ние не признаваме тази инициатива, която няма правна основа и легитимност по отношение на международното право и иракската конституция“.\r\n„Ние сме ужасени от този опит, който е далеч от здравия разум, предприет от ръководството на кюрдския автономен регион, което настоя да проведе референдум въпреки всички предупреждения на Турция и на международната общност, и по този начин застраши мира и стабилността не само на Ирак, но и на региона\", се казва още в разпространения текст.Тереза Герова", "date": "2017.09.25", "title": "Anadolu Agency: За Турция резултатите от референдума в Иракски Кюрдистан ще бъдат \"нищожни\""}
{"url": "http://www.focus-news.net/news/2017/09/25/2439453/sliven-vazstanoveno-e-dvizhenieto-po-pat-ii-48-kotel-ticha.html", "text": "Възстановено е движението по път II-48 Котел-Тича /Котленски проход/. Това съобщиха от пресцентъра на Агенция \"Пътна инфраструктура\".", "date": "2017.09.25", "title": "Сливен: Възстановено е движението по път II-48 Котел-Тича"}
{"url": "http://www.focus-news.net/news/2017/09/25/2439454/burgas-pozhar-e-vazniknal-pri-ryazane-na-skrap-v-koraboremonten-zavod.html", "text": "Пожар е възникнал при рязане на скрап в кораборемонтен завод „Илия Бояджиев“. Това съобщи за Агенция „Фокус“ говорителят на  ОДМВР – Бургас Цветелина Рандева.  Корабът се е запалил докато са го нарязвали за скрап. Причината за възникването на огъня е разлято машинно масло, което се е запалило от искра. Своевременно ремонтните екипи са изтеглени от кораба и са се обадили на противопожарната служба в Бургас. Два екипа на „Пожарна безопасност и защита на населението“ (ПБЗН) са потушили огъня. Няма пострадали и материални щети. Случаят е регистриран около 10.00 часа. \r\nДеница КИТАНОВА", "date": "2017.09.25", "title": "Бургас: Пожар е възникнал при рязане на скрап в кораборемонтен завод"}
{"url": "http://www.focus-news.net/news/2017/09/25/2439455/premierat-boyko-borisov-naznachi-lazar-lazarov-za-zamestnik-ministar-na-truda-i-sotsialnata-politika.html", "text": "Министър-председателят Бойко Борисов назначи Лазар Лазаров за заместник-министър на труда и социалната политика. Това съобщиха от правителствената информационна служба. Той ще заеме мястото на Ивайло Иванов, който бе избран от Народното събрание за управител на Националния осигурителен институт. \r\nЛазаров има дългогодишен опит в сферата на труда и социалната политика като е заемал различни експертни длъжности в системата, включително и заместник-министър на труда и социалната политика.", "date": "2017.09.25", "title": "Премиерът Бойко Борисов назначи Лазар Лазаров  за заместник-министър на труда и социалната политика"}
{"url": "http://www.focus-news.net/news/2017/09/25/2439457/plovdiv-chetiri-sela-v-oblastta-sa-s-narusheno-vodopodavane-zaradi-avarii.html", "text": "Четири села в област Пловдив са с нарушено водоподаване заради аварии. Това съобщи за Радио „Фокус“-Пловдив дежурният диспечер във ВиК-Пловди. Без вода днес са жителите на селата Градина, Житница, Мало Крушево и Мътеница. Екипите на ВиК отстраняват аварии и на територията на градовете Раковска, Карлово и Асеновград. Вода няма да има по ул. „Белите Брези“ 10 в Карлово, кв. Генерал Николаево в Раковски и ул.“Цар Иван Асен II-ри“ в Асеновград.\r\nНарушено водоподаване има и по пет улици в Пловдив. Екипите отстраняват аварии по улиците: „Скопие“ №19, „Полтава“ №13, „Ивац“ №15, ул.“Кукуш“ и ул.“Полк. Сава Муткуров“.\r\nКристиян ГАРОВ", "date": "2017.09.25", "title": "Пловдив: Четири села в областта са с нарушено водоподаване заради аварии"}
{"url": "http://www.focus-news.net/news/2017/09/25/2439458/dobrich-s-himnite-na-balgariya-na-es-i-na-grad-dobrich-zapochna-tarzhestvenata-sesiya-na-obshtinskiya-savet.html", "text": "С химните на Република България, на Европейския съюз (ЕС) и на град Добрич в изпълнение на Духовия оркестър на добруджанския град започна тържествената сесия на Общинския съвет (ОбС), предаде кореспондентът на Радио „Фокус” – Варна. Председателят на ОбС Иво Пенчев откри сесията, припомняйки важни моменти от историята на добруджанския край. Факти и бележити имена от историята на региона припомни в своето приветствено слово и кметът на Добрич. „Да приветстваме свободата на Добрич и да бъдем свободни“, с тези думи завърши своето празнично слово кметът Йордан Йорданов. Двама видни добруджанци бяха отличени с новото отличие на Община град Добрич – Почетен знак. Отличието бе връчено на Михаил Стоев и Веселин Бончев, видни общественици, които със своята дейност са допринесли за благото и просперитета на добруджанския град. Веселин Бончев е бил учител, училищен директор и инспектор, заместник-кмет и кмет на Добрич, краевед и общественик, деятел на Български червен кръст, на Общински комитет „Васил Левски“, на Общобългарски съюз „Добруджа“, дарител. Михаил Стоев е специалист, управленец и новатор в строителния бранш, деятел в системата на Общински съвет, областна администрация, Български червен кръст, Търговско-промишлена палата, радетел и пряк участник в съхранението и възстановяването на националната устойчивост и историческите ценности, свързани с бесарабските българи, дарител.\r\nЖулиета НИКОЛОВА", "date": "2017.09.25", "title": "Добрич: С химните на България, на ЕС и на град Добрич започна тържествената сесия на Общинския съвет"}
{"url": "http://www.focus-news.net/news/2017/09/25/2439459/fox-news-balgarka-se-udavi-v-severna-gartsiya-pri-opit-za-podobryavane-na-svetovniya-rekord-po-gmurkane.html", "text": "Властите в Атина съобщиха, че българка е загинала при гмуркане на голяма дълбочина край северното крайбрежие на Гърция, предава новинарският канал Fox News.\r\nГръцката брегова охрана съобщи за смъртта на 45-годишната жена, допълвайки, че съпругът й е бил прехвърлен с хеликоптер в болница в Солун.\r\nСъгласно разпространената информация, българката е получила дезориентация на голяма дълбочина, което е довело до удавянето й. Двойката водолази от България са се спускали в присъствието на лекар, но той не е успял да помогне на жената. След изтеглянето й на повърхността тя е обявена за мъртва. Тереза Герова", "date": "2017.09.25", "title": "Fox News: Българка се удави в Северна Гърция при опит за подобряване на световния рекорд по гмуркане"}
{"url": "http://www.focus-news.net/news/2017/09/25/2439460/kardzhali-1080-bali-furazh-sa-izgoreli-pri-pozhar-v-selo-shoptsi-prichinen-ot-tri-detsa-pri-igra-s-kibrit.html", "text": "1080 бали фураж са изгорели при пожар в село Шопци, причинен от три деца при игра с кибрит. Това съобщиха от ОДМВР-Кърджали. Пожарът е възникнал около 14.00 часа на 22 септември сградата на нефункциониращо училище в селото, където са били складирани балите. Два екипа на службата в Подкова са потушили огъня. По случая е образувано досъдебно производство в РУ-Кирково.", "date": "2017.09.25", "title": "Кърджали: 1080 бали фураж са изгорели при пожар в село Шопци, причинен от три деца при игра с кибрит"}
{"url": "http://www.focus-news.net/news/2017/09/25/2439461/obshtinska-banka-puska-spetsialna-limitirana-seriya-moneti-posveteni-na-balgarskata-darzhavnost.html", "text": "Общинска банка пуска специална лимитирана серия от шест монети, посветени на България, наречена „Символи на българската държавност през вековете“. Монетите ще са с образи на печати на български владетели и са уникални като концепция и ювелирно изпълнение.  Това съобщиха от пресцентъра на Общинска банка.\r\n„Общинска банка реши да продължи монетната си програма, като отсече и емитира серия монети, посветени на българската държавност. Всяка монета е посветена на емблематичен български държавник от средновековието и представя максимално точно копие на оригиналния му печат. Печатите, държавен символ, са запазени само в един екземпляр и някои от тях се съхраняват извън България. С тази серия монети, банката дава възможност на повече българи да се докоснат до историята и величието на страната ни“, каза Сашо Чакалски, изпълнителен директор и председател на УС на Общинска банка. \r\nПървата монета е с образа на печата на хан Тервел. Печатът на Тервел,  изработен от олово през VIII в. е едно от важните доказателства за съществуването и признаването на независима българска държава от страна на Bизантийската империя. Това го прави толкова значим за българската история. Именно затова образът на този печат е изображението на първата монета от лимитираната колекция на Общинска банка.\r\nСпоред проф. д.и.н. Иван Йорданов, българският учен, посветил изследователската си дейност на печатите на българските владетели, „в печата има много символика, свързана с политиката на българския владетел за укрепване на държавата и присъединяване към нея на огромните маси славяни, живеещи на територията на империята. Върху него ние виждаме не ординарен византийски кесар, а суверенен владетел – кесар – цесар – цар!“. През 705 г. Хан Тервел е удостоен с високата титла „кесар“ от Византия и е първият чужд владетел, който получава титлата. Тервел се прочува и в цяла Европа, когато през 718 г. предвожданата от него българска армия разбива войската на арабския халифат при Константинопол и спира арабското нашествие в Стария континент.\r\nИзвестен е един-единствен оригинал от печата на Тервел и той се съхранява в колекцията на Центъра по Византинистика Дъмбъртън Оукс, филиал на Харвард във Вашингтон (DO 58.106.4932). Експертите на Общинска банка са получили правото да използват това изображение и са го пресъздали с абсолютна точност. Оригиналът е произведен от олово и е заразен с чума по оловото, която го унищожава необратимо. В бъдеще, новата монета на Общинска банка ще бъде рядък спомен и доказателство за съществуването на оригинала. \r\nМонетата на Общинска банка с образа на печата на хан Тервел е отсечена от сребро с проба 999/1000, с висше качество. Върху нея е поставено изображение на самия печат, което е с прецизна детайлност, висок релеф и реален 3 D образ. Тя е изработена по специална технология на оксидация за постигане на античен финишинг /състарен вид/.  Емитирана е в нумизматичен тираж от 250 броя за цял свят.\r\nТова е втората монетна програма на Общинска банка. През 2014-2016 година финансовата институция емитира лимитирана серия от монети, посветена на столицата, наречена „София през вековете“. Първата монета изобразява богинята Тюхе, втората е с портретните изображения на севастократор Калоян и Десислава, а третата е с герба на София.", "date": "2017.09.25", "title": "Общинска банка пуска специална лимитирана серия монети, посветени на българската държавност"}
{"url": "http://www.focus-news.net/news/2017/09/25/2439462/tsvetislava-tsvetkova-kandidat-na-gerb-za-kmet-na-tran-kachestvenoto-obrazovanie-e-nash-natsionalen-i-regionalen-prioritet.html", "text": "Извеждането на образованието като стратегически национален и регионален приоритет е дълбоко осъзнат ангажимент, както на правителството, така и на Община Трън и той ползва пълната подкрепа на всички държавни и местни системи и структури. Това заяви кандидатът на ГЕРБ за кмет на пограничната община Цветислава Цветкова в разговор с педагогическия персонал на детска градина „Ален мак“ и СУ „Гео Милев“, съобщиха от пресцентъра на ПП ГЕРБ. Тя обясни, че са на лице всички перспективи важният приоритет да бъде реализиран в Трън, като бъде подкрепена съществуващата инфраструктурна база и направи лично дарение от канцеларски и дидактични материали за работа на децата.\r\n„Обновяването на училищната база също е наш приоритет. В края на миналата седмица правителството осигури над половин милиард за саниране на училищни сгради и сгради на детски градини. На местно ниво предстои прилагане на мерки за енергийна ефективност в детската градина. Проектът е внесен за финансиране в Национален Доверителен Еко Фонд.  Очакваме съвсем скоро неговото одобрение. Той включва саниране на сградата и подмяна на котела, който в момента работи с дизелово гориво, с такъв на пелети с висок коефициент на ефективност, нисък разход на гориво и ниски емисии на замърсители в атмосферата“, заяви Цветкова. Тя обясни, че дворът на детското заведение  вече е заравнен и са обособени алеи и площадки. На втори етап ще бъде оборудвано дворното пространство и ще бъдат обособени кътове за игра.\r\nВ рамките на разговора беше обсъдена възможността за кандидатстване с проект за модернизиране на материалната база  на СУ „Гео Милев“.\r\n„Приключихме асфалтирането на дворното пространство и подмяната на маркировката. Обезопасихме двора, като беше поставена ограда“, подчерта кандидатът на ГЕРБ. Тя категорично заяви, че като кмет ще работи за връщането на отпадналите ученици в училище.\r\n„Няколко са факторите, които гарантират добро образование – равен достъп до образование на всички деца, инвестиции в учителите, учебно съдържание, което отговаря на изискванията на бизнеса и по-добра среда. По всички тези части ние сме разработили конкретни мерки, предвидени в нашата управленска програма“, заяви Цветкова и допълни, че Община Трън вече успешно работи съвместно с местната комисия за борба с противообществени прояви на малолетни и непълнолетни, като само за тази година  обратно в училище бяха върнати 5 деца.\r\nКандидатът на политическа партия ГЕРБ участва в изборите за кмет на Община Трън под номер 1  в интегралната бюлетина.", "date": "2017.09.25", "title": "Цветислава Цветкова, кандидат на ГЕРБ за кмет на Трън: Качественото образование е наш национален и регионален приоритет"}
{"url": "http://www.focus-news.net/news/2017/09/25/2439463/dobrich-zapochva-priem-na-zayavleniya-ot-kandidat-potrebitelite-za-polzvane-na-sotsialnata-usluga-v-izpalnenie-na-proekt-osiguryavane-na-topal-obyad-v-obshtina-kavarna.html", "text": "От 2 октомври 2017 г. започва прием на заявления от кандидат-потребителите за ползване на социалната услуга в изпълнение на проект „Осигуряване на топъл обяд” в Община Каварна, съобщиха от Общината. Заявления – декларации за кандидатстване, следва да се подават в Деловодството на Община Каварна, ет. 1, до 20 октомври 201г.\r\nСлед  извършване на подбор, списък с одобрените кандидат – потребители на услугата ще бъде качен на сайта на общината и изнесен на информационното табло в деловодството на Община Каварна и в кметството на населеното място.\r\nРеализацията на проекта има за цел намаляване на бедността чрез осигуряване на обяд на лица, живеещи във висока степен на бедност и социална изолация. В продължение на шест месеца, всеки работен ден, след извършване на подбор на 200 представители на целевите групи от Община Каварна, ще бъде предоставен топъл обяд, състоящ се от супа, основно ястие и хляб, а при реализирани икономии и десерт. Предвиденият срок за изпълнението на проекта е от 1 ноември 2017 г. до 30 април 2018 г. \r\nОсновна целева група: лица и семейства на месечно подпомагане по реда и условията на чл.9 от Правилника за прилагане на Закона за социално подпомагане: лица с доказана липса на доходи и близки, които да се грижат за тях, установено от Дирекция „Социално подпомагане”-Каварна; самотно живеещи лица и семейства, които не могат да се издържат чрез имуществото или труда си и получават пенсии в минимални размери- за осигурителен стаж и възраст; за инвалидност; наследствени пенсии, несвързани с трудова дейност; скитащи и бездомни деца и лица; лица от уязвими групи-граждани на трети страни, по смисъла на §1, т.17 от Допълнителни разпоредби от Закона за убежището и бежанците.", "date": "2017.09.25", "title": "Добрич: Започва прием на заявления от кандидат-потребителите за ползване на социалната услуга в изпълнение на проект „Осигуряване на топъл обяд” в Община Каварна"}
{"url": "http://www.focus-news.net/news/2017/09/25/2439464/sport-valensiya-pobedi-s-32-pri-gostuvaneto-si-na-real-sosiedad.html", "text": "Валенсия победи с 3:2 при гостуването си на Реал Сосиедад в мач от шестия кръг на Примера Дивисион. \r\nВаленсия, която все още няма допусната загуба от началото на сезона, е на четвърто място във временното класиране с 12 точки. Реал Сосиедад е на осма позиция в актив от девет точки. \r\nБарселона продължава да е водач с 18 точки.Резултати от другите срещи: \r\nЕспаньол-Депортиво 4:0;\r\nЛас Палмас-Леганес 0:2;\r\nЕйбар-Селта 0:4.", "date": "2017.09.25", "title": "Спорт: Валенсия победи с 3:2 при гостуването си на Реал Сосиедад"}
{"url": "http://www.focus-news.net/news/2017/09/25/2439465/veliko-tarnovo-obyaviha-pobeditelite-ot-natsionalniya-poetichen-konkurs-svishtovski-loznitsi-i-nositelya-na-nagradata-nikolay-iskarov.html", "text": "Писателят и поет Иван Антонов е тазгодишният носител на наградата „Златно дунавско перо”. Призът му бе връчен тържествено в последния ден от „Свищовски лозници`2017” лично от кмета на града Генчо Генчев, съобщиха от пресцентъра на Община Свищов. Номинацията е разгледана и одобрена от жури с председател Георги Драмбозов и членове Людмил Симеонов и Стефания Цанкова.\r\nВ Камерната зала на Свищовското читалище бяха обявени и наградени и призьорите от националния поетичен конкурс “Свищовски лозници“. С първа награда бе отличена Милка Пиналска от с. Градина, общ. Първомай за стихотворението “Рожден ден“. Втора награда получи Дора Евтимова от Горна Оряховица за стихотворението ‘Татко и лозата“, а с трета бе отличена Виктория Катранова от София за стихотворението “Земен благослов“.\r\nЖури, което бе в състав: Ваньо Вълчев – председател и членове Георги Драмбозов, Людмил Симеонов, Стефания Цанкова и Таня Ликова разгледа и обсъди общо 52 представени творби в конкурса. Бе взето решение да бъдат присъдени и две специални награди – на Христина Главанова от Севлиево, за стихотворението “Ябълкова река“ и на Радка Капралова от Айтос, за “Копнеж“.\r\nЕдно от най-значимите отличия, които всяка година връчват организаторите по време на “Свищовски лозници“ е наградата “Николай Искъров“. Тази година неин носител стана Лилия Христова от Бургас, за стихотворението “Хроника“. Тя бе наградена от кмета на града Генчо Генчев.\r\nСлед връчването на наградите последва премиерата на автобиографичната книга на проф. Владимир Радулов “Моите два паралелни свята“. Авторът и неговата книга бяха представени от Людмил Симеонов, а малко по-късно и самият проф. Радулов разказа интересни моменти от своя личен и професионален живот.\r\nНа връчването на наградите и премиерата на книгата присъстваха Росен Маринов – директор на дирекция “Култура и културно наследство“, Таня Ликова – главен експерт “Култура“ и още много гости и жители на града, които бяха препълнили Камерната зала на свищовското читалище.", "date": "2017.09.25", "title": "Велико Търново: Обявиха победителите от националния поетичен конкурс „Свищовски лозници” и носителя на наградата „Николай Искъров”"}
{"url": "http://www.focus-news.net/news/2017/09/25/2439466/ministar-nikolay-nankov-shte-uchastva-v-sedmiya-diskusionen-forum-stroitelstvoto-prez-2018-g-perspektivi-i-predizvikatelstva.html", "text": "Министърът на регионалното развитие и благоустройството Николай Нанков ще вземе участие в Седмия дискусионен форум „Строителството през 2018 г. - перспективи и предизвикателства“, организиран от Камарата на строителите в България и в. „Строител\".  Това съобщиха от пресцентъра на Министерство на регионалното развитие и благоустройството. Събитието ще се проведе във вторник, 26 септември, от 10. 00 часа, в зала „Средец“ на „София хотел Балкан“.\r\nВ рамките на форума участие ще вземат и заместник-министрите на регионалното развитие и благоустройството Деница Николова и Малина Крумова.", "date": "2017.09.25", "title": "Министър Николай Нанков ще участва в Седмия дискусионен форум „Строителството през 2018 г. - перспективи и предизвикателства“"}
{"url": "http://www.focus-news.net/news/2017/09/25/2439467/haskovo-aktsiya-za-ulavyane-i-obrabotka-na-bezstopanstveni-kucheta-zapochva-v-grada-na-26-septemvri.html", "text": "Нова акция за улавяне и обработка на безстопанствени  кучета започва в Хасково утре - 26 септември. Това съобщиха от Общината. Досега ветеринарите от „Ветеринарни практики“ ЕООД по силата на сключен с общината договор са провели две подобни кампании в предходните два месеца. При тях са обработени около 100 бездомни кучета. Животните се улавят, обезпаразитяват, кастрират и се връщат на местата, където са уловени. Това са манипулациите, които са разрешени от закона в България спрямо безстопанствените животни. Ще бъдат обработени сигнали на граждани за скитащи се кучета на адреси в кв „Орфей“, подлеза до завод „Мир“, ОУ „Любен Каравелов“, кв. “Бадема“, ул. “Кресна“, „Родосто“, ул. “ Пирин“, пешеходната централна градска част и други райони.", "date": "2017.09.25", "title": "Хасково: Акция за улавяне и обработка на безстопанствени  кучета започва в града на 26 септември"}
{"url": "http://www.focus-news.net/news/2017/09/25/2439468/smolyan-16-godishen-mladezh-e-napadnal-sluzhitelka-na-tsentar-za-nastanyavane-ot-semeen-tip-na-detsa-i-mladezhi-s-uvrezhdaniya.html", "text": "16-годишен младеж е нападнал служителка на Център за настаняване от семеен тип на деца и младежи с увреждания. Това съобщиха от ОДМВР-Смолян. На 20 септември между 20.00 и 24.00 часа в Центъра за настаняване от семеен тип на деца и младежи с увреждания в Смолян, 16-годишният младеж е нанесъл удари на 60-годишна жена, служител на Центъра, с което ѝ е причинил телесна повреда. Деянието е извършено по хулигански подбуди. На пострадалата ѝ е оказана медицинска помощ, а младежът е задържан за срок до 24 часа в РУ-Смолян.", "date": "2017.09.25", "title": "Смолян: 16-годишен младеж е нападнал служителка на Център за настаняване от семеен тип на деца и младежи с увреждания"}
{"url": "http://www.focus-news.net/news/2017/09/25/2439469/reuters-siriya-se-protivopostavi-na-referenduma-za-nezavisimost-na-irakski-kyurdistan.html", "text": "Сирия стана поредната държава, която се противопостави на решението за провеждане на референдум за независимост в Иракски Кюрдистан, предава Reuters.\r\nГласуването започна в сутрешните часове понеделник, въпреки силния международен и регионален натиск върху регионалното правителство в Ербил. \r\n„Ние в Сирия признаваме единния Ирак и отхвърляме всяка процедура, която води до неговата фрагментация\", подчерта външният министър Уалид Муалем.\r\n„Тази стъпка е отхвърлена и ние не я признаваме, вече информирах иракския външен министър за тази позиция\", увери първият дипломат на Дамаск. Тереза Герова", "date": "2017.09.25", "title": "Reuters: Сирия се противопостави на референдума за независимост на Иракски Кюрдистан"}
{"url": "http://www.focus-news.net/news/2017/09/25/2439470/pazardzhik-77-godishen-mazh-ot-selo-dobrovnitsa-e-ubil-54-godishniya-si-sin.html", "text": "Извършител на тежко криминално престъпление е задържан от служители от сектор „Криминална полиция“ при Районно управление (РУ) на МВР-Пазарджик, съобщиха от пресцентъра на ОДМВР-Пазарджик. Вчера рано сутринта е получен сигнал за намерен труп на мъж в къща, намираща се в пазарджишкото село Добровница. На място пристигнали незабавно автопатрули и дежурна група от РУ-Пазарджик, която под ръководството на разследващ полицай извършила оглед на мястото. Установено било, че трупът е на 54-годишен мъж, който живеел в къщата заедно с възрастните си родители. При първоначалния оглед в присъствието на съдебен лекар и последвалата аутопсия било изяснено, че мъжът е починал в резултат на множество наранявания в областта на главата. Веднага бил сформиран екип за работа по умишлено убийство, за случая е уведомена Окръжната прокуратура в Пазарджик. След проведени оперативни и процесуални действия не след дълго органите на реда установили извършителя на тежкото криминално престъпление. Оказало се, че това е бащата на жертвата на 77 години. Той е задържан, открито и иззето е и оръжието на престъплението. Работата по случая продължава под наблюдение на прокурор.", "date": "2017.09.25", "title": "Пазарджик: 77-годишен мъж от село Добровница е убил 54-годишния си син"}
{"url": "http://www.focus-news.net/news/2017/09/25/2439471/sofiya-priklyuchi-pochistvaneto-na-5-km-ot-reka-iskar-v-stolichna-obshtina.html", "text": "Приключи цялостното почистване на общо 5 км от коритото на река Искър, разположени на територията на Столична община. Проектът е на стойност 1 070 000 млн. лв и се реализира с финансовата подкрепа на Междуведомствената комисия за възстановяване и подпомагане към Министерски съвет. Това съобщиха от пресцентъра на Столична община. Междувременно през последната седмица бяха почистени и коритата на Перловската река в централна градска част (2840м) и Суходолска в район „Люлин”(802м). \r\nИ през настоящата седмица ще продължи изпълнението на програмата на Столична община за почистване на речни корита с река Шеовица в с. Мало Бучино (500м) и в с. Иваняне (200м). Едновременно с това продължава да се почистват още 5985м речни корита от реките Суха Лешница (650м) и Владайска в с. Владая (1450м), Какач (810) и дере Беравица в район „Връбница” (625м), Владайска в централна градска част – от бул. „Акад. Иван Е. Гешов” до бул. „Тодор Александров” (1100м), отводнителен канал западно от с. Мировяне (900м), Войнежка в с. Войняговци (450м), както и язовирните стени на язовирите „Суходол 2“ и „Бистрица“, заедно с и 500 метровите участъци под тях.", "date": "2017.09.25", "title": "София: Приключи почистването на 5 км от река Искър в Столична община"}
{"url": "http://www.focus-news.net/news/2017/09/25/2439472/evrodeputatat-petar-kurumbashev-litsemerieto-kam-balgariya-po-otnoshenie-na-shengen-i-evrozonata-prodalzhava-s-godini-da-se-obyavyava-rusiya-za-vrag-beshe-kategorichna-greshka.html", "text": "Безспорно, победата на Ангела Меркел е успех. Макар че са налице и немалко определения от типа „разочароваща победа“. От друга страна, представянето на социалдемократите е още по-разочароващо. Трябва да се отбележи също така, че това е успех за „Алтернативна за Германия“, както и за либералите, които се връщат след отсъствие в един мандат и са потенциалният първи партньор на християндемократите. Това заяви евродепутатът от Групата на прогресивния алианс на социалистите и демократите в ЕП Петър Курумбашев в предаването „Тази сутрин“ по bTV, съобщиха от пресофиса на евродепутата. \r\nПо отношение на успеха на „Алтернатива за Германия“ и протестите след изборите Курумбашев коментира, че когато се палят определени огньове и участваш в тяхното разпалване, после трябва да се има предвид, че може и да не успееш да участваш в тяхното потушаване. Той попита евродепутата от ЕКР Ангел Джамбазки дали да го поздрави за резултатите на „Алтернатива за Германия“.  \r\nКурумбашев заяви, че, макар и изненадващо за него, България е била спомената от канцлера Меркел още в нощта на изборите. По думите ѝ който изпълнява критериите, трябва да бъде приет, и че ако някой досега е имал лош опит, то не е необходимо да се каже, че и отсега нататък ще има такъв. \r\n„Аз отдавна съм привърженик на темата, че лицемерието надделява над солидарността в ЕС. Въпросът е как точно се отразява това на България. Това лицемерие по отношение на Шенген и еврозоната продължава с години“, добави Курумбашев, като даде за пример факта, че  някои от държавите, които ще ни приемат в еврозоната и които ще  ни оценяват, драстично по-лоши показатели от нас.\r\n„Надявам се, че тази тема най-после ще бъде отворена. От българска гледна точка беше по-добре коалиционни партньори да са социалдемократите. Един външен министър социалдемократ щеше да има една по-позитивна позиция за разширяване на Шенген и еврозоната. Присъствието на „Алтернатива за Германия“, които ще бъдат силен глас в парламента, едва ли ще бъде в наша полза, смята Курумбашев. \r\nЕвродепутатът коментира и исканията на френския президент за реформи в трудовия пазар на ЕС. „По време на кампанията г-н Макрон обеща на всички всичко. Издигна се над леви и над десни. Когато се появяват такива спасители в ръжта, след това им е трудно да си удържат положението, тъй като очевидно няма как да събереш толкова и много различни послания. Другата опасност, която виждам – събраха се много „юбер алес“ послания. Г-н Тръмп – „Америка над всичко“, г-н Макрон също – няма леви, няма десни, той се издига прекрасно към небето като един син балон. Ясно е, че и на изток, и на запад, хората са уморени от леви и десни. Но трябва да си дадем сметка доколко тези спасители са способни да доставят това, което обещават. \r\nЕдни подобни изявления очевидно не са от полза на държави като нашата. Как да преговаряш с едни държави, които казват „Нашата държава – над всичко“. \r\nЕвродепутатът коментира, че е изненадан от реакциите и на австрийските социалдемократи, и на консерваторите, които след изказването на Юнкер за разширяването на еврозоната също казаха „А, то да не стане като с Гърция“. По думите на Курумбашев сравнението между България и Гърция по отношение на икономическите показатели е абсурдно. Той припомни и иронията на холандския премиер – че е добре „г-н Юнкер да се лекува“. \r\n„Плочките пред НДК не трябва да бъдат знак на българското председателство. Знакът на българското председателство е ще имаме ли обединена Европа, или ще има Европа на две, три, четири и пет скорости. И дали ще се подиграват с Юнкер по този начин в момент, в който той наистина направи едно изказване с проевропейски дух.“\r\n„Беше категорична грешка Русия да се обявява за враг в доклада на Министерски съвет“, каза още Курумбашев. \r\n„Има много и различни държави членки на НАТО. Не означава, че когато излиза даден документ, всички правят Copy / Paste, а всяка държава си има позиция. Очевидно е, че в ЕС и НАТО има държави с по-добро и такива с по-лошо отношение към Русия. Да си „барабар Петко с мъжете“, е едно качество, което определена порода кучета имат – не е най-силната позиция. Още повече, отчитайки конкретните национални интереси, ако щете и географско положение и история“.", "date": "2017.09.25", "title": "Евродепутатът Петър Курумбашев: Лицемерието към България по отношение на Шенген и еврозоната продължава с години, да се обявява Русия за враг беше категорична грешка"}
{"url": "http://www.focus-news.net/news/2017/09/25/2439473/pazardzhik-trima-dushi-sa-zadarzhani-za-otglezhdane-i-pritezhanie-na-marihuana-orazhie-i-boepripasi-oblastta.html", "text": "Трима души са задържани за отглеждане и притежание на марихуана, оръжие и боеприпаси, съобщиха за Радио „Фокус“ – Пазарджик от пресцентъра на ОДМВР-Пазарджик. Това е станало при масирани полицейски акции на служителите от полицейските управления в Пещера и Септември. В края на миналата седмица екипи от Районно управление на МВР-Пещера извършили претърсване в къщата на 61-годишен мъж от пещерското село Радилово. В двора криминалистите се натъкнали на няколко растения марихуана с височина между 1.3 и 3 метра. Общото тегло на изкоренената маса е около 15 килограма. В къщата били открити близо 90 грама суха листна маса, който при направения полеви наркотест също реагирала положително на канабис. Освен това мъжът съхранявал в една от стаите едноцевна ловна пушка 12-ти калибър и 7 патрона за нея без да има разрешение за това. В същия ден колегите им от РУ-Септември провели полицейска акция на територията на село Голямо Белово. В местността „Пандово дере“ полицейските екипи засекли 68-годишен мъжот същото село да полива нива с канабис. От там криминалистите иззели 53 растения с височина между 1.5 и 2.5 метра, като общото им тегло е близо 55 килограма. Полицаите извършили претърсване и в къща, обитавана от 42-годишна жена  от Пазарджик. Вътре била открита едноцевна ловна пушка 12-ти калибър и 11 боеприпаса за нея. Цялата дрога, огнестрелно оръжие и боеприпаси са иззети. Срещу двамата мъже и жената са образувани бързи полицейски производства.", "date": "2017.09.25", "title": "Пазарджик: Трима души са задържани за отглеждане и притежание на марихуана, оръжие и боеприпаси областта"}
{"url": "http://www.focus-news.net/news/2017/09/25/2439474/n-tv-zelenite-demonstriraha-gotovnost-za-kompromis-za-sastavyane-na-yamayska-koalitsiya.html", "text": "След изборите за Бундестаг партията „Зелени“ на Джел Йоздемир демонстрира готовност за компромиси с цел съставяне на „ямайска коалиция“, предава телевизионният канал N-tv.\r\n„Ще тряба да направим компромиси“, заяви лидерът на партията Джем Йоздемир. \r\nСъщевременно друг представител на „Зелените“ - Антон Хофрайтер, подчерта, че партията не е единствената възможност за съставяне на новото правителство в Берлин. Още в края на тази седмица партията ще формира екип за преговори, потвърди Хофрайтер.Тереза Герова", "date": "2017.09.25", "title": "N-tv: „Зелените“ демонстрираха готовност за компромис за съставяне на „ямайска коалиция“"}
{"url": "http://www.focus-news.net/news/2017/09/25/2439475/stara-zagora-okrazhnata-prokuratura-vodi-razsledvane-za-opit-za-ubiystvo.html", "text": "Окръжна прокуратура-Стара Загора води разследване за опит за убийство. Това съобщиха от пресцентъра на Апелативна прокуратура-Пловдив. На 20 септември 2017 г. е получено съобщение на тел. 112 за пострадал мъж до язовир „Държава 1“ в землището на село Държава, община Чирпан. \r\nНезабавно са извършени процесуално-следствени действия – оглед на местопроизшествие, разпити на свидетели. \r\nУстановено е, че на На 20 септември 2017 г., до язовир „Държава 1“ в землището на село Държава, община Чирпан, след възникнал скандал Николай Т., на 45 г., нанесъл удари с тесла на 55-годишния Н.К.  Пострадалият е бил откаран в МБАЛ „Ст. Киркович” – Стара Загора, където са извършени оперативни интервенция.\r\nОбразувано е досъдебно производство срещу Николай Т. за престъпление по чл. 115 вр. с чл. 18, ал.1 от НК за това, че на 20.09.2017 год. е направил опит умишлено да умъртви Н.К , като деянието е останало недовършено по независещи от дееца причини. Назначени са и се извършват множество експертизи – съдебно-медицинска на пострадалия, психолого - психиатрична експертиза .\r\nНиколай Т. е привлечен в качеството на обвиняем за това, че на 20.09.2017 г. е направил опит умишлено да умъртви Н.К , като деянието е останало недовършено по независещи от дееца причини. Наказанието, което се предвижда за престъпление по чл. 115 вр. с чл. 18, ал.1 от Наказателния кодекс е „лишаване от свобода” от 10 до 20 години.\r\nСпрямо Николай Т. е взета мярка за неотклонение  „задържане под стража“ с определение на Окръжен съд – Стара Загора.", "date": "2017.09.25", "title": "Стара Загора: Окръжната прокуратура води разследване за опит за убийство"}
{"url": "http://www.focus-news.net/news/2017/09/25/2439476/dots-daniel-smilov-angela-merkel-specheli-chetvarti-mandat-kato-kantsler-i-tova-po-vsyakakvi-kriterii-e-ogromen-uspeh-germaniya-ostava-tsentar-na-stabilnostta-v-es.html", "text": "Ангела Меркел спечели четвърти мандат като канцлер и това по всякакви критерии е огромен успех - Германия остава център на стабилността в Европейския съюз (ЕС). Това каза политологът доц. Даниел Смилов в интервю за Агенция „Фокус“ за резултатите от изборите в Германия. Според него успехът на Меркел е бил очакван. „Неочакваното е по-доброто представяне на „Алтернатива за Германия“ и отливът от гласове на двете основни партии. Винаги когато една партия е на власт много дълго време, за повече от десетилетие, има и умора у избирателя. Той започва да търси други опции. В Германия имахме голяма коалиция, което означава, че двете основни партии са заедно в управлението и опозицията на практика остава или в малките политически партии или извън парламента. Така се отварят възможности за нови играчи, които в случая са използвани доста успешно от „Алтернатива за Германия“, коментира доц. Смилов. По думите му в този смисъл може да се каже, че успехът на Меркел е до известна степен помрачен от развитието на национал-популистката алтернатива. „Ако трябва да се даде обобщаваща оценка, все пак Германия остава центъра на стабилността в Европейския съюз. Изборният резултат дава възможност на Меркел да продължи своята политика с известни корекции, както във вътрешен план, така и по отношение на Европейския съюз“, коментира политологът. \r\nДеница КИТАНОВА", "date": "2017.09.25", "title": "Доц. Даниел Смилов: Ангела Меркел спечели четвърти мандат като канцлер и това по всякакви критерии е огромен успех - Германия остава център на стабилността в ЕС"}
{"url": "http://www.focus-news.net/news/2017/09/25/2439477/nikolay-stoynev-po-vreme-na-rabotna-sreshta-na-pgerb-sofiya-balgariya-e-na-vtoro-myasto-po-rast-na-dohodite-v-es.html", "text": "За последните две години, по ръст на доходите и заплатите, България е на почетното второ място в ЕС с ръст от 19,5%. Положителните тенденции за намаляване на процента на хората без работа, както и добрата среда за стартиране на бизнес, показват ясно добрите икономически тенденции в страната”, заяви Николай Стойнев, член на НИС на ПГЕРБ и зам.-председател на Столичния общински съвет, пред предприемачите, по време на работна среща, която градската структура на ПГЕРБ организира в София. Това съобщиха от пресцентъра на ПП ГЕРБ. Той подчерта също, че София е двигател на икономическия ръст и безспорно се е утвърдила като дигитална столица в региона.\r\nПред предприемачите експертът по осигурително право Виржиния Заркова представи новостите в сферата, а присъстващите имаха и възможност да получат индивидуални разяснения по конкретни казуси. \r\nОбластният клубен ръководител на ПГЕРБ-СОФИЯ Иван Костов и членовете на ръководството определиха и дейностите на организацията до края на годината, както на градско, така и на районно ниво.\r\nСрещата е част от поредицата разяснителни събития, които ПГЕРБ-София правят през текущата година, с цел повишаване на информираността на бизнеса в различни сфери.", "date": "2017.09.25", "title": "Николай Стойнев по време на работна среща на ПГЕРБ-София:  България е на второ място по ръст на доходите в ЕС"}
{"url": "http://www.focus-news.net/news/2017/09/25/2439478/shumen-sadat-nalozhi-myarka-za-neotklonenie-zadarzhane-pod-strazha-na-39-godishen-mazh-v-chiyto-imot-sa-otkriti-77-saksii-s-kanabisovi-rasteniya.html", "text": "Състав на Шуменския окръжен съд наложи мярка за неотклонение „Задържане под стража“ на 39-годишния Венцислав Ч. Той е привлечен като обвиняем за държане с цел разпространение на наркотични вещества и за отглеждане на марихуана в наркооранжерия – престъпления по член 354а, ал. 1 и по член 354в, ал. 1 от НК. Това съобщиха от пресцентъра на Апелативна прокуратура – Варна.\r\nНаркооранжерията била разкрита в стопанска постройка в землището на Нови пазар, собственост на 39-годишния мъж. При претърсване в две помещения  криминалисти от ОД на МВР в Шумен открили и иззели 77 саксии с канабисови растения в различен стадий на развитие, вентилационно, отоплително и поливно оборудване. Намерените растения марихуана били с височина между 50 и 80 см. От друго помещение на наркооранжерията са иззети  препарати за растителна защита, съоръжения и торове. \r\nВ хода на извършените процесуално-следствени действия под ръководството на Окръжната прокуратура в Шумен са открити и иззети два плика зелена тревиста маса с тегло около 340 г. от собственика на постройката Венцислав Ч.  По време на задържането той оказал съпротива на органите на реда. \r\nСправка за съдимостта му показала,\tче е осъждан за различни кражби. С постановление на Окръжната прокуратура в Шумен обвиняемият е задържан първоначално за срок до 72 часа до внасяне на искането в съда за определяне на постоянната му мярка за неотклонение. \r\nС определение на Шуменския окръжен съд, с което спрямо Венцислав Ч. е взета мярка за неотклонение „Задържане под стража“, подлежи на обжалване пред Апелативния съд във Варна.", "date": "2017.09.25", "title": "Шумен: Съдът наложи мярка за неотклонение „Задържане под стража“ на 39-годишен мъж, в чийто имот са открити 77 саксии с канабисови растения"}
{"url": "http://www.focus-news.net/news/2017/09/25/2439479/oon-ruski-darzhavni-agenti-sa-otgovorni-za-tezhki-narusheniya-v-krim.html", "text": "Руските държавни агенти са отговорни за извършването на „тежки нарушения“ в Крим, които включват изтезания, съобщиха от ООН в понеделник, предупреждавайки, че ситуацията със спазването на човешките права на полуострова се е „влошила значително“ след анексирането му от Москва, предава AFP.\r\nВ нов доклад Върховния комисариат на ООН за правата на човека се казва, че са документирани „тежки нарушения на човешките права като произволни арести и задържания, изчезвания, малтретиране и изтезания и поне една извънсъдебна екзекуция\".Тереза Герова", "date": "2017.09.25", "title": "ООН: Руски държавни агенти са отговорни за „тежки нарушения“ в Крим"}
{"url": "http://www.focus-news.net/news/2017/09/25/2439480/ekathimerini-gratskite-vlasti-preduprediha-za-visok-risk-ot-gorski-pozhari-v-stranata.html", "text": "Властите в Гърция отправиха предупреждения за опасност от избухването на нови горски пожари в страната, съобщава електронното издание Ekathimerini.\r\nСпоред Генералния секретариат за гражданска защита рискът от горски пожари е особено висок в районите Атика, Евбея, Беотия, Фтиотида, Фокида, Лариса, Магнисия, Коринтия, Арголида, Аркадия, Лакония и Ханя.\r\nВ неделя пожарните служби бяха задействани за потушаването на общо 46 горски пожари в цялата страна, припомнят от редакцията. Тереза Герова", "date": "2017.09.25", "title": "Ekathimerini: Гръцките власти предупредиха за висок риск от горски пожари в страната"}
{"url": "http://www.focus-news.net/news/2017/09/25/2439481/natsionalniyat-istoricheski-muzey-obyavyava-na-30-septemvri-den-na-otvorenite-vrati-po-povod-evropeyskite-dni-na-nasledstvoto.html", "text": "На 30 септември (събота) Националният исторически музей (НИМ) обявява Ден на отворените врати по повод Европейските дни на наследството. Това съобщиха от Националния исторически музей. НИМ се включва в общоевропейската инициатива, за да сподели своята загриженост за опазването и популяризирането на националното наследство, като част от общото европейско наследство. Верен на духа на празника, музеят ще отвори за широката публика някои по-рядко показвани зали и ще покаже част от своите фондове. \r\nНа Деня на отворените врати музеят посвещава ред инициативи:  \r\n- от 11.00 часа ще се състои гала-концерт на лауреатите от Фестивала на българската песен „НОВИ ГЛАСОВЕ И ПЕСНИ”, който се състоя в началото на юни в НИМ. Събитието се организира от Сдружение „Евтерпани” и се посвещава на Международния ден на музиката и Празника на българските певци и музиканти (1 октомври); \r\n- през целия ден на видео ще бъдат показвани снимки и пощенски картички от фонда на музея, посветени на Деня на независимостта, Съединението и други важни исторически събития и личности от историята на Третото българско царство;\r\n- ще бъде отворена за посещение Пленарната зала, в която на 10 ноември 1989 г. бе обявено, че Тодор Живков пада от власт.", "date": "2017.09.25", "title": "Националният исторически музей обявява на 30 септември Ден на отворените врати по повод Европейските дни на наследството"}
{"url": "http://www.focus-news.net/news/2017/09/25/2439482/narodniyat-predstavitel-ot-bsp-za-balgariya-rumen-georgiev-i-obshtinskiyat-savetnik-ivan-takov-shte-provedat-priemna-za-grazhdani.html", "text": "На 26 септември, от 15.00 до 17.00 часа, народният представител от \"БСП за България\" Румен Георгиев и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на ГС на БСП - София.. Желаещите могат да се запишат предварително на телефон 02/987 20 86.", "date": "2017.09.25", "title": "Народният представител от \"БСП за България\" Румен Георгиев и общинският съветник Иван Таков ще проведат приемна за граждани"}
{"url": "http://www.focus-news.net/news/2017/09/25/2439483/sport-zhenskiyat-natsionalen-otbor-po-voleybol-shte-igrae-sreshtu-rusiya-za-chetvartfinal-na-evroley-2017.html", "text": "Женският национален отбор по волейбол на България ще играе срещу европейския шампион Русия в мач за първото място в Група С, който ще класира победителя за четвъртфиналите на Евролей 2017.\r\nДвубоят ще се играе в Баку от 14:30 часа.", "date": "2017.09.25", "title": "Спорт: Женският национален отбор по волейбол ще играe срещу Русия за четвъртфинал на Евролей 2017"}
{"url": "http://www.focus-news.net/news/2017/09/25/2439484/blagoevgrad-104-kilograma-kanabisovi-rasteniya-sa-otkriti-ot-politsiyata-v-zemlishteto-na-s-nikudin.html", "text": "На 21 септември 2017 г. в местността „Садинако“, землище на с. Никудин, община Струмяни, от полицейски служители на Районно управление на МВР-Сандански, е установена нива със засети 52 бр. тревисти растения. Това съобщиха от ОДМВР-Благоевград. След направен полеви тест, същите са реагирали положително на канабис с общо тегло около 104 килограма.", "date": "2017.09.25", "title": "Благоевград: 104 килограма канабисови растения са открити от полицията в землището на с. Никудин"}
{"url": "http://www.focus-news.net/news/2017/09/25/2439485/dzhumhuriet-erdogan-lichno-shte-opredeli-noviya-kmet-na-istanbul-pravi-sondazh-na-mneniyata-no-samiyat-toy-broi-glasovete.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган еднолично ще определи новия кмет на Истанбул, който да заеме мястото на подалия оставка градоначалник  Кадир Топбаш, информира електронното издание на вестник „Джумхуриет”. За тази цел Ердоган участва снощи в закрито за медиите съвещание на общински съветници, депутати, представители на местното и централното ръководство на ПСР в сградата на общината. \r\nПо данни на опозиционен общински съветник, първоначално като заместник на Кадир Топбаш е  бил посочван кметът на район „Башакшехир” Мевлют Уйсал. Изненадващо обаче се е пристъпило към сондаж на мненията. В проведеното гласуване са участвали около 340 души. \r\nСамото преброяване на гласовете обаче е станало не в големия салон на долния етаж, а в кабинета на кмета, намиращ се на горния етаж. В него са участвали двама зам.-генерални председатели на ПСР, лидерът на партията в Истанбул и лично Ердоган. Самият той в последствие е отчел като грешка и „недоразумение” отсъствието от броенето на гласовете на зам.-кмета на Истанбул Ахмет Селямет. Самите резултати от извършения сондаж също не са оповестени.\r\nВ крайна сметка изборът на нов градоначалник на световния мегаполис ще стане в четвъртък след обяд, посочва още „Джумхуриет”. Георги Димов", "date": "2017.09.25", "title": "„Джумхуриет”: Ердоган лично ще определи новия кмет на Истанбул: прави сондаж на мненията, но самият той брои гласовете"}
{"url": "http://www.focus-news.net/news/2017/09/25/2439486/sofiya-78-godishna-zhena-ot-samokov-e-stanala-zhertva-na-telefonna-izmama-s-1500-leva.html", "text": "Възрастна жена от Самоков е била измамена по телефона. Това съобщиха от ОДМВР-София. Около 19 часа на 22 септември 78-годишна самоковка съобщила в полицията, че е станала жертва на телефонна измама. Потърпевшата споделила, че е провела разговори по домашния и мобилния си телефон с непознат мъж, представил се за „Кръстев от полицията“, който успял да я въведе в заблуждение, че на територията на град Самоков се провежда полицейска операция за залавяне на телефонни измамници, като тя самата е една от набелязаните в списъка им жертви. Следвайки послушно инструкциите, дадени й от мнимия полицай, възрастната жена хвърлила от балкона си сумата от 1500 лева. По случая в РУ- Самоков е образувано досъдебно производство за извършено престъпление по чл. 209, ал.1 от НК.", "date": "2017.09.25", "title": "София: 78-годишна жена от Самоков е станала жертва на телефонна измама с 1500 лева"}
{"url": "http://www.focus-news.net/news/2017/09/25/2439487/blagoevgrad-31-godishen-mazh-ot-grada-e-transportiran-za-lechenie-v-umbalsm-pirogov-sled-nanesen-mu-poboy.html", "text": "Около 04:40 часа на 22 септември 2017 г. в 01 Районно управление на МВР-Благоевград е получен сигнал от 31-годишен мъж от Благоевград за това, че около 04:30 часа на същата дата в района на ул.“Цанко Церковски“ в града, неизвестно за него лице му е нанесъл побой, в резултат на което е получил фрактура на глезен на ляв крак и фрактура на носа. Това съобщиха от ОДМВР-Благоевград. Пострадалият е транспортиран за лечение в УМБАЛСМ „Пирогов“ - София, без опасност за живота.", "date": "2017.09.25", "title": "Благоевград: 31-годишен мъж от града е  транспортиран за лечение в УМБАЛСМ „Пирогов“ след нанесен му побой"}
{"url": "http://www.focus-news.net/news/2017/09/25/2439488/dots-daniel-smilov-angela-merkel-postigna-tselta-si-s-migrantite-napravi-edin-ogromen-humanitaren-zhest-i-uspya-da-ostane-na-vlast-v-mnogo-tezhka-situatsiya.html", "text": "Ангела Меркел постигна целта си с мигрантите - направи един огромен хуманитарен жест и успя да остане на власт в много тежка ситуация. Това каза политологът доц. Даниел Смилов в интервю за Агенция „Фокус“ за резултатите от изборите в Германия. По думите му това за него е белег за много висока проба политика.  \r\nСпоред него дългият период във властта води до известна умора. „Мнозина обвиняват Меркел в грешки и специално в това, че тя е призовала всички мигранти към Германия. Това разбира се, не е вярно. Това, което каза е, че ще се приемат бежанци, не икономически мигранти. Разбира се, критики към нея могат да бъдат отправяни към логистиката на цялото това гигантско усилие. След нейния анонс наистина тръгнаха огромни групи от хора. Този процес доведе до сцени, които уплашиха мнозина не само в Германия, но и отвъд пределите на страната“, поясни политологът.\r\n„Победата ѝ се дължи на два фактора. Първият е, че икономическата политика на Германия е успешна. Всички показатели на страната са добри, безработицата е доста ниска. Това дава и перспектива за в бъдеще на консерваторите да продължат със своята икономическа линия. Вторият фактор е, че на фона на развитието в държави като САЩ, Великобритания, политиката на Меркел изглежда доста по-разумна, основана на дългосрочни принципи и най-вече предвидима“, коментира доц. Смилов. Той посочи, че избирателите в Европа са се уплашили от резултатите от изборите и референдумите в държави като Великобритания и САЩ и са предпочели решения, които са в по-традиционна посока. „Все пак Меркел стоеше доста по-добре от своите основни конкуренти в Германия - Социалдемократите, които като че ли пострадаха най-много от тази широка коалиция. Сега взеха правилното решение да останат в опозиция. Кои са причините за отлива на гласове – споменах вече една от тях. Дългият период във властта води до известна умора“, поясни доц. Смилов. По думите му, въпреки икономически позитивното развитие на Германия, има групи, които не успяват да получат пропорционално своя дял от този успех. Доц. Смилов посочи, че части от работническата класа и източно-германците се чувстват по-маргинализирани и това води до доста висок вот за други партии точно в тези групи в Германия. Партии като левите и „Алтернатива за Германия“ успяха да мобилизират недоволството сред части от населението срещу политиката на Меркел. \r\nДеница КИТАНОВА", "date": "2017.09.25", "title": "Доц. Даниел Смилов: Ангела Меркел постигна целта си с мигрантите - направи един огромен хуманитарен жест и успя да остане на власт в много тежка ситуация"}
{"url": "http://www.focus-news.net/news/2017/09/25/2439489/sliven-zapochna-novata-akademichna-godina-vav-fakultet-i-kolezh-sliven.html", "text": "С тържествена церемония беше открита академичната 2017/2018 г. в Инженерно-педагогически факултет и Колеж – Сливен към Технически университет – София. На събитието присъства зам.-кметът по хуманитарните дейности Пепа Чиликова, която връчи поздравителен адрес от кмета Стефан Радев на проф. Станимир Карапетков – зам.-ректор на Технически университет-София.  Това съобщиха от Община Сливен.\r\n„Уверявам ви, че Сливен има нужда от вас –  млади, амбициозни и образовани хора. Такива, които знаят какво искат и как да го постигнат. Пожелавам да пазите и развивате академичните традиции в ТУ, който има голям обществен авторитет и заслужено уважение. Този авторитет е граден с усилията и всеотдайността на поколения  преподаватели, студенти и служители. Бъдете здрави, инициативни и смели. Включвайте се активно в живота на нашата държава, нашето общество, на Сливен и нашия университет“, пише в поздравителния адрес на кмета Стефан Радев.\r\nВ словото си при откриването на новата академична година проф. Станимир Карапетков подчерта, че и тази година има пълен прием в многобройните специалности във Факултета и Колежа.\r\n„Този учебен център е най-можещият, най-мощният в Югоизточна България, а в някои отрасли и в цяла България. Имаме направления, по които сме монополисти и се гордеем с това. Разполагаме с кадри, които творят в науката и образованието на високо световно ниво“, каза проф. Карапетков.\r\nСлед откриването студентите бяха разпределени по специалности в учебните центрове.", "date": "2017.09.25", "title": "Сливен: Започна новата академична година във „Факултет и Колеж-Сливен”"}
{"url": "http://www.focus-news.net/news/2017/09/25/2439490/pazardzhik-okolo-40-dushi-se-sabraha-na-protest-pred-okrazhniya-sad-v-zashtita-na-21-godishniya-dimitar-tonkev.html", "text": "Около 40 души се събраха на протест пред Окръжния съд в Пазарджик в защита на 21-годишния Димитър Тонкев, който бе задържан в ареста след полицейска акция за разпространение на наркотици, предаде репортер на Радио „Фокус“ – Пазарджик. В мирния протест участват предимно млади хора, приятели на Димитър Тонкев. Пред съда е позициониран и плакат с надпис „В подкрепа на несправедливо задържания Димитър Тонкев“. Протестът започна в 9.30 часа и ще продължи до 12.30 часа. Близки на младежа са категорични, че той нито употребява, нито продава наркотици.  Също така изразиха несъгласие и с наложената му от съда най-тежка мярка за неотклонение „Задържане под стража“.„Фокус“ припомня, че Димитър Тонкев е син на убития при частно тържество в село Виноградец на 31 август Наско Тонкев. 47-годишният мъж бе прострелян с личния пистолет „Глок“ на Лазар Влайков, тогава председател на Общинския съвет в Септември. Младежът бе задържан при специализирана полицейска акция на 16 септември заедно с още четирима души, един от които приятел на неговата сестра за притежание на наркотици и боеприпаси.\r\nАлбена ЖИЛЕКОВА", "date": "2017.09.25", "title": "Пазарджик: Около 40 души се събраха на протест пред Окръжния съд в защита на 21-годишния Димитър Тонкев"}
{"url": "http://www.focus-news.net/news/2017/09/25/2439491/burgas-predstavyat-izlozhbata-na-cherno-more-valnata-na-strandzha-svetlinata-v-kts-morsko-kazino.html", "text": "„На Черно море – вълната, на Странджа – светлината“. Така е озаглавена седмата самостоятелна изложба на Стоян Филев, която се открива тази вечер от 17.00 часа в зала „Георги Баев“ на КЦ „Морско казино“ в Бургас и ще остане отворена за посещения до 6 октомври. Събитието се осъществи с помощта на Община Бургас, Община Средец , Съюза на слепите в България, Регионалната организация на слепите в Бургас и Териториалната организация на слепите в Средец. Това съобщават от Община Бургас.\r\nСимбиоза с графиката ще осъществят словото и музиката, с участието на Групата за художествено слово под ръководството на Борис Чернокожев.\r\nФилев е роден в Бургас през 1965г. Проявява интерес към рисуването още от ранна възраст. Възпитаник е на училище „Любен Каравелов“. Първият му учител по рисуване г-н Спасов отваря пред него прозорците към света на духовността и творчеството. Поради възникнали проблеми със зрението става член на Териториалната организация на слепите в Средец, а от 2007 г. и на Регионалната организация на слепите в Бургас.\r\nЕто какво споделя графикът с увредено зрение за своето творчество: „Природата не понася яловото. За нея е важен плодът. Това е най-могъщият й закон – да се раждат здрави и качествени плодове. За да се чувства човек добре, трябва да е плодовит. Картините са моите плодове. Рисуването унищожава хаоса в мен. То създава ред в чувствата, мислите и целите. Създава уют. Имам картини които създадох като противоотрова, други като писма, трети като разходка в миналото. Има и такива като жертвоприношения. И най-многобройните, картини – паметници, картини на светулки и на много звезди. Безшумен полет на бухал, лунното сребро на Велека, косата на млада жена покрита със светулките на Черно море. И „Златокласни ниви, докато слънцето мълви своите приказки щастливи на безгрижните треви“.", "date": "2017.09.25", "title": "Бургас: Представят изложбата „На Черно море – вълната, на Странджа – светлината“ в КЦ „Морско казино“"}
{"url": "http://www.focus-news.net/news/2017/09/25/2439492/zdf-andrea-nales-shte-bade-noviyat-fraktsionen-lider-na-gsdp.html", "text": "Лидерът на Германската социалдемократическа партия (ГСДП) Мартин Шулц предложи сегашния министър на труда Андреа Налес за председател на парламентарната фракция, предава телевизионният канал ZDF.\r\nСлед обявяването на резултатите от неделяния вот за Бундестаг, рекордно ниски за социалдемократите, Шулц обяви оттеглянето на партията в опозиция и обеща да възвърне позициите й в обществото.\r\n„Започваме нов сезон“, увери лидерът на ГСДП.Тереза Герова", "date": "2017.09.25", "title": "ZDF: Андреа Налес ще бъде новият фракционен лидер на ГСДП"}
{"url": "http://www.focus-news.net/news/2017/09/25/2439493/blagoevgrad-novata-uchebna-godina-donese-porednoto-priznanie-i-uspeh-za-shkolata-po-narodno-peene-i-narodni-instrumenti-bansko-na-marin-bardarev.html", "text": "Новата учебна година донесе поредното признание и успех за Школата по народно пеене и народни инструменти с ръководител Марин Бърдарев. Това съобщиха от пресцентъра на Община Банско. Песен на една от малките големи певици, обучавани от младия преподавател – Ива Павлевичина, влиза в съдържанието на учебник по музика за 2-ри клас. Песента, продуцирана от Бърдарев, се казва „Я подай ми, Донче ле, тамбурата”. Тя е представена в тематичния учебник на издателство „РИВА”, като е включена в урока, свързан с българския народен музикален инструмент тамбура. Други две изпълнителки от школата на Марин Бърдарев бяха избрани за финалистки на първото издание на „Детски Пирин Фолк 2017”, което се проведе в края на месец август. Радостина Кехайова и Михаела Манчева успяха да преминат предварителния кастинг, а Михаела спечели с таланта си зрителския вот на певческия конкурс.", "date": "2017.09.25", "title": "Благоевград: Новата учебна година донесе поредното признание и успех за Школата по народно пеене и народни инструменти – Банско на Марин Бърдарев"}
{"url": "http://www.focus-news.net/news/2017/09/25/2439494/sliven-sluzhiteli-na-gdbop-neutraliziraha-organizirana-prestapna-grupa-za-razprostranenie-na-narkotitsi.html", "text": "Специализираната прокуратура повдигна обвинения на осем участници в организирана престъпна група за производство и разпространение на наркотици в Сливенско. Те са задържани при специализирана операция, реализирана от служители на ГДБОП на 19 септември т.г. под наблюдението и ръководството на Специализираната прокуратура. Това съобщиха от пресцентъра на МВР. Според събраните до момента доказателства групата е действала от януари т.г., като всеки от участниците е имал конкретни функции в дейността й. В хода на извършените процесуално-следствени действия в помещения, автомобили и у самите участници са намерени и иззети различни по вид наркотици, както и прекурсори и вещества, предназначени за производство на амфетамини и други наркотици. Назначена е експертиза, която да установи какви точно са намерените химикали (чийто състав не е установен) и за производството на какви наркотични вещества са предназначени. При претърсванията е намерен и иззет и пистолет със заличени номера. \r\nНа 22 септември 2017 г. Специализираният наказателен съд е наложил мярка за неотклонение „задържане под стража“ на петима от групата. На един от  участниците е наложена мярка „домашен арест“,  а на останалите двама - „парична гаранция“.", "date": "2017.09.25", "title": "Сливен: Служители на ГДБОП неутрализираха организирана престъпна група за разпространение на наркотици"}
{"url": "http://www.focus-news.net/news/2017/09/25/2439495/yordan-yordanov-kmet-na-dobrich-gradat-go-ochakva-svetlo-badeshte-ot-gledna-tochka-na-zavarshvaneto-na-golemite-proekti-po-koito-raboti-obshtinata.html", "text": "Градът го очаква светло бъдеще от гледна точка на завършването на големите проекти, по които работи Общината. Това заяви кметът Йордан Йорданов, предаде кореспондентът на Радио „Фокус” – Варна. „Горд добричлия съм, в Добрич съм роден и израсъл. И в селата наблизо. Преди години майка ми и баща ми имаха отделни села. Пътувал съм по селата, запознат съм с много голяма част от тях. Но и в Добрич доста години съм прекарал. Първите 18 години от когато съм роден съм живял в Добрич. След това разбора се с цел развитие съм учил в София, впоследствие – в чужбина. Но на 25-26 години се завърнах. Вие казахте, че съм избрал. Не бих казал, че аз съм избрал, по-скоро ме избраха хората. Мога да кажа, че отговорността, която ми делегираха, е изключително голяма. Убеден съм, че всеки един тях знае, че не е лесно. Но с обща подкрепа и усилия можем да покажем, че нещата се получават и целите се реализират. Това е и може би един от моите стимули да участвам активно в „Глобъл Добрич“ и в други подобни инициативи“, каза Йордан Йорданов. \r\nТой заяви свое намерение и идея в следващите няколко месеца да обедини повече граждани в едно сдружение или група, където активно да бъдат обучавани хора в това какво точно представлява администрацията, какви решения се вземат от кмета и кметския екип, какво зависи от тях и по какъв начин може да се получи симбиоза между граждани, местна власт и местен бизнес. „Защото истината е, че през годините тази апатия, която завладя хората, е продиктувана от широката пропаст, която стои между граждани и власт. Аз искам да им покажа, че не такъв е случаят в Добрич, не такъв е случаят при мен. Аз винаги съм целил и съм се опитвал да бъда близко до тях и да им давам цялата информация, била тя приятна или не за някой, те трябва да я знаят. Да знаят какво се случва днес в града, защо се случва, ако има виновен, кой е виновен, ако има позитивизъм защо се е получило така и т.н. Затова моето намерение в следващите месеци е да сформираме едно такова сдружение, което в никакъв случай няма да има политически нюанс. Това ще бъде един абсолютно граждански проект или по друг начин казано, място, защото Добрич е търговско място, било е навремето и нали споменах, че възраждаме традицията, този тип сдружение ще бъде „място“, където да се срещат властта и гражданите и ако ми позволите да се изразя метафорично, място, където да търгуваме добри идеи“, посочи Йордан Йорданов. \r\nТой отбеляза също, че завършването на големите проекти трябва да се случи до година- година и половина или до две. „Няма да скрия разочарованието, че през годините назад не е даван път на младите хора, на способни хора. И в момента тенденцията, която се опитваме да обърнем, е трудна. Не е трудно постижима, но наистина е трудно. За година и половина успяхме да подмладим една голяма част от състава на Общината, да дадем път на младите хора да се опитват да се реализират. Това е бъдещето. Бъдещето е да се развиваме и бъдещето е младите хора да вървят напред. Независимо, че аз съм млад, бих дал шанс и на по-млади хора от мен да се развиват и да се реализират. Така трябва“, коментира кметът. \r\nТой припомня, че за година и половина предстои в Общината отварянето на фуражен завод, завод за меки връзки, вече е открита и работи дестилерия за етерични масла. Това по думите на Йордан Йорданов са три стратегически инвеститора. „В процес на разговори сме за други подобни и различни инвестиции. Разговаряме с много инвеститори, търсим възможности. Със сигурност ще се опитаме да възвърнем производството на бившия завод „Калиакра“. Работим в тази насока. Малките и средни инвеститори също са привлекателни и би трябвало да се канят на местно ниво“, каза още кметът. \r\nЖулиета НИКОЛОВА", "date": "2017.09.25", "title": "Йордан Йорданов, кмет на Добрич: Градът го очаква светло бъдеще от гледна точка на завършването на големите проекти, по които работи Общината"}
{"url": "http://www.focus-news.net/news/2017/09/25/2439496/cheshka-republika-armiyata-vaznameryava-da-zameni-savetskite-bronetransportyori-bmp-2-s-izraelskite-namer.html", "text": "Чешката армия най-вероятно ще замени остарелите съветски бронетранспортьори БМП-2 с израелските Namer, съобщава военното издание Below The Turret.\r\nИзданието съобщава, че израелската бронирана машина е била класирана сред деветте потенциални доставчици на бойна техника на чешката армия. \r\nИнтересът на чешките военни е концентриран към последното поколение бронетранспортьори, което е оборудвано с купол Samson МК1 и автоматично 30 мм. оръдие.\r\nПо мнението на експертите бойната машина Namer се смята за една от най-надеждните в света, като в стандартната си версия е снабдена с броня, подобна на танка Merkava и с активна система за защита от противотанкови ракети Trophy..Тереза Герова", "date": "2017.09.25", "title": "Чешка република: Армията възнамерява да замени съветските бронетранспортьори БМП-2 с израелските Namer"}
{"url": "http://www.focus-news.net/news/2017/09/25/2439497/dots-daniel-smilov-yamayska-koalitsiya-e-variantat-koyto-se-ochertava-v-germaniya.html", "text": "„Ямайска коалиция“ е вариантът, който се очертава в Германия. Това каза политологът доц. Даниел Смилов, в интервю за Агенция „Фокус“ за резултатите от изборите в Германия.По думите му това е вариантът, след като Социалдемократите отказаха да преговарят за нова голяма коалиция. „Няма да е лесна и една коалиция със Свободните демократи и Зелените, защото това са партии, които имат и различни визии по отношение на Европейския съюз, на политиката в самата Германия. Меркел ще е принудена да прави доста компромиси. Интересното е, че те трябва да вървят в различни посоки. Все пак ми се струва, че това е доста реалистичен вариант, който все пак би дал възможност на канцлера Меркел в общи линии да продължи своята политика, която тя е водила дотук“, допълни Смилов. Той оцени позитивно хода на Социалдемократите да излязат в опозиция. „Когато наистина двете основни партии са във властта, това създава възможност за новодошли. Част от тях могат да бъдат от национал-популистки тип, както стана. В този смисъл, когато има партия като Социалдемократите в опозиция, недоволството, което се трупа срещу правителствените политики, образно казано ще бъде \"обирано\" от системна политическа партия, а не от радикални нови играчи“, коментира политологът. По думите му е интересна фрагментацията вътре в парламента, която се е получила. „Голям брой партии, въпреки факта, че Германия има висока бариера от 5 %. Тя в сравнителен план е доста висока и тази фрагментация всъщност следва от отслабването и отлива на гласове от двете основни партии. Печеливши не са само „Алтернатива за Германия“ и Левите, печеливши са и Свободните демократи и Зелените. Имаме ефекта на голямата коалиция, която все пак дълго време беше на власт. Умората от нея прелива очевидно гласове в по-малките партии. Това води до фрагментация“, допълни политологът. \r\nДеница КИТАНОВА", "date": "2017.09.25", "title": "Доц. Даниел Смилов: „Ямайска коалиция“ е вариантът, който се очертава в Германия"}
{"url": "http://www.focus-news.net/news/2017/09/25/2439498/zam-ministar-denitsa-nikolova-pravim-sredata-na-zhivot-i-obkrazhavashtoto-ni-prostranstvo-vse-po-dobri-i-s-po-visok-standart-za-horata.html", "text": "Заместник-министърът на регионалното развитие и благоустройството Деница Николова откри девет напълно обновени училища и детски градини в Севлиево. Това съобщиха от пресцентъра на Министерството на регионалното развитие и благоустройството.\r\nТрите най-големи училища и шест от основните детски градини в Севлиево бяха открити след направената реконструкция по мащабния проект „Енергийна ефективност на образователната инфраструктура в град Севлиево” на стойност над 4,6 млн. лв., финансиран от Оперативна програма „Региони в растеж” 2014-2020 г. С официална церемония и водосвет пред Средно училище „Васил Левски“ в града реновираните сгради бяха открити от заместник-министърът на регионалното развитие и благоустройството и ръководител на ОПРР Деница Николова и кмета на общината д-р Иван Иванов. Официални гости на събитието бяха областният управител на Габрово Невена Петкова, народните представители Иглика Събева и Николай Сираков, председателят на Общински съвет – Севлиево и др.\r\nЗам.-министър Николова подчерта в словото си, че фокус на правителството са инвестициите в бъдещето, а това е образованието на децата в модерна и качествена среда. „С възможностите, които имаме за подобряване на материалната среда и подобряване на учебния процес, ще инвестираме общо 624 млн. лв. от ОП „Региони в растеж“ до 2020 г. в редица училища и детски градини, за да направим така, че нашите деца да имат по-добро развитие, по-добри условия на живот и обучение“, напомни тя. \r\nДеница Николова отбеляза, че обектите на образователната инфраструктура, които се обновяват в цялата страна, имат нов облик, изглеждат по различен начин, а това дава стимул на учителите и непедагогическия персонал, които се трудят всеки ден в тях, да дават още повече от себе си за по-елитно образование. \r\nОбщина Севлиево разполага с близо 10 млн. лв. от ОП „Региони в растеж“ 2014-2020 г. за обновяване на сгради не само на образователната инфраструктура, но и на многофамилни жилища, които предстои да се санират, каза още заместник-министърът и обърна внимание, че това е възможност  за спестяване на енергия, чрез по-висока енергийна ефективност. „За нас е много важно да правим така, че средата на живот, обкръжаващото ни пространство, да бъдат все по-добри. Да имаме по-висок стандарт и по-качествен начин на живот. Това са инвестициите, които правим благодарение на ОП „Региони в растеж“ и се надявам, че с тях и с всички вложени усилия от централната и местна власт, даваме възможности за развитие на градовете, за техния просперитет и така караме хората да се чувстват по-добре там, където живеят“, коментира зам.-министър Николова.", "date": "2017.09.25", "title": "Зам.-министър Деница Николова: Правим средата на живот и обкръжаващото ни пространство все по-добри и с по-висок стандарт за хората"}
{"url": "http://www.focus-news.net/news/2017/09/25/2439499/pregled-na-mezhdunarodnite-novini-do-13-chasa-agentsiya-fokus.html", "text": "Властите в Атина съобщиха, че българка е загинала при гмуркане на голяма дълбочина край северното крайбрежие на Гърция, предава новинарският канал Fox News.\r\nГръцката брегова охрана съобщи за смъртта на 45-годишната жена, допълвайки, че съпругът й е бил прехвърлен с хеликоптер в болница в Солун.\r\nСъгласно разпространената информация, българката е получила дезориентация на голяма дълбочина, което е довело до удавянето й. Двойката водолази от България са се спускали в присъствието на лекар, но той не е успял да помогне на жената. След изтеглянето й на повърхността тя е обявена за мъртва.\r\n*** Председателят на „Алтернатива за Германия“ Фрауке Петри изненадващо се оказа от участие в парламентарната група на популистката партия.\r\nСъответното съобщение Петри направи пред медиите в сутрешните часове на понеделник. Съдейки по реакциите на останалите членове на партията, присъстващи на пресконференцията, съобщението на лидера на „Алтернатива за Германия“ бе изненада и за самите тях.\r\n*** Турският министър на митниците и търговията Бюлент Тюфенкчи отрече страната да е затваряла ГКПП „Хабур“ за желаещите да влязат от Северен Ирак. Същевременно министърът поясни, че са предприети мерки за затягане на контрола на преминаващите превозни средства.\r\nКоментарите на Тюфенкчи бяха направени, след като местни медии съобщиха, че Анкара е блокирала преминаването през граничния пункт, който свързва Турция със северната част на Ирак. В понеделник, 25 септември, в Иракски Кюрдистан се провежда референдум за независимост от Багдад. \r\nИрак, Иран,Турция и други държави, сред които САЩ, се противопоставиха на вота за независимост на иракските кюрди.\r\n*** Руските държавни агенти са отговорни за извършването на „тежки нарушения“ в Крим, които включват изтезания, съобщиха от ООН в понеделник, предупреждавайки, че ситуацията със спазването на човешките права на полуострова се е „влошила значително“ след анексирането му от Москва.\r\nВ нов доклад Върховния комисариат на ООН за правата на човека се казва, че са документирани „тежки нарушения на човешките права като произволни арести и задържания, изчезвания, малтретиране и изтезания и поне една извънсъдебна екзекуция\".\r\n*** Турция обяви в понеделник, че ще приеме резултатите от кюрдския референдум за независимост в Северен Ирак като „недействителни\".\r\nТурция изрази противопоставянето си на гласуването, което се провежда в областите под контрола на кюрдското регионално правителство.\r\nМинистерството на външните работи заяви, че в понеделник Съветът за национална сигурност ще очертаe санкциите, които ще бъдат наложени на кюрдския регион.\r\nВ изявление министерството на външните работи се казва: „Референдумът... в Иракски Кюрдистан е нищожен по отношение на последиците от него. Ние не признаваме тази инициатива, която няма правна основа и легитимност по отношение на международното право и иракската конституция“.\r\n„Ние сме ужасени от този опит, който е далеч от здравия разум, предприет от ръководството на кюрдския автономен регион, което настоя да проведе референдум въпреки всички предупреждения на Турция и на международната общност, и по този начин застраши мира и стабилността не само на Ирак, но и на региона\", се казва още в разпространения текст.\r\n*** Новият федерален парламент на Германия ще бъде съставен от 709 депутати. До този момент най-големият Бундестаг в следвоенната история на страната е съставен след изборите през 1994 г., когато в законодателния орган в Берлин влизат 672-ма народни представители.\r\n„Няма друга демокрация в света с толкова много места в парламента“, заяви политологът Йоахим Бенке още в изборния ден в Германия. \r\nПрез последните четири години в германския парламент имаше 631 депутати. Обикновено броят им е 598. Влизането на свободните демократи и „Алтернатива за Германия“ налага въвеждането на т.нар. изравнителни мандати, припомнят от редакцията.\r\n***  Силата на урагана „Мария“ се е понижила от втора до първа категория от пет възможни.  Националният център за наблюдение на ураганите на САЩ съобщи, че поривите на вятъра в епицентъра на стихията достигат до 144 км/ч.\r\nСпоред прогнозите на метеоролозите ураганът ще премине във вторник недалеч от крайбрежието на щата Северна Каролина, а след това ще завие в посока на Атлантическия океан.\r\n„Мария“ е вторият мощен ураган, връхлетял Карибския регион за последните седмици. В началото на септември при преминаването на урагана „Ирма“ на Карибите загинаха повече от 40 души.\r\n*** Властите в Гърция отправиха предупреждения за опасност от избухването на нови горски пожари в страната.\r\nСпоред Генералния секретариат за гражданска защита рискът от горски пожари е особено висок в районите Атика, Евбея, Беотия, Фтиотида, Фокида, Лариса, Магнисия, Коринтия, Арголида, Аркадия, Лакония и Ханя.\r\nВ неделя пожарните служби бяха задействани за потушаването на общо 46 горски пожари в цялата страна, припомнят от редакцията.\r\n***", "date": "2017.09.25", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/09/25/2439500/mvr-grupa-za-proizvodstvo-na-marihuana-i-razprostranenie-na-razlichni-narkotitsi-v-sliven-e-ustanovena-v-hoda-na-provedeno-razsledvane-na-gdbop-i-spetsializiranata-prokuratura.html", "text": "Група за производство на марихуана и разпространение на различни наркотици в Сливен е установена в хода на проведено разследване на ГДБОП и Специализираната прокуратура. Четиричленната група е задържана на територията на Сливен при операция, проведена на 23 септември т.г. Това съобщиха от пресцентъра на МВР. Спецакцията е реализирана от служители на ГД „Борба с организираната престъпност“, колегите им от Сливен и ОДМВР- Сливен. Действията са проведени под ръководството на Специализираната прокуратура.  По първоначални данни четиримата мъже – Р.А., Р.А., С.И. и А.Г., са организирали производството на марихуана в стопанска постройка във вилната зона край града. Престъпната им дейност е започнала през юли 2016 г. Междувременно те са се занимавали и с разпространение на различни други видове наркотици в града и региона. В рамките на операцията по задържане и документиране на престъпната им дейност е извършено претърсване в използваното от тях специално оборудвано за целта помещение, в което са открити над 200 стръка канабис с най-високо качество. Тайната „оранжерия“ е била професионално оборудвана с изкуствено осветление, капково напояване, система за проветряване. \r\nС постановления на прокурор от Специализирана прокуратура е повдигнала обвинения на четиримата участници в групата е им е наложила  задържане до 72 часа. На 26 септември 2017 г. в Специализирания наказателен съд ще бъде внесено искане за налагане на мярка за неотклонение „задържане под стража“ за всеки от тях.", "date": "2017.09.25", "title": "МВР: Група за производство на марихуана и разпространение на различни наркотици в Сливен е установена в хода на проведено разследване на ГДБОП и Специализираната прокуратура"}
{"url": "http://www.focus-news.net/news/2017/09/25/2439501/burgas-fotografat-dzhino-konstantinov-predstavya-parizh90-v-galeriya-muzey-georgi-baev.html", "text": "Фотографът Джино Константинов представя своята втора самостоятелна изложба \"Париж‘90\" в Бургас. Това съобщиха от Община Бургас. Експозицията ще бъде открита на 29 септември от 18.00 часа в галерия - музей „Георги Баев“ и може да бъде разгледана до 10 октомври. Посетителите ще видят 29 от фотографиите на Константинов, по-голямата част от които са черно-бели. Те ще разкрият града на любовта и светлината през обектива на майстора на визуалните изкуства, така, както той го е видял през 90-те години на ХХ век.\r\nРаботно време: от понеделник до петък - 09:00 до 18:00 часа.", "date": "2017.09.25", "title": "Бургас: Фотографът Джино Константинов представя „Париж‘90“ В Галерия – музей „Георги Баев“"}
{"url": "http://www.focus-news.net/news/2017/09/25/2439502/afp-podkrepyanite-ot-sasht-siriyski-demokratichni-sili-obviniha-rusiya-v-bombardirovki-sreshtu-silite-im.html", "text": "Подкрепяните от САЩ Сирийски демократични сили (СДС) обвиниха в понеделник Русия в бомбардировки срещу силите им, предава AFP.\r\n„Руски бомбардировки и смъртоносни удари удариха газовото находище Коноко, където са стационирани голям брой от нашите сили, и предварителните данни са за най-малко шестима ранени“, заяви говорител на СДС. \r\nЧленовете на „Ислямска държава“ бяха изтласкани от находището само преди два дни, припомня агенцията. .Тереза Герова", "date": "2017.09.25", "title": "AFP: Подкрепяните от САЩ Сирийски демократични сили обвиниха Русия в бомбардировки срещу силите им"}
{"url": "http://www.focus-news.net/news/2017/09/25/2439503/veliko-tarnovo-priemna-za-grazhdanite-na-svishtov-organizira-regionalnata-komisiya-za-zashtita-ot-diskriminatsiya.html", "text": "Регионалният представител на Комисията за защита от дискриминация във Велико Търново Дияна Николова организира приемна за гражданите от Община Свищов. Тя ще се състои на 29 септември 2017 г. /петък/ от 13.00 до 14.30 часа в Зала № 1 на Общината, съобщиха от пресцентъра на Община Свищов.\r\nТази комисия е независим специализиран държавен орган за предотвратяване и защита от всякакъв вид дискриминация, за осигуряване на равенство на възможностите. В съответствие с целите на Закона за защита от дискриминация, Комисията инициира и търси активно и системно сътрудничество в изпълнение на държавната антидискриминационна политика.", "date": "2017.09.25", "title": "Велико Търново: Приемна за гражданите на Свищов организира Регионалната комисия за защита от дискриминация"}
{"url": "http://www.focus-news.net/news/2017/09/25/2439504/burgas-detsata-v-grada-predadoha-6-tona-hartiya-za-retsiklirane-i-spasiha-ot-izsichane-78-darveta.html", "text": "Финалът на националната екоинициатива „Стара хартия за нова книга“ беше поставен вчера в Бургас. По време на дебютното си издание в морския град кампанията събра 1100 деца, които, обединени от любовта към четенето и грижата за природата, предадоха 6 тона хартия за рециклиране и така спасиха от изсичане 78 дървета. В замяна малките екоактивисти получиха 1500 нови книги. Това съобщават от Община Бургас.\r\nКампанията се проведе с подкрепата на Община Бургас и Регионална библиотека „Пейо Яворов“.\r\nНа сцената в Приморския парк бяха обявени победителите от специалното предизвикателство на организаторите тази година – конкурс за кратък разказ „Стари герои в нови истории“. Това са 8-годишните Дария Георгиева и Катерина Микова. Те получиха като награда комплект от книгите за Пърси Джаксън, който беше талисман на тазгодишното издание на кампанията.\r\nОсвен Бургас, тази година домакини на националната екоинициатива „Стара хартия за нова книга“ бяха още 4 общини – Хасково, София, Русе и Пловдив. Под надслов „Почисти и прочети“ общо 8250 малки екоактивисти предадоха 43 тона хартия и така спасиха 560 дървета. Децата научиха повече за рециклирането, разбраха как да събират разделно отпадъците и се сдобиха с 9600 нови книжки по избор.\r\nСредствата от събраната стара хартия в петте града ще бъдат използвани за публикуване на специалното издание на кампанията „Ти можеш да спасиш планетата“, предварително осигурено от „ЕКОПАК България“ АД.\r\nОрганизатори на „Стара хартия за нова книга“ са „ЕКОПАК България“ АД и Книжен център „Гринуич“. Партньори на събитието са издателствата „Ентусиаст“, „ЕГМОНТ“, „Книгомания“ и инициативата „Забавното четене“. Събитията в петте града се провеждат с подкрепата на общините и регионалните библиотеки.\r\nНачалото на каузата „Стара хартия за нова книга“ е поставено на 15 септември 2013 г. Организаторите Книжен център „Гринуич“ и „ЕКОПАК България“ АД и партньорите на „Стара хартия за нова книга“ се обединиха около идеята, че е важно всяко дете още от ранна възраст да се научи да полага грижи за природата, да събира разделно отпадъците и да има специално отношение към книгата и четенето. За петте години в инициативата се включиха близо 26 250 деца. Малчуганите, заедно със своите родители, предадоха за рециклиране 133 тона хартия и получиха 29 600 книжки. Така всички заедно спасихме от изсичане 1730 дървета.", "date": "2017.09.25", "title": "Бургас: Децата в града предадоха 6 тона хартия за рециклиране и спасиха от изсичане 78 дървета"}
{"url": "http://www.focus-news.net/news/2017/09/25/2439505/burgas-fta-nikola-ginov-kam-mladezhkiya-kulturen-tsentar-v-grada-specheli-treto-myasto-na-svetovniya-tantsov-festival-v-yuzhna-koreya.html", "text": "Фолклорен танцов ансамбъл „Никола Гинов“ към Младежки културен център – Бургас с художествен ръководител Димитър Гинов за пореден път се представи блестящо на международната сцена. Изпълнителите от формацията се върнаха с бронзов приз от Световния танцов фестивал в град Чеонан, Южна Корея. Това съобщават от Община Бургас.\r\nТанцьорите съвсем заслужено грабнаха третата награда – купа, диплом и парична награда, а успехът им е гордост не само за Община Бургас, но и за България. В конкурсната програма те се състезаваха с 13 професионални състава от Латвия, Полша, Словакия, Русия, Чехия, Израел, Бразилия, Малайзия, Филипини, Перу, Сейшели, Мексико, Република Корея.\r\nБезупречното изпълнение в трите кръга, умело подбрания репертоар, красивите български носии и музикалния съпровод спечелиха сърцата на публиката и професионалното 10-членно международно жури.\r\nНаградите бяха официално връчени на Димитър Гинов – художествения ръководител на ансамбъла, от Ку Бон Юнг – кмет на град Чеонан.\r\nПрез всичките дни от фестивала българската група имаше и много други участия на открити сцени във фестивалното градче, както и представяне в големия парад в центъра на Сеул.\r\nФестивалът в Чеонан, Южна Корея, е един от десетте най-големи подобни форуми по рода си в целия свят и е най-голямият в Азия. Организира се от фондация „Чеонан за изкуство и култура“, спонсорира се от Министерството на културата, спорта и туризма, Съвета по изкуствата на Корея, Фондацията за местно насърчаване в Корея, Федерацията на Международния танцов фестивал и други.", "date": "2017.09.25", "title": "Бургас: ФТА „Никола Гинов“ към Младежкия културен център в града спечели трето място на Световния танцов фестивал в Южна Корея"}
{"url": "http://www.focus-news.net/news/2017/09/25/2439506/the-national-interest-armiyata-na-sasht-publikuva-narachnik-za-spravyane-s-ruskata-strategiya-za-hibridna-voyna.html", "text": "Армията на САЩ публикува наръчник със съвети за справяне с руската стратегия за водене на хибридна война, съобщава електронното издание The National Interest.\r\nРъководството за воденето на ново поколение война е издадено през декември 2016 г. и наскоро е разпространено в интернет. В него се разглежда военната тактика на Русия и възможностите за противодействие от американска страна. \r\nНаръчникът е с обем от 68 страници. Той съдържа снимки и данни за руското оборудване, което би могло да бъде използвано при асиметрична война, като фокусът е насочен към руските операции в Крим и Украйна, където са проведени операции с малък брой военнослужещи. \r\nВ наръчника се стига до заключение, че руската стратегия разчита на постигането на промяна на режима чрез обединяване на местните сили, вместо на конвенционална военна победа на руските войски. \r\n„Тъй като новата цел е промяната на цялостната система на управление, може да се използват всякакви подходи за постигането на тази промяна“, се казва в наръчника. „Не всички промени в режима трябва да бъдат решени с военна опция, но когато се активира военен лост, това се случва чрез сегменти от местното население. Участието му легитимира военните действия на световната сцена“, става ясно още от текста на американските военни. .Тереза Герова", "date": "2017.09.25", "title": "The National Interest: Армията на САЩ публикува наръчник за справяне с руската стратегия за хибридна война"}
{"url": "http://www.focus-news.net/news/2017/09/25/2439507/obshtina-veliko-tarnovo-nova-detska-ploshtadka-radva-malchuganite-v-debelets.html", "text": "Нова детска площадка радва малчуганите в Дебелец. Това съобщиха от пресцентъра на Община Велико Търново. Зоната за игра и забавления е изградена в междублоковото пространство на улица „Иван Вазов“. Теренът е облагороден по проекта на кметството „Аз съм природата – утре започва от днес“. Финансирането е на стойност от Финансирането на стойност 9756 лева е осигурено в рамките на националната кампания на Министерството на околната среда и водите В „За чиста околна среда” и програма на Предприятието за управление на дейностите по опазване на околната среда, съобщи кметът на Дебелец Снежана Първанова. \r\nЗа реализацията на обекта е положен доброволен труд от приятели и служители на кметството, поясни Първанова. Старата метална ограда е подменена с цветни дървени елементи, поставена е ударопоглъщаща настилка, закупени са нови съоръжения - комбинирана пързалка с люлка за малчугани до 3-годишна възраст и двойна люлка за деца от 3 до 12 години. Новите придобивки отговарят на изискванията за безопасност. \r\nДетската площадка бе открита през уикенда с пъстър празник, събрал малки и големи. „Основната ни цел беше да създадем атрактивна градска среда и да подобрим жизнения и екологичния комфорт на жителите в населеното място и най-вече на децата, като ограничим рисковете за тяхното здраве и живот. Площадката е място за физическото развитие на малчуганите. Надявам се, че с обновлението ще предизвикаме интерес за игра на открито”, коментира Снежана Първанова.", "date": "2017.09.25", "title": "Община Велико Търново: Нова детска площадка радва малчуганите в Дебелец"}
{"url": "http://www.focus-news.net/news/2017/09/25/2439508/premierat-boyko-borisov-industriyata-se-razviva-rastat-na-ikonomikata-goni-4-bezrabotitsata-spadna-na-5-ima-ogromen-fiskalen-rezerv-nuleva-inflatsiya-i-byudzheten-izlishak.html", "text": "40 държави, над 600 фирми с 30 % повече площ има на тазгодишния технически панаир в Пловдив. Това каза пред журналисти в Пловдив премиерът Бойко Борисов, след откриването на Международния технически панаир в Пловдив, предаде репортер на Радио „Фокус”-Пловдив. По думите на Борисов това е показател за икономическата, финансовата и политическата стабилност, за която той благодари на всички партии. \r\n„Тази стабилност дава възможност индустрията да се развива, ръстът на икономиката да гони 4 %, безработицата да спадне на 5 % и да има огромен фискален резерв, нулева инфлация и бюджетен излишък”, каза още премиерът. По думите му, ако сме умни, всичко ще се развива така както трябва. Борисов припомни още, че на 11% е нараснал ръстът на доходите от началото на годината, по данни на Евростат. „А и то си личи, особено като дойде празник, се вижда, че по 1 милион българи се изнасят да почиват навън. Виждате стотиците хиляди автомобили, където се движат”, каза още премиерът. Той отбеляза още, че в държавата ни усилено се строи, като се започне от Пловдив до Варна и от Бургас до Русе. „Огромни пари се дадоха за образование, включително и за Пловдив, за училища и детски градини. Пътят Пловдив – Асеновград се строи, локалите се изграждат, пробивът се движи също добре, по думите на кмета и на областния управител”, добави още Бойко Борисов.\r\nЦветана ТОНЧЕВА", "date": "2017.09.25", "title": "Премиерът Бойко Борисов: Индустрията се развива, ръстът на икономиката гони 4 %, безработицата спадна на 5 %, има огромен фискален резерв, нулева инфлация и бюджетен излишък"}
{"url": "http://www.focus-news.net/news/2017/09/25/2439509/sport-novak-dzhokovich-shte-zapochne-noviya-sezon-s-turnir-v-avstraliya.html", "text": "Новак Джокович ще започне новия сезон с участие на турнир в Австралия – в Бризбън или в Пърт.\r\nПрез последните години сръбският тенисист стартираше сезона в Доха, но от 2018 г. това ще се промени. \r\nЗа последно Джокович игра на Уимбълдън, където се отказа по време на четвъртфиналния си двубой срещу чешкия тенисист Томаш Бердих.", "date": "2017.09.25", "title": "Спорт: Новак Джокович ще започне новия сезон с турнир в Австралия"}
{"url": "http://www.focus-news.net/news/2017/09/25/2439510/preskonferentsiya-na-orik-festival-za-nezavisimi-artisti-2017-shte-se-provede-na-27-septemvri.html", "text": "Пресконференция на ОРИК Фестивал за независими артисти 2017 ще се проведе на 27 септември, сряда от 11:00 часа в сградата на Столична община на ул. Париж N1 в София. Фестивалът се провежда за втора година под патронажа на кмета на град София г-жа Йорданка Фандъкова и с подкрепата на Столична община. Това съобщиха от пресцентъра на Столична община.\r\nОрганизаторите и представителите на Столична община ще представят програмата и ще разкажат подробности за трите дни на фестивала, който ще се проведе на 29-ти и 30-ти септември и 1-ви октомври в Княжевска градина.  Ще присъстват и музиканти и хедлайнери, както и представители на партньорите.", "date": "2017.09.25", "title": "Пресконференция на ОРИК Фестивал за независими артисти 2017 ще се проведе на 27 септември"}
{"url": "http://www.focus-news.net/news/2017/09/25/2439511/dzhumhuriet-turskite-aviolinii-otrekoha-da-sa-otmenyali-poletite-do-erbil.html", "text": "Интернет сайтове в Северен Ирак разпространиха новината, че турските авиолинии са отменили полетите си до Ербил поради „липса на пътници”, съобщава електронното издание на вестник „Джумхуриет”. В отговор на това от пресслужбата на авиокомпанията уточниха, че днес е осъществен редовният полет по дестинацията Истанбул-Ербил в  00.15 часа и не става въпрос за никаква отмяна. В същото време поради „недостатъчен брой пътници” е отменен днешният редовен полет в 10.00 часа на турските авиолинии по дестинацията Газиантеп – Ербил. Освен това полетът на авиокомпанията „Атлас глобал” е преместен за по-късен час, но той ще се осъществи, посочва още „Джумхуриет”. Георги Димов", "date": "2017.09.25", "title": "„Джумхуриет”: Турските авиолинии отрекоха да са отменяли полетите до Ербил"}
{"url": "http://www.focus-news.net/news/2017/09/25/2439512/nechirvan-barzani-referendumat-ne-oznachava-che-na-26-septemvri-shte-obyavim-darzhavata-kyurdistan.html", "text": "Министър-председателят на автономното кюрдско управление в Северен Ирак Нечирван Барзани гласува заедно със семейството си на референдума за независимост и направи изявления за медиите, предаде информационната агенция Догу хабер ажансъ (ДХА). „Днешният процес е в рамките на Иракски Кюрдистан. Не искаме да се възприема и подразбира като нещо свързано със съседните страни. Тръгнахме по този път, понеже ни угаснаха надеждите към Багдад. Това, което правим в Кюрдистан, никога няма да е заплаха за Турция. Очакваме Турция да ни разбере. В никакъв случай референдумът не означава, че на 26 септември ще обявим държавата Кюрдистан.”, посочва още Нечирван Барзани, цитиран от ДХА.  Георги Димов", "date": "2017.09.25", "title": "Нечирван Барзани: Референдумът не означава, че на 26 септември ще обявим държавата Кюрдистан"}
{"url": "http://www.focus-news.net/news/2017/09/25/2439513/saprugat-na-udavilata-se-v-gartsiya-balgarka-e-postaven-v-barokamera-v-bolnitsa-v-solun.html", "text": "Съпругът на удавилата се в Гърция българка е поставен в барокамера в болница в Солун. Това съобщиха за Агенция \"Фокус\" от Министерство на външните работи. Към момента болницата не се ангажира с оценка за състоянието на мъжа. \r\nПо-рано днес властите в Атина съобщиха, че 45-годишна българка е загинала при гмуркане на голяма дълбочина край северното крайбрежие на Гърция, а съпругът ѝ е бил прехвърлен с хеликоптер в болница в Солун. \r\nОт МВнР уточниха, че смъртта на жената е установена в 18.30 часа в неделя, след като двамата са участвали във водолазен експеримент за поставяне на нов световен рекорд.\r\nДвойката водолази от България са се спуснали във водата в присъствието на лекар, но той не е успял да помогне на жената и след изтеглянето ѝ на повърхността е обявена за мъртва. \r\nЗа \"Фокус\" от българското консулство в Солун съобщиха, че поддържат връзка с гръцките власти и е оказано съдействие на роднините на водолазите.\r\nВасилена ЙОРДАНОВА", "date": "2017.09.25", "title": "Съпругът на удавилата се в Гърция българка е поставен в барокамера в болница в Солун"}
{"url": "http://www.focus-news.net/news/2017/09/25/2439514/plovdiv-chetiri-zheni-sa-stanali-zhertvi-na-telefonni-izmami-za-obshto-nad-22-000-leva.html", "text": "Четири жени са станали жертви на телефонни измами за общо над 22 000 лева. Това съобщиха от ОДМВР - Пловдив. Потърпевшите са от Пловдив и са станали жертви на телефонни измами по сценария “искане на пари за съдействие на полицията”. От жените общо са отнети над 22 000 лева. В петък в заблудата била въведена 67-годишна жена, която оставила пакет с 10 000 лева под спрян лек автомобил на бул. “Христо Ботев”. Ден по-късно през терасите на апартаментите си на ул. “Младежка” и ул. “Русе” 79-годишна пенсионерка хвърлила 3 200 лева, а 70-годишна - близо 7 600 лева. На ул. “Люлякова” същото сторила и 78-годишна жена, която се разделила с около 1 800 лева. Авторите на престъпленията се издирват от криминалисти в Първо и Второ районни управления. Случаите са повод ОДМВР – Пловдив отново да напомни, че в никакъв случай хората не трябва да се поддават на провокации за предоставяне на парични средства във връзка с провеждаща се полицейска операция за залавяне на телефонни измамници. Полицията не търси съдействие от гражданите по този начин.", "date": "2017.09.25", "title": "Пловдив: Четири жени са станали жертви на телефонни измами за общо над 22 000 лева"}
{"url": "http://www.focus-news.net/news/2017/09/25/2439515/ministar-tsetska-tsacheva-provede-rabotna-sreshta-s-predsedatelya-na-komiteta-protiv-iztezaniyata-mikola-gnatovskiy.html", "text": "Усилията ни за решителни мерки за справяне с идентифицираните от Комитата против изтезанията проблеми в местата за лишаване от свобода продължават с пълна приемственост на действията, предприети от кабинета „Борисов 2“. Това каза днес министърът на правосъдието Цецка Цачева на работна среща с председателя на Европейския комитет за предотвратяване на изтезанията и нечовешко и унизително отнасяне или наказание /КПИ/ Микола Гнатовский, съобщиха от пресцентъра на Министерството на правосъдието. На срещата присъстваха още Далиа Закаускиене от секретариата на КПИ и ръководството на Главна дирекция „Изпълнение на наказанията“ /ГДИН/. \r\nПо време на разговора министър Цачева заяви, че мерките, които българската държава предприема, са от разнообразно естество. За пример тя даде  законодателните промени в Наказателния кодекс, Наказателно-процесуалния кодекс и Закона за изпълнение на наказанията и задържането под стража, регулярните посещения на неправителствени организации в местата за лишаване от свобода, както и аналитичните и концептуални дейности. „След последния доклад на КПИ през 2015 г. въведохме ефективни компенсаторни и превантивни средства за защита, изготвихме анализ на финансовите потребности на затворническата администрация и подобряваме ролята на социалните работници, фокусирайки се върху поправителната функция на наказанието“, отбеляза правосъдният министър. Тя допълни, че имаме конкретни резултати в добра посока, но предстои още много работа. \r\nОт своя страна г-н Гнатовский отбеляза, че КПИ следи много внимателно случващото се в българската пенитенциарна система след публичното изявление на Комитета през 2015 г. и е в течение на многото позитивни промени оттогава. „Надявам се съвместните усилия между Министерство на правосъдието и КПИ да доведат до успех, който ще бъде даван за пример на държави от региона“, посочи председателят на КПИ.\r\nСвилен Цветанов, временно изпълняващ длъжността главен директор на ГДИН изтъкна, че се предприемат редица мерки срещу пренаселеността в затворите и се следи за стриктното изпълнение на изискването за най-малко 4 кв. м. жилищна площ на лишен от свобода. \r\nНа срещата се представиха още мерките срещу лошите материални условия в затворите, предприемани с помощта на Норвежкия финансов механизъм и с бюджетни средства. \r\nСред останалите акценти в разговора бяха осигуряването на качествени медицински услуги, обучението и преквалификацията на затворническия персонал и алтернативните санкции и мерки. Застъпена бе и темата за подобряване на ресоциализационните дейности с лишените от свобода.  \r\nДелегацията от Съвета на Европа е у нас на седмото си редовно посещение, което ще продължи до 6 октомври.", "date": "2017.09.25", "title": "Министър Цецка Цачева проведе работна среща с председателя на Комитета против изтезанията Микола Гнатовский"}
{"url": "http://www.focus-news.net/news/2017/09/25/2439516/nechirvan-barzani-turtsiya-nyama-po-dobar-priyatel-v-regiona-ot-kyurdistan.html", "text": "Кюрдският премиер Нечирван Барзани заяви, че Ербил никога не е бил заплаха за Турция и ще остане така, и че Анкара също трябва да разбере, че няма по-добър приятел в региона от Кюрдистан, предава Rudaw.\r\nГоворейки на пресконференция само минути след като гласува в Ербил в историческия референдум за независимост на Иракски Кюрдистан, премиерът Барзани сподели пред репортери, че Турция и другите държави трябва да видят каква ще бъде волята на хората, които живеят в автономния регион. \r\n„Ние не сме и няма да заплашим националната сигурност на Турция, нито ще се намесим в турските дела, нито днес, нито в бъдеще. Искаме да бъдем добър съсед\", увери Барзани.Тереза Герова", "date": "2017.09.25", "title": "Нечирван Барзани: Турция няма по-добър приятел в региона от Кюрдистан"}
{"url": "http://www.focus-news.net/news/2017/09/25/2439517/sofiya-vaorazhen-grabezh-e-izvarshen-na-benzinostantsiya-v-kv-vrazhdebna-zapodozreni-sa-trima-18-godishni-mladezhi.html", "text": "Въоръжен грабеж е извършен на бензиностанция в кв. „Враждебна“, заподозрени са трима 18-годишни младежи. Това съобщиха от пресцентъра на МВР. Столични криминалисти работят по изясняването на съпричастността на трима 18-годишни младежи към въоръжения грабеж, извършен в ранните часове днес. По първоначални данни в обекта нахлули въоръжени и маскирани, които заплашили персонала и задигнали касетка с пари. На сигнала, подаден от един от служителите, реагирал екип на охранителната фирма, обслужваща обекта, който заедно със служители на СДВР предприели бързи издирвателни действия. В резултат на това били засечени тримата младежи, които са отведени в районното полицейско управление. Работата с тях продължава и в момента.", "date": "2017.09.25", "title": "София: Въоръжен грабеж е извършен на бензиностанция в кв. „Враждебна“, заподозрени са трима 18-годишни младежи"}
{"url": "http://www.focus-news.net/news/2017/09/25/2439518/predstavitelstvo-na-evropeyskata-komisiya-dostapat-do-piteyna-voda-v-balgariya-se-podobryava-blagodarenie-na-investitsiite-po-liniya-na-politikata-na-sblizhavane.html", "text": "Достъпът до питейна вода в България се подобрява благодарение на инвестициите по линия на политиката на сближаване. Това съобщиха от Представителството на Европейската комисия у нас. В мрежата за питейна и отпадъчна вода на град Враца се инвестират 35 милиона евро от Кохезионния фонд. Благодарение на това този градски район със 111 600 жители ще бъде свързан към съвременна водоснабдителна система, като модернизирането ще намали значително загубите на вода. Проектът включва и ремонт на пречиствателна станция за отпадъчни води. \r\nКомисарят по въпросите на регионалната политика Корина Крецу заяви: „В някои от нашите региони лесният достъп до чиста питейна вода не е даденост. ЕС инвестира, за да се подобрява ежедневието на всички наши граждани, да се опазва тяхното здраве и да се съхранява средата, в която живеят. Това е солидарността на ЕС в действие.“", "date": "2017.09.25", "title": "Представителство на Европейската комисия: Достъпът до питейна вода в България се подобрява благодарение на инвестициите по линия на политиката на сближаване"}
{"url": "http://www.focus-news.net/news/2017/09/25/2439519/haskovo-3-saksii-s-rasteniya-ot-roda-na-konopa-sa-izzeti-pri-proverka-na-chasten-imot-v-dimitrovgrad.html", "text": "3 саксии с растения от рода на конопа са иззети при проверка на частен имот в Димитровград. Това съобщиха от пресцентъра на МВР. Срещу 40-годишен от Димитровград е образувано досъдебно производство за съхранение на дрогата. Вчера криминалистите проверили дома му на улица „Захари Стоянов“ и открили 3 саксии със засадени растения от рода на конопа, високи към 1 – 1.5 м. През почивните дни служителите на реда иззели канабис и от 36-годишен мъж, с адрес на улица „Захари Зограф“, когото обискирали след сигнал за семеен скандал. Хасковските полицаи също регистрирали бързо производство за притежание на наркотик - автопатрул спрял за проверка в ж.к. “Бадема“ лек автомобил, управляван от 25-годишен. В дрехите му те открили пластмасово топче със 7 таблетки екстази и бучка амфетамин, завита във фолио. Мъжът е задържан до 24 часа по образуваното досъдебно производство.", "date": "2017.09.25", "title": "Хасково: 3 саксии с растения от рода на конопа са иззети при проверка на частен имот в Димитровград"}
{"url": "http://www.focus-news.net/news/2017/09/25/2439520/afp-redzhep-tayip-erdogan-zaplashi-irakskite-kyurdi-s-blokirane-na-iznosa-na-petrol.html", "text": "Турският президент Реджеп Тайип Еддоган заяви в понеделник, че Анкара ще закрие границата си със Северен Ирак по време на провеждането на референдума за независимост и заплаши иракските кюрди да блокира ключовия износ на петрол, предава AFP. \r\nВлизането през ГКПП „Хабур“ няма да бъде възможно, заяви Ердоган в реч, заклеймявайки референдума за независимост в Иракски Кюрдистан като „нелигитимен“. \r\n„След това нека видим… на кого ще продават (петрола си). Кранчето е в нас. С него е свършено в момента, в който го затворим“, заплаши президентът на Турция.Тереза Герова", "date": "2017.09.25", "title": "AFP: Реджеп Тайип Ердоган заплаши иракските кюрди с блокиране на износа на петрол"}
{"url": "http://www.focus-news.net/news/2017/09/25/2439521/premierat-boyko-borisov-pozdravi-na-angela-merkel-i-na-horst-zeehofer-zashtoto-tehnite-partii-napraviha-za-chetvarti-poreden-pat-ubeditelen-rezultat.html", "text": "Поздрави на Ангела Меркел и на Хорст Зеехофер, защото техните партии направиха за четвърти пореден път убедителен резултат. Това каза пред журналисти в Пловдив премиерът Бойко Борисов, след откриването на Международния технически панаир в Пловдив, предаде репортер на Радио „Фокус”-Пловдив. Борисов напомни, че и в тяхната държава има подобни проблеми с крайно десните и с останалите формации, както във всяка страна. „Но в Германия хората са доста прогнозируеми и виждайки този разклатен свят знаят как да гласуват”, добави Борисов. Той коментира това, което се случва в Корея, че летят изтребители и бомбардировачи на САЩ и на Русия. „Това или трябва да свърши, или ще доведе до фатална и за Европа развръзка”, каза Борисов и допълни, че всяка подобна криза, дори да е далеч от нас, се отразява зле на Европа. Премиерът пожела на Ангела Меркел бързо да състави правителство, тъй като Европа има нужда от това. По думите му България също е  много обвързана с европейската икономика – освен с еврофондовете, и износът е главно за ЕС, а и оттам са големите постъпления в икономиката ни.\r\nЦветана ТОНЧЕВА", "date": "2017.09.25", "title": "Премиерът Бойко Борисов: Поздрави на Ангела Меркел и на Хорст Зеехофер, защото техните партии направиха за четвърти пореден път убедителен резултат"}
{"url": "http://www.focus-news.net/news/2017/09/25/2439522/shumen-ikonomicheska-komisiya-odobri-pokupkata-na-7-dka-zemya-za-razshiryavaneto-na-grobishtniya-park-v-grada.html", "text": "Икономическа комисия одобри покупката на 7 дка земя за разширяването на гробищния парк в Шумен, предаде репортер на Радио „Фокус“ - Шумен. Докладната записка на кмета на Община Шумен за одобряване на предварителното съгласие, постигнато със собствениците на имота, попадащ в предстоящото разширение, бе гласувана на днешното заседание на комисията. Имотът се намира в местността Струмбата и граничи от изток с парка. Предвижда се теренът да бъде закупен на цена от 1800 лв./дка, като пазарната оценка е извършена от лицензиран оценител. Общински съветници изчислиха, че новата територия ще даде възможност за около 1200 гробни места. Разширението се налага поради предстоящото изчерпване на парцелите в съществуващия гробищен парк в рамките на текущата 2017 година. За разширяването на парка, с решение на Общински съвет – Шумен от юни, е възложено изготвянето на проект за подробен устройствен план.\r\nИвелина ИВАНОВА", "date": "2017.09.25", "title": "Шумен: Икономическа комисия одобри покупката на 7 дка земя за разширяването на гробищния парк в града"}
{"url": "http://www.focus-news.net/news/2017/09/25/2439523/haskovo-nad-7-000-kasa-tsigari-i-poveche-ot-40-kg-tyutyun-bez-banderol-sa-izzeti-pri-proverki-v-oblastta.html", "text": "Над 7 000 къса цигари и повече от 40 кг тютюн без бандерол са иззети при проверки в Хасково, Димитровград и Харманли. Това съобщиха от пресцентъра на МВР. Цигарите и тютюна са иззели през почивните дни полицаи от Хасково, Димитровград и Харманли. В хода на операциите са проверени различни места, открити и иззети са общо 7 090 къса папироси и 41.200 кг нарязан тютюн, които собствениците им предали на органите на реда с протоколи. Съставени са бързо и досъдебно производства и са наложени актове по ЗАДС.", "date": "2017.09.25", "title": "Хасково: Над 7 000 къса цигари и повече от 40 кг тютюн без бандерол са иззети при проверки в областта"}
{"url": "http://www.focus-news.net/news/2017/09/25/2439524/deloto-za-bivshite-tsarski-konyushni-sreshtu-bivshiya-oblasten-upravitel-na-sofiya-veselin-penev-beshe-otlozheno.html", "text": "Делото за бившите Царски конюшни срещу бившия областен управител на София Веселин Пенев претърпя фалстарт – то беше отложено, тъй като се оказа, че настоящият областен управител не е бил редовно призован и поради това областната управа не е имала възможност да предяви граждански иск срещу подсъдимия, предаде бТВ.Прокуратурата обвинява Пенев за продажба на безценица на имота в центъра на столицата.\r\nДържавата се опита да предяви искове за нанесените щети в размер на над 20 млн. лв., защитата ги оспори. Съдът в крайна сметка постанови на следващото заседание по делото да се яви областният управител на София, който да даде позиция по случая.\r\n„Изобщо не става въпрос за чувство за вина. Аз в самото начало казах, че поставянето на едни неистини няма как да ги направи истини – коментира Пенев. – Знаете, че аз съм политическо лице в качеството си на каквото бях областен управител. Има възможност да се направят всякакви причинно-следствени връзки по отношение на това как се развиха нещата в България от политическа гледна точка след момента на така нареченото обвинение“.\r\nПо едно от обвиненията – за сключване на неизгодна сделка, щетата е над 10 млн. лева и е формирана от разликата между продажната цена и реалната пазарна стойност на имота, каза прокурорът по делото Михаела Райдовска. Другото обвинение е за умишлена безстопанственост, в резултат на което също са настъпили вредни последици за областната администрация и за българската държава, добави тя.\r\nСъдът ще направи отново опит да даде ход на делото на 13 декември.", "date": "2017.09.25", "title": "Делото за бившите Царски конюшни срещу бившия областен управител на София Веселин Пенев беше отложено"}
{"url": "http://www.focus-news.net/news/2017/09/25/2439525/premierat-boyko-borisov-nie-samo-mozhe-da-nastoyavame-za-barzo-i-diplomatichesko-reshenie-na-konflikta-mezhdu-sasht-i-severna-koreya.html", "text": "Ние само може да настояваме за бързо и дипломатическо решение на конфликта между САЩ и Северна Корея, защото военният конфликт, според мен не е решим. Това каза пред журналисти в Пловдив премиерът Бойко Борисов след откриването на Международния технически панаир, предаде репортер на Радио „Фокус” - Пловдив. Според Борисов когато от едната страна има учения на Русия и Китай, а от другата летят американски изтребители със техните самолетоносачи, заедно с Япония, от такъв конфликт победител няма да има. „Изключително съм разтревожен и всяка сутрин първо пускам CNN, за да видя дали не върви някакъв извънреден надпис”, каза още премиерът.\r\nЦветана ТОНЧЕВА", "date": "2017.09.25", "title": "Премиерът Бойко Борисов: Ние само може да настояваме за бързо и дипломатическо решение на конфликта между САЩ и Северна Корея"}
{"url": "http://www.focus-news.net/news/2017/09/25/2439526/faz-es-prekrati-ofitsialno-protsedurata-za-prekomeren-byudzheten-defitsit-sreshtu-gartsiya.html", "text": "Осем години след началото на драматичната финансова криза в Гърция, Европейският съюз прекрати процедурата за прекомерен бюджетен дефицит срещу Атина, съобщава германският национален ежедневник Die Frankfurter Allgemeine Zeitung. \r\nРешението бе взето от Съвета на министрите на ЕС. „След много години на сериозни трудности финансите на Гърция сега са в много по-добро състояние\", заяви естонският министър Томас Тонисте в качеството си на действащ действащ председател. Европейската комисия приветства този ход.Тереза Герова", "date": "2017.09.25", "title": "FAZ: ЕС прекрати официално процедурата за прекомерен бюджетен дефицит срещу Гърция"}
{"url": "http://www.focus-news.net/news/2017/09/25/2439527/veliko-tarnovo-okolo-1-000-sa-it-spetsialistite-v-grada-nyama-ostra-nuzhda-ot-novi-kadri.html", "text": "Около 1 000 са IT специалистите във Велико Търново. Това каза пред журналисти във Велико Търново Ивайло Николов, член на Управителния съвет на Клуба на програмистите в града, предаде репортер на Радио „Фокус“ – Велико Търново. Според Николов в града не се усеща остра нужда от нови кадри. Въпреки това той заяви, че често Великотърновски университет търси тясноспециализирани IT служители. „През тази година ние предложихме на ръководството на Факултета по математика и информатика към ВТУ възможността, когато имат нужда от специалисти да се обърнат към нас, ние да изберем подходящия човек и той да чете лекции и да провежда упражнения. Около 5 - 6 човека вече чакат да започнат да водят упражнения, защото с лекциите е малко по-трудно“, обясни Ивайло Николов. Той добави, че съвместно сътрудничество Клуба реализира и с някои от училищата в града. Неговият колега и председател на структурата Невен Боянов посочи, че отношенията с великотърновския бизнес също са активни. По думите му често фирми от региона търсят съдействие за това към кого да се обърнат за изпълнението на даден проект. „Това е и основната ни идея – да сме посредник между компании, които не са от IT сектора, но искат да ползват услугите на такива фирми и съответните специалисти“, каза още Невен Боянов. Той уточни, че средната заплата на компютърните спецове региона е малко над 1000 лева. По думите му ситуацията е идентична във всички региони на страната, с изключение на столицата. Основаната причина, според него, е че там фирмите са по-големи и работят по по-големи проекти.\r\nЛуиза ТРАНЧЕВА", "date": "2017.09.25", "title": "Велико Търново: Около 1 000 са IT специалистите в града, няма остра нужда от нови кадри"}
{"url": "http://www.focus-news.net/news/2017/09/25/2439528/prez-oktomvri-narodnite-predstaviteli-ot-gerbstara-zagora-shte-provedat-priemni-dni-za-grazhdani-v-stara-zagora-kazanlak-i-opan.html", "text": "През октомври народните представители от ГЕРБ–Стара Загора ще проведат приемни дни за граждани в Стара Загора, Казанлък и Опан. Това съобщиха от пресцентъра на ПП ГЕРБ. Графикът е следният: \r\nСтара Загора:\r\n- 2 октомври (понеделник), от 9:00 до 11:00 ч. – Радостин Танев;\r\n- 9 октомври  (понеделник), от 11:00 до 13:00 ч. – Емил Христов;\r\n- 16 октомври (понеделник), от 9:00 до 11:00 ч. - съвместна приемна на Борис Кърчев и Радостин Танев;\r\n30 октомври (понеделник), от 10:00 до 12:00 ч. – Маноил Манев. \r\nЗаписвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5.\r\nКазанлък:\r\n- 16 октомври (понеделник), от 12:00 до 14:00 ч. - съвместна приемна на Борис Кърчев и Радостин Танев;\r\n- 30 октомври (понеделник), от 10:00 до 12:00 ч. – Борис Кърчев.\r\nЗаписвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1.\r\nОпан \r\n- На 23 октомври (понеделник), от 9:00 до 11:00 ч., в залата на Община Опан ще се проведе среща-разговор с народния представител Емил Христов.   \r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14.00 ч., в офиса на партията: бул. „Митрополит Методий Кусев” № 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2017.09.25", "title": "През октомври народните представители от ГЕРБ–Стара Загора ще проведат приемни дни за граждани в Стара Загора, Казанлък и Опан"}
{"url": "http://www.focus-news.net/news/2017/09/25/2439529/petar-georgiev-komisiya-za-borba-s-protivoobshtestvenite-proyavi-sadovo-nuzhni-sa-zakonodatelni-promeni-za-spravyane-s-agresiyata-sreshtu-uchiteli.html", "text": "Нужни са законодателни промени за справяне с агресията срещу учители. Това каза за Радио „Фокус“ - Пловдив председателят на Местната комисия за борба с противообществените прояви на малолетни и непълнолетни в Садово Петър Георгиев. По думите му в сегашното законодателство учениците имат повече права от учителите. „Авторитетът на учителя е нулев, защото той няма почти никакви права“, заяви Георгиев. Той добави, че в момента директорите на училищата са с „вързани ръце“, тъй като нямат законово право да изключват от училище учениците, които проявяват агресия спрямо свои съученици или преподаватели. „Трябва да има и финансови санкции спрямо родителите на такива деца. След като не могат да възпитат децата си, нека им спрат социалните помощи. Нека да бъдат задължени да върнат на държавата помощите, които са им предоставени“, каза още Петър Георгиев.\r\nКристиян ГАРОВ", "date": "2017.09.25", "title": "Петър Георгиев, Комисия за борба с противообществените прояви - Садово: Нужни са законодателни промени за справяне с агресията срещу учители"}
{"url": "http://www.focus-news.net/news/2017/09/25/2439530/ukrayna-vaorazhenite-sili-sa-proveli-tankovo-uchenie-po-standartite-na-nato.html", "text": "Въоръжените сили на Украйна са провели танково учение на един от полигоните на оперативно-тактическата група \"Луганск\", по стандартите на НАТО, предава електронното издание на руския \"Московски комсомолец\", като се позовава на съобщение на Министерството на отбраната в Киев.\r\nВ съобщението се казва, че в рамките на учението са били тренирани \"флангова стрелба по време на движение в колона, както и преминаване на танковия взвод в настъпление.\"\r\nСпоред \"Московски комсомолец\" за първи път в състава на украинския танков взвод е имало 4 танка, а по време на учението са били взаимствани похвати от танковото състезание \"Силна Европа - 2017\", проведено в Германия..Тереза Герова", "date": "2017.09.25", "title": "Украйна: Въоръжените сили са провели танково учение по стандартите на НАТО"}
{"url": "http://www.focus-news.net/news/2017/09/25/2439531/veliko-tarnovo-prodalzhavat-remontite-na-ulichnata-mrezha-i-lokalnite-patishta-v-naselenite-mesta-v-obshtinata.html", "text": "Продължават ремонтите на уличната мрежа и локалните пътища в населените места в община Велико Търново. Това съобщиха от пресцентъра на Община Велико Търново. Нов асфалт бе положен в Леденик, Велчево и Дичин. Дейностите са финансирани както по общинската програма „Местни инициативи“, така и по инвестиционния план на великотърновското кметство.\r\nВ Леденик изцяло е асфалтирана 800-метрова улица, като новият асфалт е над 2300 квадратни метра. Възстановени са настилките и по участъци от пътища към селото, които са част от четвъртокласната пътна мрежа. Ремонтиран е също водостокът на входа на Леденик, както 2.5-километровия път, свързващ населеното място с първокласното шосе „София – Велико Търново“.\r\nВ Дичин бе цялостно преасфалтирана една от основните улици, която за последно е била ремонтирана преди 45 години. Положени са 900 квадратни метра нова настилка. Реконструкцията е на стойност от 20 000 лева - 12 000 лева са осигурени по програма „Местни инициативи“, а 8 000 лева – от инвестиционния план на Община Велико Търново.\r\nВ село Велчево предстоят ремонти на моста над р. Елишин, както и на два водостока – в посока Къпиновски манастир, до дере „Лозарска чешма“, както и до дере „Татанчец“ (в посока към село Присово). Завършен е и ремонтът на сградата на местното читалище „Светлина – 1892“. Изцяло подновена е дограмата на вратите и прозорците, което ще подобри енергийната ефективност на обекта и ще намали експлоатационните разходи. Вложените средства са 20 000 лева, а жители на село Велчево подпомогнаха ремонтните дейности с доброволен труд.", "date": "2017.09.25", "title": "Велико Търново: Продължават ремонтите на уличната мрежа и локалните пътища в населените места в общината"}
{"url": "http://www.focus-news.net/news/2017/09/25/2439532/prezidentat-rumen-radev-prizova-balgarskata-obshtnost-v-chikago-da-ne-dopuska-detsata-da-zabravyat-svoya-roden-ezik.html", "text": "Постигнатите от вас успехи са доказателство, че българите могат и успяват дори в една силно конкурентна среда. Благодаря ви за създадените училища и църква и за сплотеността на тази голяма българска общност. С тези думи президентът Румен Радев се обърна към сънародниците ни в Чикаго, с които проведе среща в рамките на работното си посещение в САЩ, съобщиха от прессекретариата на държавния глава. Президентът коментира резултатите от участието си в 72-рата сесия на ОС на ООН и отговори на редица въпроси на българската общност. \r\nРумен Радев поздрави сънародниците ни в Чикаго с признаването на българския език като официален в образователната система на щата Илинойс и увери, че ще продължи да подкрепя тази кауза на българите в САЩ да се осъществи и в други щати. По време на визитата си в Ню Йорк президентът Радев е посетил местния Департамент по образованието и е получил уверение, че въпросът за признаването на българския език в образователната система на щата предстои да бъде поставен за обсъждане.\r\nПрезидентът призова българската общност да не допуска децата да забравят своя роден език и да не се завърнат в България, защото на свой ред техните деца няма да имат вече българско самосъзнание. „Това е обща борба за всички нас“, заяви държавният глава. \r\n„Мисля, че на този етап ще бъде излишно да ви агитирам да се върнете в България. Всички го искаме, но всеки решава сам кога ще бъдат удовлетворени неговите критерии за доходи, среда за бизнес, престъпност, корупция, върховенство на закона и доверие в институциите\", заяви Румен Радев. Президентът каза още, че в негово лице отстъпление по отношение на борбата с корупцията в България няма да има.   \r\nПред държавния глава сънародниците ни поставиха редица въпроси, свързани с провеждането на референдума за въвеждането на мажоритарно гласуване в България, за възможностите за въвеждането на дистанционно електронно гласуване, за електронното управление, за премахването на визовите ограничения за пътуващите до САЩ български граждани, за сключването на споразумение между България и САЩ за осигурителните права на българските граждани и много други.", "date": "2017.09.25", "title": "Президентът Румен Радев призова българската общност в Чикаго да не допуска децата да забравят своя роден език"}
{"url": "http://www.focus-news.net/news/2017/09/25/2439533/varna-okrazhnata-prokuratura-obrazuva-dosadebno-proizvodstvo-za-prichinyavane-smartta-na-rabotnik-postradal-pri-remont-v-solvey-sodi-v-devnya.html", "text": "Окръжната прокуратура във Варна образува досъдебно производство за причиняване смъртта на 27-годишен работник, пострадал при ремонт на ТЕЦ-а на „Солвей Соди“ в Девня. Това съобщиха от пресцентъра на Апелативна прокуратура – Варна. Извършен е бил незабавно оглед на местопроизшествието от следовател от Окръжния следствен отдел при Окръжната прокуратура във Варна. Тежкият инцидент станал на 24 септември 2017 год.  около 14, 30 часа. \r\n27-годишният Йордан Н. работел в бригада, наета за антикорозионна изолация от девненската фирма. Бригадата трябвало да подмени ламарините на покрива на ТЕЦ-а над шести котел. При подмяната на ламаринените плоскости работникът паднал от 15-метрова височина в сепаратора на ТЕЦ-а. Мъжът е загинал на място вследствие на височинна травма.\r\nОбразуваното досъдебно производство е за причиняване смъртта на работника поради незнание или немарливо изпълнение на занятие или друга правно регламентирана дейност, представляваща източник на повишена опасност – престъпление по член 123, ал. 1 от Наказателния кодекс, което се наказва с лишаване от свобода от 1 до 6 години.", "date": "2017.09.25", "title": "Варна: Окръжната прокуратура образува досъдебно производство за причиняване смъртта на работник, пострадал при ремонт в „Солвей Соди“ в Девня"}
{"url": "http://www.focus-news.net/news/2017/09/25/2439534/sport-turnirat-v-uhan-zapochna-s-iznenadvashta-zaguba-za-sloun-stivans.html", "text": "Победителката от US Open Слоун Стивънс отпадна изненадващо на старта на турнира в Ухан след загуба с 2:6, 2:6 от китайската тенисистка Киан Ван. Във втория кръг представителката на домакините ще играе срещу Сорана Кърстя от Румъния. \r\nВ друг мач поставената под номер 10 в основната схема Мадисън Кийс от САЩ претърпя загуба от Варвара Лепченко с 2:6 6:7.", "date": "2017.09.25", "title": "Спорт: Турнирът в Ухан започна с изненадваща загуба за Слоун Стивънс"}
{"url": "http://www.focus-news.net/news/2017/09/25/2439535/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин ще продължим поредицата „Духовност, просвета и култура“ в която ви представяме детските градини и училищата, които се намират на територията на Петрич и малките населени места. От Мария Касабова, директор на Детска градина №2 „Звънче“, ще разберем повече за мястото, където малките жители на Петрич получават първите си знания и умения. С другия наш гост Василка Иванов, директор на Средно училище „Антон Попов“, ще говорим повече за историята на образователната институция, нейното развитие през годините и актуалното ѝ състояние. Освен това ще научим повече за проектите и програмите, по които работи училището. В днешното издание ще стартираме и нова рубрика, която нарекохме „Кметовете в историята на Петрич“. Кой е първият градоначалник на Петрич след Балканската война и с какво се свързва неговото име ще научим от Сотир Иванов, директор на Исторически музей – Петрич. Очаквайте и подробности около 23-то издание на Международния фестивал „Златен кестен“, който се проведе в Петрич на 22 и 23 септември.\r\nПо тези и още теми, ще говорим в изданието на предаването днес. Бъдете с нас във времето от 15.00 до 16,00 часа, за да опознаете община Петрич.\r\nТелефоните в студиото са: 0885 303 373 и 073/ 88-55-81, е-мейл: pirin@focus-news.net.", "date": "2017.09.25", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2017/09/25/2439536/pazardzhik-okrazhnata-prokuratura-privleche-kato-obvinyaem-i-zadarzha-77-godishniya-mazh-za-ubiystvo-na-sina-mu.html", "text": "Окръжна прокуратура – Пазарджик привлече като обвиняем Христо П., на 77 г., за това, че на 23 септември 2017 г., в с. Добровница, умишлено е умъртвил Илия П., на 54 г., негов рожден син. Това съобщиха от пресцентъра на Апелативната прокуратура в Пловдив. До момента по делото са разпитани свидетели, направени са огледи на местопроизшествие, като веществено доказателство е приобщен чук, с който е извършено убийството. Назначена е съдебно-медицинска експертиза, чието заключение предстои да бъде представено по делото. Христо П. е задържан за срок от 72 часа с постановление на наблюдаващия прокурор. Продължават процесуално-следствените действия по случая.", "date": "2017.09.25", "title": "Пазарджик: Окръжната прокуратура привлече като обвиняем и задържа 77-годишния мъж за убийство на сина му"}
{"url": "http://www.focus-news.net/news/2017/09/25/2439537/nikolay-sirakov-gerb-sega-e-vremeto-da-reshim-problemite-na-sevlievo.html", "text": "Проблемът с водоснабдяването на Севлиево е от 27 години. Скоро обаче този проблем ще бъде решен. Досега не е имало протести срещу тези нередности, но в момента ставаме свидетели на такива. Човек протестира, когато вижда, че има кой да свърши работата. Мога да кажа, че протестът го приемам като комплимент към правителството, защото хората знаят, че проблемът може да се реши от кабинета на премиера Борисов. При управлението на Орешарски никой не протестираше в Севлиево, защото никой не се надяваше, че ще се свърши работа. Това каза Николай Сираков по повод протестите заради безводието в Севлиево, съобщиха от пресцентъра на ПП ГЕРБ.\r\nТой припомни, че в момента реално се работи по три проекта за решаване на проблема – изваждане на 13-те габровски села от водоснабдителната мрежа на Севлиево, с което тя да се разтовари, реконструкция на основния захранващ водопровод на  Севлиево, което да намали загубите на вода, които са 80%, и подобряване на капацитета на помпените станции за добив на питейна вода. \r\nСираков припомни още, че пари за водния сектор се дават през ВиК асоциации и че Севлиево закъсня с тази консолидация, като дори обжалва решението за консолидиране на ВиК дружествата. Въпреки това обаче държавата целево осигурява средства за решаване на проблема.\r\n„През 2013-2014 г., когато Орешарски раздаде 500 млн. лв. и за габровска област нямаше нито един лев, можеше поне 1 млн. лв. да бъде осигурен за водоснабдяването на Севлиево. Тогава сегашният народен представител от БСП Кристина Сидорова можеше реално да помогне на севлиевци, а не сега като ходи на протеста им и задава въпроси на министъра. С питане до Цариград можеш да стигнеш, но проблем не можеш да решиш“, каза още Николай Сираков.\r\nТой уточни още, че въпросът с изграждането на язовир „Мокра Бяла“ не е затворен, но трябва да се прецени, след реализирането на предприетите мерки, има ли реална нужда от него. „Бих искал да кажа и нещо, за което не се говори – язовирът е изключително скъпо съоръжение и то може да се финансира чрез държавно целево финансиране или чрез средства от Европейския съюз, но експлоатационните му разходи се калкулират в цената на водата, което ще доведе до нейното поскъпване“, уточни още Сираков.", "date": "2017.09.25", "title": "Николай Сираков, ГЕРБ: Сега е времето да решим проблемите на Севлиево"}
{"url": "http://www.focus-news.net/news/2017/09/25/2439538/kmetat-na-svishtov-gencho-genchev-tridnevnite-tarzhestva-svishtovski-loznitsi-preminaha-s-mnogo-pripovdignato-nastroenie-i-bogata-kulturna-programa.html", "text": "Тридневните тържества „Свищовски лозници“ преминаха с много приповдигнато настроение и богата културна програма. Това каза кметът на Свищов Генчо Генчев в интервю за Агенция „Фокус“ по повод традиционните празници „Свищовски лозници“, които се проведоха от 22 до 24 септември в града. „Празниците стартираха на 22 септември, в Деня на независимостта, когато извършихме церемония по полагане на венци и цветя пред Паметника на свободата. По време на празниците бяха представени много изложби, кинопрожекции и книги. Във втория ден от тържествата в Свищов дойде председателят на ПГ на ГЕРБ Цветан Цветанов. Той имаше възможност да открие два турнира. Имаше спортни турнири, организирани на игрище „Септември“ и на футболен стадион „Академик“. Там футболистите се бореха за купата на нашия почетен гражданин Жельо Замфиров. Делегации от Кременчуг, Украйна, Железногорск, Русия и нашите приятели от Черна гора бяха тук по време на празниците“, разказа Генчо Генчев, като допълни, че по повод празниците са получили и много поздравителни адреси, най-важните от които от президента на Република България Румен Радев и от министър-председателя Бойко Борисов. „По традиция завършихме празниците с народна музика под звуците на оркестър „Орфей“ и с раздаването на 200-литрова бъчва с вино на площада. Мисля, че нашите съграждани останаха доволни от всичко, което се случи през тези три дни в нашия град“, отбеляза още кметът на Свищов. \r\nДеница КИТАНОВА", "date": "2017.09.25", "title": "Кметът на Свищов Генчо Генчев: Тридневните тържества „Свищовски лозници“ преминаха с много приповдигнато настроение и богата културна програма"}
{"url": "http://www.focus-news.net/news/2017/09/25/2439539/obshtina-kavarna-v-kmetstvo-balgarevo-shte-se-provedat-informatsionni-sabitiya-pod-mototo-da-zapazim-kostite-si-zdravi.html", "text": "По традиция ежегодно в страната се провежда информационна и скринингова кампания за запознаване с личните рискови фактори и ранна профилактика на остеопорозата. Това съобщиха от Община Каварна. В рамките на тази кампания със съдействието на Община Каварна на 28 септември 2017 г.(четвъртък) от 12,00 до 14,00 часа в Домашен социален патронаж на ул. \"Г. С. Раковски\" 13 и от 15 до 16 ч. в Кметство Българево  ще се проведат информационни събития под мотото „Да запазим костите си здрави!“, на които посетителите ще могат да научат кои са основните рискове за развитие на остеопороза при мъже и жени и какви мерки да следват, за да запазят костите си здрави през всеки етап от живота,  да попълнят тестове за определяне на личния си риск и да научат повече за ролята на храненето и двигателната активност при профилактиката на това заболяване. По време на събитието ще се проведат измервания на костна плътност и телесен състав с предварително записване на тел. 0884 71 44 39 .\r\nИнформационното събитие „Да запазим костите си здрави!“ е част от глобалната инициатива на Международната фондация по остеопороза, която се провежда в над 200 страни  в света с цел повишаване на информираността и ограничаване на разпространението на остеопорозни фрактури – една от водещите причини за ранна инвалидизация и смъртност сред възрастното население на планетата.", "date": "2017.09.25", "title": "Община Каварна: В Кметство Българево ще се проведат информационни събития под мотото „Да запазим костите си здрави!“"}
{"url": "http://www.focus-news.net/news/2017/09/25/2439540/rossiyskaya-gazeta-prez-sledvashtiya-sedemgodishen-period-ruskata-armiya-shte-poluchi-visokotochni-orazhiya.html", "text": "Главният акцент на държавната програма за превъоръжаване на Русия през периода 2018-2025 г. ще бъде поставен върху осигуряването на въоръжените сили на страната с високоточни оръжия, пише в днешния си брой \"Российская газета\", като се позовава на официално съобщение на Mинистерството на отбраната.\r\nИзточници от ведомството са уточнили пред изданието, че става въпрос най-вече за ново поколение танкове, БМП, самоходни артилерийски установки, реактивни системи за залпов огън и др.\r\n\"Российская газета\" привежда като пример 125-милиметровото оръдие на танка от четвърто поколение Т - 14, което стреля с управляеми ракети, както и новото въоръжение на бронетранспортьора БМП - 3, в което влизат 130 мм. противотанкови управляеми ракети 9 М 120 - 1 \"Атака\" с далекобойност 4000-6000 м. и бронепробиваемост от 950 мм..Тереза Герова", "date": "2017.09.25", "title": "\"Российская газета\": През следващия седемгодишен период руската армия ще получи високоточни оръжия"}
{"url": "http://www.focus-news.net/news/2017/09/25/2439541/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия” по Радио „Фокус” - Пловдив днес ще говорим за участието на Садово и селищата около него в Балканската война, Междусъюзническата война и Първата световна война. Ще чуем кмета на село Богданица Александър Александров. Също в днешното предаване ще се опитаме да разберем какво се случва в Селскостопанската гимназия в Садово след инцидента, при който учител нападна с кол учителя си по английски език. Подробности ще научим от директора на гимназията Димитър Йорданов. Ще търсим и председателя на Комисията за борба с противообществените прояви на малолетни и непълнолетни Петър Георгиев, който ще ни каже какво са предприели там за справяне с агресията на учениците.\r\nПредаването „Садово в сърцето на Тракия” се излъчва всеки понеделник, от 16.00 до 17.00 часа. Телефонът за връзка с нас е 032/65 25 65.\r\nВодещ на предаването е Цветана Тончева.", "date": "2017.09.25", "title": "Акценти в предаването „Садово в сърцето на Тракия” по Радио „Фокус” - Пловдив"}
{"url": "http://www.focus-news.net/news/2017/09/25/2439542/glavniyat-prokuror-sotir-tsatsarov-i-poslanikat-na-darzhavata-izrael-otkriha-antiteroristichen-seminar.html", "text": "Главният прокурор Сотир Цацаров и Нейно Превъзходителство извънредният и пълномощен посланик на Държавата Израел у нас Ирит Лилиан откриха семинар „Борба с тероризма“. Това съобщиха от пресцентъра на Прокуратурата.\r\nЛекторите на семинара са служители от Външно министерство, Министерство на правосъдието, полицията и служители по сигурността на Държавата Израел. Сред темите ще бъдат разследване на терористични актове, превенция на терористични заплахи, противодействие на финансирането на тероризма и др. \r\nЩе бъдат обучени прокурори от ВКП, прокурори и следователи от Специализираната и Апелативната специализирана прокуратури, служители на ДАНС и МВР. \r\nТова е вторият семинар по въпросите на антитероризма, организиран от Прокуратурата на Република България и Посолството на Държавата Израел.", "date": "2017.09.25", "title": "Главният прокурор Сотир Цацаров и посланикът на Държавата Израел откриха антитерористичен семинар"}
{"url": "http://www.focus-news.net/news/2017/09/25/2439543/slavka-chakarova-kmet-na-chepelare-proektat-za-obedinenieto-na-pamporovo-i-mechi-chal-se-okaza-pechelivsh-i-za-letniya-turisticheski-sezon-v-obshtinata.html", "text": "Реализирането на проекта за обединението на Пампорово и Мечи чал се оказа печелившо и за летния туристически сезон в Чепеларска община. Това каза за Радио „Фокус” – Смолян Славка Чакърова, кмет на Община Чепеларе. Чакърова обясни, че още нямат окончателни данни за броя на туристите, почивали през лятото в общината, но по предварителни данни от хотелиерите може да се отчете летния сезон като много успешен. „По предварителни данни много от хотелите бяха пълни на 100%, други не чак толкова, но определено доста туристи са почивали в общината”, каза Чакърова и добави, че лифтът на Мечи чал е работил и се е ползвал от много туристи. По думите ѝ в селата също е имало доста почиващи, като това лято не са се налагали водни режими. Единствено през месец август такъв е бил наложен в село Павелско, заради засушаването и повишеното потребление на вода заради наличието на повече хора в селото. Чакърова каза още, че има притеснения и с водоснабдяването на село Проглед, където през зимата се доставяше вода с водоноски, но в момента подготвят процедурата, за да пуснат обществената поръчка за инженеринг за изграждане на захранващ водопровод и водоем за село Проглед.\r\nДаниела БОЙКОВА", "date": "2017.09.25", "title": "Славка Чакърова, кмет на Чепеларе: Проектът за обединението на Пампорово и Мечи чал се оказа печеливш и за летния туристически сезон в общината"}
{"url": "http://www.focus-news.net/news/2017/09/25/2439544/yordan-yordanov-kmet-na-dobrich-neka-da-zagarbim-razlichiyata-da-stisnem-ratse-da-se-obedinim-i-da-varvim-v-pravilnata-posoka-zaedno.html", "text": "Нека да загърбим различията, да стиснем ръце, да се обединим и да вървим в правилната посока заедно. Това пожела на своите съграждани в празничния ден кметът на Добрич Йордан Йорданов, предаде кореспондентът на Радио „Фокус” – Варна. „Винаги съм се стремял да бъда положително зареден човек, макар и в нашето заето ежедневие. Искам да пожелая всички мои съграждани да гледат позитивно на деня, годината и своя живот, също на своето развитие, да се стремят да дават най-доброто от себе си, да подкрепят своите деца във всеки един случай, да мислят за благото на града, за всичко онова, което аз като кмет мога да помогна и те като граждани да обединим общи усилия, за да вървим напред, стига сме се поддавали на различни провокации. Знам, че всички ние знаем каква е правилната посока. Пожелавам един прекрасен 25 септември!“, каза Йордан Йорданов. \r\nТой изрази надежда, че в Деня на Добрич ще види своите съграждани по центъра, в градския парк, по площадките и че всички ще останат „с едно страхотно чувство след края на празника“.\r\nЖулиета НИКОЛОВА", "date": "2017.09.25", "title": "Йордан Йорданов, кмет на Добрич: Нека да загърбим различията, да стиснем ръце, да се обединим и да вървим в правилната посока заедно"}
{"url": "http://www.focus-news.net/news/2017/09/25/2439545/georgi-ganetsovski-arheolog-dva-dalboki-rova-za-otvezhdane-na-voda-sa-otkriti-pri-prouchvaniyata-na-drevnoto-neolitno-selishte-kray-selo-ohoden.html", "text": "Два дълбоки рова за отвеждане на вода са открити при проучванията на древното неолитно селище край село Оходен. Това каза за Радио „Фокус“ – Видин археологът Георги Ганецовски, ръководител на разкопките и директор на Регионалния исторически музей във Враца. Той посочи, че все още не е ясно за какво са използвани тези два рова от земеделците и при следващите проучвания ще трябва да се уточни това. По думите му пет жертвени огнища са открили археолозите, в които са регистрирани различни артефакти – счупени животински фигурки, култови масички, дарове. Георги Ганецовски обясни, че в различни периоди са функционирали петте жертвени огнища. „Петте огнища са характерни за културата на древните земеделци“, обясни Ганецовски. Проучванията на праисторическото селище от ранния неолит „Оходен – Валога“ се провеждат в продължение на 15 години, като началото е поставено през 2002 година.\r\nАнна ЛОЗАНОВА", "date": "2017.09.25", "title": "Георги Ганецовски, археолог: Два дълбоки рова за отвеждане на вода са открити при проучванията на древното неолитно селище край село Оходен"}
{"url": "http://www.focus-news.net/news/2017/09/25/2439546/koordinatsionna-sreshta-mezhdu-predstaviteli-na-rakovodstvoto-na-sdvr-srp-i-tsentrovete-za-speshna-meditsinska-pomosht-shte-se-provede-na-26-septemvri.html", "text": "Утре /26 септември/ от 11.30 часа в сградата на СДВР ще се проведе начална координационна среща. Това съобщиха от пресцентъра на МВР. Ще участват ръководствата на СДВР, заедно с началниците на районните управления, на Софийската районна прокуратура (СРП), както и управителите и изпълнителните директори на центровете за спешна медицинска помощ /чл. 10, т. 1 от ЗЛЗ/ и техните подразделения и на държавните и общински болници за активно лечение /чл. 9, ал. 1, т. 1 от ЗЛЗ/, ситуирани на територията на столицата. \r\nЦелта на срещата е обсъждане на възможности и създаване на организация за незабавна реакция при данни за извършени престъпления по отношение на медицински специалисти при/или по повод изпълнение на служебните им задължения.", "date": "2017.09.25", "title": "Координационна среща между представители на ръководството на СДВР, СРП и центровете за спешна медицинска помощ ще се проведе на 26 септември"}
{"url": "http://www.focus-news.net/news/2017/09/25/2439547/sz-angela-merkel-predlozhi-folker-kauder-za-fraktsionen-lider-na-hds.html", "text": "Председателят на Християндемократическия съюз (ХДС) Ангела Меркел предложи Фолкер Каудер да бъде преизбран за фракционен лидер на партията, съобщава баварският вестник Die Sueddeutsche Zeitung.\r\nВ краткия си коментар след заседание в Берлин Меркел поясни единствено, че предложението й е срещнало широко одобрение в редиците на ХДС. Тереза Герова", "date": "2017.09.25", "title": "SZ: Ангела Меркел предложи Фолкер Каудер за фракционен лидер на ХДС"}
{"url": "http://www.focus-news.net/news/2017/09/25/2439548/stara-zagora-ploshtad-ot-granit-fontani-ot-zvuk-i-svetlina-stsena-i-detski-ploshtad-vklyuchva-rekonstruktsiyata-na-peshehodnata-zona-v-grada.html", "text": "Започва изпълнението на реконструкцията на площадното пространство около община Стара Загора и пешеходната зона по централния булевард в града. Вторият етап на проекта „Зелена и достъпна градска среда за жителите на Стара Загора“ е финансиран по Оперативна програма “Региони в  растеж” 2014-2020. Това съобщиха от пресцентъра на Община Стара Загора.\r\nЧрез проведената открита процедура по ЗОП за изпълнител на строително-монтажните работи е избран ДЗЗД „Красива Стара Загора“, гр. Бургас с участници в обединението -„Тийм инженеринг“ ЕООД, гр. Бургас  и „БИАД -С“ ЕООД“ ЕООД, гр. София. Реконструкцията, благоустрояването и подобряването на физическата среда обхваща два обекта - площадното пространство около Община Стара Загора и пешеходната зона по бул.“Цар Симеон Велики“, от ул.“Хаджи Димитър Асенов“ до бул.“Св. патриарх Евтимий“.\r\nОбщата стойност на договора за двата обекта е близо 6,9 млн. лв без ДДС, от тях близо 1 млн. лв. са за площадното пространство, а около 5, 9 млн. лв. без ДДС за пешеходната зона. За първия обект срокът за завършване е 90 календарни дни, а за втория – 270 календарни дни, като сроковете започват да текат от датата на подписване на Протокол  за откриване на строителна площадка.\r\nРеконструкцията на площадното пространство около Община Стара Загора  включва поставяне на настилка от гранит с голяма здравина и трайност, под формата на каменни плочи по целия площад, което трябва да обобщи и подчертае визията му. В западната част на площадното пространство ще бъде изградена ниска сцена със 7-8 стъпала към площада. Стъпалата ще бъдат оформени като места за сядане в близост до зеленината, за да бъде ползван площада ежедневно, като зона за почивка и срещи. Водни фонтани със звук и светлина, излизащи директно от земята ще разхлаждат въздуха и ще представляват атракция, желана зона в горещи дни и предпочитано място за игри от децата. Предвиждат се масивни пейки, които могат да бъдат ползвани както за почивка, така и за удобно наблюдаване на сцената. Нови високи широколистни дървета ще рамкират площта от юг и ще осигурят сянка по южната периферия. Предвижда се преустройване на стълбите южно и източно от сградата на Общината, изграждане на нова междинна площадка с вкопани кашпи за дървета и коледна украса. За птицата Феникс е отредено специално място - на повдигнато ниво спрямо котата на площада, където пластиката ще представлява основен акцент на тъмния нощен фон и търсен ефект в светлинното решение на площада. \r\nПешеходната зона по бул. “Цар Симеон Велики“ също ще бъде изпълнена с настилка от гранит под формата на павета и каменни плочи по цялата улица. Предвижда се подобряване на пространствата около жилищните сгради и цялостно реорганизиране на търговските обекти. Ще бъде осигурен и достъп за хора в неравностойно положение и майки с колички. \r\nДостъпни зелени и рекреационни зони ще бъдат в пряка връзка с главната улица, чрез повече зони за почивка и организиране на нови места за културни и социални изяви. \r\nНадлъжно в улицата ще бъдат обособени централна ос, рекреационни пояси и периферна ивица. Основният пешеходен трафик ще се осъществява в най-широката зона - централната ос, а от двете ѝ страни ще бъдат разположени рекреационните пояси. На места рекреационният пояс ще се поставя в средата на централната ивица. В тези пояси ще има места за почивка, осветление, чешми, временни търговски обекти. Периферната ивица ще бъде освободена от обекти, а настилката ще бъде в по-голям мащаб и материал като на централната ос.\r\n В самото начало на участъка, от ул. „Хаджи Димитър Асенов” до бул. „М.Методи Кусев”, ще има монумент, зад който ще започне зелена зона с линия от висока растителност, питейна фонтанка, пейки и елементи на градската среда, а в оста на главната пешеходна улица ще бъде поставена рекреационна зона. В пространството пред хотел Верея, по бул. \"М.Методи Кусев\" на юг от главната улица, в средната зона ще бъдат поставени нови столчета за отдих, а от двете им страни ще се обособят ивици за свободно преминаване. Заетите от заведенията площи ще бъдат позиционирани изцяло по периферията на улицата. Настилката ще бъде ремонтирана като използваният варовик ще бъде заменен с мрамор. Предвижда се поставяне на няколко информационни мултимедийни табели , които да осведомяват жителите и гостите на града за културно-развлекателна програма  на града.\r\nВ зоната от бул.„М.Методи Кусев” до бул. „Руски” са разположени надлъжно три различни функционални зони - централна ос, рекреационни пояси и периферна ивица. Предвидено е вкопаване на 2 метални релефни плочи – с градоустройствените схеми на античния град Августа Траяна и на град Стара Загора, проектиран от Лубор Байер. \r\nВ сектора от бул. „Руски” до ул. „Цар Иван Шишман” ще се отворят зоните към търговските обекти, към прилежащите кафенета, ще се оформят зони за почивка и срещи. Пред Областната управа ще се обособят места за организиране на събития, концерти и други масови изяви. Зад Музея на религиите ще се разположат малки озеленени зони за павилиони или за отдих. В участъците с пресичане на бул.“Цар Симеон Велики“ с бул. „Руски“ и ул. „Шишман“, се предвижда изграждане на изкуствена неравност, която не променя котата на бул. „Цар Симеон Велики“, но ограничава навлизането на автомобили с висока скорост.\r\nПред сградата на бившия \"Електродом\" се оформя ново площадно-рекреационно пространство на нивото на улицата. Площадът ще бъде изпълнен със квадратни зелени острови, в част от които са предвидени нови дървета. Акцент в зоната ще бъде ново водно огледало с релефни гранитни плочи на дъното му, които ще изобразяват различните епохи от историята на града. \r\nЗелените площи в зоната от ул. „Парчевич” до ул.” Кольо Ганчев” ще се превърнат в рекреационна зона. По южната периферия на улицата тя ще се комбинирана с търговска зона за тротоарно право. \r\nВ зоната от ул. „Кольо Ганчев” до бул. „Патриарх Евтимий” е предвидено открито и достъпно пространство за детски площад – за игри и мероприятия, с подходяща настилка и вградени осветителни тела, като се създава естествена връзка между пешеходната зона, парка и СОУ \"Васил Левски\". На изток от площада, в пространството между него и бул.\"Патриарх Евтимий\" ще се развие пространство за игри с щамповани очертания върху настилката и две бетонови тенис маси. В най-източната част на зоната се развива озеленена рекреационна зона, която да играе ролята на естествен буфер и завършек на пешеходното пространство. Осветени пейки ще бъдат разположени между зелените острови. Предвижда се поставяне на антипаркинг елементи към бул. “Патриарх Евтимий“ и автоматични боларди за пожарни и линейки, каквито ще има и на западния край на пешеходната зона. В зоната на улица „Кольо Ганчев“ пред СОУ „Васил Левски“ се поставят антипаркинг елементи, които ясно да ограничат навлизането на автомобили.\r\nПоради старта на строително-монтажните работи по проекта, предвидените за Празника на града – 5 октомври мероприятия ще бъдат съсредоточени в парк „Пети октомври“.", "date": "2017.09.25", "title": "Стара Загора: Площад от гранит, фонтани от звук и светлина, сцена и детски площад включва реконструкцията на пешеходната зона в града"}
{"url": "http://www.focus-news.net/news/2017/09/25/2439549/obshtinskite-savetnitsi-ot-gerb-pernik-organizirat-priemen-den-na-27-septemvri.html", "text": "На 27 септември /сряда/ общинските съветници от ГЕРБ-Перник Цветана Пиралкова и Атанаса Захариев организират приемен ден за граждани. Срещата ще се проведе от 10 ч. в сградата на Община Перник. Това съобщиха от пресцентъра на ПП ГЕРБ. \r\nЦветана Пиралкова е зам.-председател на Постоянна комисия „Регионална политика, местно самоуправление и нормативна уредба” и е в състава на Постоянна комисия „Икономически въпроси, стопанска политика и инвестиции” и Постоянна комисия „Транспорт, обществен ред, сигурност и паркинги”.\r\nАтанас Захариев е зам.-председател на постоянната комисия „Транспорт, обществен ред, сигурност и паркинги” и е в състава на ПК „Устройство на територията и инженерна инфраструктура”.\r\nСигнали, мнения, становища и въпроси могат да бъдат подавани и по електронен път на имейл едрес savetnici_gerb_pk@abv.bg, както и на адрес: гр. Перник, пл. “Св. Иван Рилски” N1, адресирано до представителите на ГЕРБ в Общински съвет-Перник.", "date": "2017.09.25", "title": "Общинските съветници от ГЕРБ-Перник организират приемен ден на 27 септември"}
{"url": "http://www.focus-news.net/news/2017/09/25/2439550/ministar-krasimir-karakachanov-shte-otkrie-mezhdunarodna-nauchna-konferentsiya-na-tema-future-armed-forces-2040.html", "text": "Министърът на отбраната Красимир Каракачанов ще открие международна научна конференция на тема „Future Armed Forces 2040“ на 26 септември. Това съобщиха от пресцентъра на Министерство на отбраната. Конференцията се организира от Института за перспективни изследвания за отбраната (ИПИО) на Военна академия „Г. С. Раковски“, съвместно с AFCEA (София) и дирекции \"Отбранителна аквизиция\" и \"Проектно управление\" на Министерството на отбраната. Приветствие към участниците в конференцията ще поднесе и началникът на отбраната генерал-лейтенант Андрей Боцев.\r\nПо време на двудневната конференция ще бъдат разгледани седем основни теми: анализ на средата за сигурност 2040 – глобални предизвикателства и тенденции; Балканите и Черноморския регион: възникващи предизвикателства пред сигурността; визия за бъдещите Въоръжени сили на Република България; Въоръжени сили 2040 – способности и инвестиции; технологични тенденции и техния ефект върху бъдещите войни; Въоръжени сили 2040 – човешкият капитал и бъдещи предизвикателства в киберотбраната.\r\nВ конференцията ще вземат участие над 80 експерти от Австрия, България, Великобритания, Гърция, Канада, Катар, Полша, Румъния и САЩ.  Доклади в конференцията ще изнесат представители на Организацията за наука и технологии на НАТО, Командването по трансформацията на НАТО, Щабният елемент за интегриране силите на НАТО в България, Националната военна академия на Австрия, Военната академия на Гърция, Националния военен университет „Карол І”, Румъния, Университета за военни изследвания, Полша и др.", "date": "2017.09.25", "title": "Министър Красимир Каракачанов ще открие международна научна конференция на тема „Future Armed Forces 2040“"}
{"url": "http://www.focus-news.net/news/2017/09/25/2439551/ministar-temenuzhka-petkova-balgaro-ruskoto-partnyorstvo-v-energiyniya-sektor-shte-prodalzhi-da-se-razviva-i-zadalbochava.html", "text": "Българо-руското партньорство в енергийния сектор ще продължи да се развива и задълбочава. Това каза в Москва министърът на енергетиката Теменужка Петкова, която участва в четвъртото заседание на Работна група „Енергетика“, част от Междуправителствената българо-руска комисия за икономическо и научно-техническо сътрудничество, съобщиха от пресцентъра на Министерството на енергетиката. В откриването на заседанието участва и министърът на енергетиката на Русия Александър Новак. \r\nСътрудничеството в електроенергетиката, атомната енергетика и газовия сектор бяха сред основните дискутирани теми между страните, които отбелязаха активизиране на българо-руския диалог през последната година. \r\nПо време на дискусиите бе отбелязан интересът на ПАО „Силовые машины“ към евентуално разширяване на сътрудничеството при реконструкция на енергийни обекти в България – ТЕЦ „Марица изток“ 2, ТЕЦ „Бобов дол“, ТЕЦ „София“, водноелектрическите централи „Китница“, „Ардино“, „Бял извор“, както и на други енергийни обекти. Компанията има готовност и занапред да участва активно в модернизацията на оборудването за АЕЦ „Козлодуй“. \r\nООО „Ракурс инжиниринг“ потвърди готовността си да участва във възстановяването на хидроенергийните мощности в България и да съдейства при внедряване на цифрови технологии в българските топлоелектрически централи. \r\nНационалният съюз за енергоспестяване на Руската федерация проявява интерес към реализацията на съвместни проекти в областта на комплексната модернизация на българските въглищни централи в контекста на новите европейски екологични изисквания. \r\nВ областта на атомната енергетика България и Русия констатираха многогодишното успешно сътрудничество при осигуряване на ядрено гориво и съпътстващи услуги за АЕЦ „Козлодуй“. Така например, с активното съдействие на руската страна успешно са завършени дейностите за продължаване срока на експлоатация на пети блок на атомната централа до 60 години и се изпълнява програмата за шести блок.\r\nПо време на заседанието на РГ „Енергетика“ руската страна потвърди интереса на „Росатом“ за участие в проектите по извеждане от експлоатация на блокове 1-4 на ядрената централа, финансирани чрез Международния фонд „Козлодуй“.\r\nСледващото заседание на работната група ще се проведе в България.", "date": "2017.09.25", "title": "Министър Теменужка Петкова: Българо-руското партньорство в енергийния сектор ще продължи да се развива и задълбочава"}
{"url": "http://www.focus-news.net/news/2017/09/25/2439552/radoslav-boyukliyski-odmvr-kyustendil-sedmitsa-na-preventsiyata-za-patna-bezopasnost-zapochva-v-oblastta.html", "text": "Седмица на превенцията за пътна безопасност започва в Кюстендил. Това съобщи на пресконференция Радослав Боюклийски, началник на сектор „Пътна полиция” към Областна дирекция на МВР – Кюстендил, предаде репортер на Радио „Фокус” – Кюстендил. Седмицата е посветена на тръгването на децата на училище. „С провеждането на тази операция започват и мерките за безпроблемното протичане на учебната година. Ние сме изпратили сигнални писма до всички кметове в Кюстендилска област, касаещи ремонтиране на предпазните огради пред входовете на училищата, за възстановяване на пешеходните пътеки и за отстраняване на проблеми с осветлението, ако има такива”, каза Радослав Боюклийски. По думите му служителите, извършващи контрол на пътното движение, предприемат всички мерки за безпрепятствено пристигане на децата на училище и тяхното им завръщане по домовете. Според Боюклийски целта е да не бъдат допуснати тежки пътни инциденти в рамките на настоящата учебна година.\r\nВенцеслав ИЛЧЕВ", "date": "2017.09.25", "title": "Радослав Боюклийски, ОДМВР - Кюстендил: Седмица на превенцията за пътна безопасност започва в областта"}
{"url": "http://www.focus-news.net/news/2017/09/25/2439553/n-tv-angela-merkel-izrazi-gotovnost-da-razgovarya-s-gsdp-za-sastavyane-na-koalitsionno-pravitelstvo.html", "text": "След обявяването на резултатите от неделния вот за федерален парламент, Германската социалдемократическа партия (ГСДП) обяви, че се оттегля в опозиция. Изглежда обаче Ангела Меркел не иска да приеме решението на партньора й в голямата коалиция – в рамките на пресконференция в Берлин в понеделник тя заяви, че желае да разговаря със социалдемократите за съставяне на правителство, предава телевизионният канал N-tv.\r\nВ преговорите за бъдеща коалиция Меркел включи „Зелени“ и Свободната демократическа партия (СвДП). Лидерът на ХДС подчерта, че за Германия е от изключителна важност да има стабилно правителство. Тереза Герова", "date": "2017.09.25", "title": "N-tv: Ангела Меркел изрази готовност да разговаря с ГСДП за съставяне на коалиционно правителство"}
{"url": "http://www.focus-news.net/news/2017/09/25/2439554/varna-obzhalvat-pred-apelativniya-sad-10-godishna-prisada-za-opit-za-ubiystvo-izvarshen-v-balchik.html", "text": "На въззивен контрол пред Варненския апелативен съд (ВАС) е 10 годишна присъда на Окръжен съд – Добрич, с която Стоян Стефанов от Балчик е наказан за опит за убийство, извършен в морския град в началото на 2016 година. Това съобщиха от пресцентъра на ВАС. Втората съдебна инстанция се запозна днес със жалбата на подсъдимия срещу присъдата, с която е  постановено и 50 000 лева обезщетение на пострадалия. \r\nПресслужбата на Апелативен съд припомня, че при условията на съкратено съдебно следствие, признаване на вината и на фактите, посочени в обвинителния акт, на 7 юли тази година ОС – Добрич призна вината на Стефанов затова, че на 16 януари 2016 година около 15.30 часа в Балчик, с нож е направил опит да убие своя съгражданин Ивайло Г.. Деянието е останало недовършено по независещи от него причини. Пострадалият е оцелял единствено поради навременната и висококвалифицирана лекарска помощ, оказана му МБАЛ «Св.Анна» във Варна. \r\nПървоначално определеното наказание от 15 години „лишаване от свобода е било редуцирано с една трета – до 10 години затвор. Първата съдебна инстанция е признала вината на подсъдимия и за други две деяния - унищожаване на вещи, за което той е получил 1 година „лишаване от свобода. Съдът в Добрич е определил Стоян Стефанов да търпи по-тежкото от двете наказания – 10 години затвор при първоначален строг режим и 50 000 лева обезщетение на пострадалия мъж.\r\nДо тежкия инцидент се стигнало след 2-вудневен запой и няколко литра ракия, погълната в компания. Прокуратурата припомни днес, че събраните в хода на разследването свидетелства сочат, че след употреба на алкохол подсъдимият ставал много агресивен. Часове преди да наръга в гръдния кош своя съгражданин и без никакъв повод той срязъл с нож гума на амтомобила на своя съседка, а по-късно и на градски автобус. Агресията спрямо Ивайло Г., който е бил негов гост се отключила след голямо количество изпита ракия и спор, възникнал между двамата. \r\nЗащитата на Стоянов счита, че правните изводи на ОС – Добрич, които дават превес на отегчаващите вината обстоятелства не са обосновани и моли въззивния съд за наказание, което след редукцията да бъде в размер на 7 години „лишаване от свобода“, както и да бъде намален размерът на присъденото обещетение.\r\nВарненският апелативен съд ще се произнесе с решение в установения от закона 30 дневен срок.", "date": "2017.09.25", "title": "Варна: Обжалват пред Апелативния съд 10-годишна присъда за опит за убийство, извършен в Балчик"}
{"url": "http://www.focus-news.net/news/2017/09/25/2439555/varna-19-godishen-mladezh-e-zaginal-pri-katastrofa-v-rayona-na-selo-momchilovo.html", "text": "19-годишен младеж от село Есеница е загинал при катастрофа в района на село Момчилово, община Ветрино. Това съобщиха от ОДМВР – Варна. Инцидентът е станал около 12.40 часа днес. По първоначална информация 19-годишният младеж е управлявал лек автомобил, но в десен завой е изгубил контрол над превозното средство, излязъл е от платното за движение и се е блъснал в отводнителна канавка. Вследствие на катастрофата водачът е загинал на място, 16-годишен пътник в автомобила е откаран в болница, контактен, с болки в главата. По случая е образувано досъдебно производство.", "date": "2017.09.25", "title": "Варна: 19-годишен младеж е загинал при катастрофа в района на село Момчилово"}
{"url": "http://www.focus-news.net/news/2017/09/25/2439556/petar-georgiev-komisiya-za-borba-s-protivoobshtestvenite-proyavi-sadovo-obshtestven-vazpitatel-zapochva-rabota-s-trimata-problemni-uchenitsi-ot-selskostopanskata-gimnaziya-v-sadovo.html", "text": "Обществен възпитател започва работа с тримата проблемни ученици от Селскостопанската гимназия. Това каза за Радио „Фокус“ - Пловдив председателят на Местната комисия за борба с противообществените прояви на малолетни и непълнолетни в Садово Петър Георгиев. По думите му назначеният специалист е психолог по образование. „Освен с децата той ще се срещне и индивидуално ще разговаря с родителите на провинилите се ученици, за да може да не се повтаря тази агресия“, добави Петър Георгиев. Той посочи, че предстои да се свика събрание на обществения съвет към гимназията. Това ще се случи след провеждането на педагогическия съвет в селскостопанската гимназията, на който трябва да се вземе решение какви санкции ще понесат тримата ученици за действията си. \"Още през тази седмица общественият възпитател започва работа индивидуално с всеки от провинилите се ученици и техните семейства\", коментира Петър Георгиев. Той посочи, че през последната година няма регистриран подобен случай на проявена агресия на ученици в община Садово. „Задължително трябва да има наказание за тримата ученици“, каза още Петър Георгиев.\r\nКристиян ГАРОВ", "date": "2017.09.25", "title": "Петър Георгиев, Комисия за борба с противообществените прояви – Садово: Обществен възпитател започва работа с тримата проблемни ученици от Селскостопанската гимназия в Садово"}
{"url": "http://www.focus-news.net/news/2017/09/25/2439557/stara-zagora-spirat-dvizhenieto-na-avtomobili-v-rayona-na-stadion-beroe-zaradi-futbolna-sreshta-tazi-vecher.html", "text": "Спират движението на автомобили в района на стадион \"Берое\" в Стара Загора заради футболна среща тази вечер. Това съобщиха от пресцентъра на Община Стара Загора.\r\nЗа осигуряване на безопасно провеждане на футболната среща между отборите на ПФК „Берое” – Стара Загора и ПФК „Левски“ - София, която ще се проведе на 25.09.2017г. от 20:00 часа на стадион „Берое“, се въвеждат временни ограничения на движението на превозни средства.\r\nЗа времето от 18:00 часа до 23:00 часа на 25.09.2017г. ще бъде спряно движението на ППС (с изключение на градския транспорт и живущите в района граждани, които да бъдат пренасочвани в близките улици или допускани срещу документ за самоличност), по следните улици:\r\n-\tпо ул. „Августа Траяна“, от кръстовището с ул. „Отец Паисий“, в посока стадион „Берое“;\r\n-\tпо ул. „Александър Батенберг“, от кръстовището с ул. „Генерал Столетов“, в посока стадион „Берое“;\r\n-\tул. „23-ти декември“, ул.“Спортна“, ул. „Мавзолея“, ул. „Тунджа“ и ул. „Бончо Бонев“ – в двете посоки;\r\n-\tул.“ Охрид“, ул. „Странджа“ и ул. „Братя Митови“ - в посока стадион „Берое“.\r\nДвижението ще се нормализира незабавно след приключване на мероприятието,  по преценка на служителите пряко ангажирани с охраната на събитието.", "date": "2017.09.25", "title": "Стара Загора: Спират движението на автомобили в района на стадион \"Берое\" заради футболна среща тази вечер"}
{"url": "http://www.focus-news.net/news/2017/09/25/2439558/radoslav-boyukliyski-odmvr-kyustendil-v-ramkite-na-polovin-godina-v-oblastta-sa-stanali-8-katastrofi-s-uchastieto-na-detsa-do-17-godini.html", "text": "В рамките на половин година в Кюстендилска област са станали 8 катастрофи с участието на деца до 17 години. Това съобщи на пресконференция Радослав Боюклийски, началник на сектор „Пътна полиция” към Областна дирекция на МВР – Кюстендил, предаде репортер на Радио „Фокус” – Кюстендил. Според Боюклийски при тези катастрофи има 8 ранени и 1 загинал. \"Пострадалите са били в качеството на водач на лек автомобил, пътник в лек автомобил, пътник на мотопед и пешеходец. Повечето катастрофи са станали в населени места. За същия период на 2016 година катастрофите са с една повече, ранените са с един по-малко, а загиналите с един повече\", каза още той. По думите му в периода на лятната ваканция в Кюстендилска област са настъпили 3 катастрофи с лица до 17 години. Боюклийски добави, че 2 от тях са тежки, с двама ранени. Произшествията са станали извън населени места.\r\nВенцеслав ИЛЧЕВ", "date": "2017.09.25", "title": "Радослав Боюклийски, ОДМВР - Кюстендил: В рамките на половин година в областта са станали 8 катастрофи с участието на деца до 17 години"}
{"url": "http://www.focus-news.net/news/2017/09/25/2439559/premierat-boyko-borisov-ot-panaira-v-plovdiv-ne-vyarvam-che-ima-takav-idiot-v-darzhavata-koyto-da-si-pomisli-che-sam-tuk-za-zatoplyane-na-otnosheniyata-s-georgi-gergov-i-bsp.html", "text": "Не вярвам, че има такъв идиот в държавата, който да си помисли, че съм тук, за затопляне на отношенията с Георги Гергов и БСП. Това каза пред журналисти в Пловдив премиерът Бойко Борисов, след откриването на Международния технически панаир, в отговор на въпрос дали мнозина ще свържат присъствието му там със знак за затопляне на отношенията с Георги Гергов и БСП, предаде репортер на Радио „Фокус” Пловдив. „Аз не вярвам, че има такъв идиот в държавата. Не мнозина, един идиот не мога да си представя”, отговори премиерът. \r\n„Пловдивският панаир е толкова традиционен, от толкова години се прави, огромна численост на български компании и на иновации от цял свят виждате тук – най-новото, най-съвременното. Наслушах се на такива глупости. И вчера социалдемократите излязоха в Германия и казаха - ще оставаме в опозиция. Това е нормално, но е нормално и да ги поканят. И ние ги поканихме – едно единствено нещо е водено като преговор - за председател на парламента. Тук е Гергов, да дойде да го потвърждава“, коментира Борисов, като допълни, че това би спомогнало за спокойствие и задружност на пленарните заседания по време на Председателството на Съвета на ЕС. „И за това го предложихме. Какви са тези работи – някой искал да купи някого? Ние отидохме, преговаряхме ясно и публично. Г-н Гергов си носи  и политическата, и партийната и цялата отговорност. Едно единствено нещо – говорихме за председател на парламента. Той се обади, аз му се обадих, казахме „ок“. Моята партия беше против, защото казаха, когато сложим председател на парламента, целият дневен ред ще се определя от него. Въпреки този риск ние казахме да, но за политическата стабилност и Председателството, това можем да го предложим. За коалиция никога не сме говорили, нито те са искали, нито ние сме искали. Какво след това ни натоварвате с такива очаквания – мнозина щели да попита дали сме си затоплили отношенията. Ами според мен ще е глупаво, няма де е европейско, ако дойда на панаира и кажа Гергов да не е до мен или да не идва на откриването“, заяви още премиерът.", "date": "2017.09.25", "title": "Премиерът Бойко Борисов от панаира в Пловдив: Не вярвам, че има такъв идиот в държавата, който да си помисли, че съм тук за затопляне на отношенията с Георги Гергов и БСП"}
{"url": "http://www.focus-news.net/news/2017/09/25/2439560/ombudsmanat-maya-manolova-hronichnoto-nedofinansirane-na-zdraveopazvaneto-i-neraboteshtoto-zakonodatelstvo-sa-sred-prichinite-za-agresiyata-nad-lekarite.html", "text": "За пет години има над 400 случая на насилие над медицински лица, които са завършили само с три ефективни присъди, а в 15 случая само с условна или друга присъда. Това каза омбудсманът Мая Манолова на кръгла маса „Мерки за превенция на агресията срещу медицински лица“, с която се постави началото на националната кампания „Да спасяваш е призвание, не заслужава наказание!“, съобщиха от пресофиса на омбудсмана. Инициативата се провежда под патронажа на националния обществен защитник и е организирана от Българския лекарски съюз (БЛС) за превенция на насилието над медицински лица у нас.\r\nМанолова подчерта, че е приела без колебание да стане патрон на кампанията, защото като омбудсман, юрист и гражданин не приема насилието, винаги се е отнасяла с внимание към проблемите на здравеопазването и изпитва огромно уважение към лекарското съсловие и БЛС. „За мен това не е нов проблем. През 2013 г. в качеството си на зам.-председател на 42-рия парламент бях автор и внесох заедно с други колеги предложения за промени в Наказателния кодекс, с които да бъдат криминализирани посегателствата върху лекари и върху медицински лица по време на тяхната работа. Тези посегателства да бъдат приравнени като посегателствата срещу полицаи, срещу съдии, прокурори, срещу магистрати. Тогава отчетохме приемането на този законопроект, между другото с пълно единодушие, като огромен успах, защото по този начин смятахме, че даваме знак към обществото, че лекарите, медицинските лица имат зад гърба си институциите, че всички тези, които 24 часа в денонощието, 7 дни в седмицата се посвещават на здравето и проблемите на хората ще имат необходимата закрила, а всички които посягат върху тях ще получат справедливо наказание“, каза Манолова и добави, че законодателството не работи, правоприлагането не е ефективно и трябва да се търсят други решения.\r\nОбщественият посредник подчерта, че насилието над медици е проява преди всичко на засилващата се агресия в българското общество, която се дължи на липсата на справедливост и съпътстващото чувство за безнаказаност. \r\n„Хората са свидетели на огромни неправди, които остават на практика без последствия и без наказание. Те са свидетели на престъпления, за които няма възмездие и оттам у тях остава усещането, че при лошо работеща правоохранителна система е по-лесно да търсят саморазправа и сами да се справят с неправдите, с несправедливостите, които виждат“, аргументира се Манолова.\r\nТя посочи, че хроничното недофинансиране в сферата на здравеопазването е другата причина за нарастващата агресия над медици у нас.\r\n„Според данни на пациентски организации хората вече доплащат над 50 %, или близо 50% от лечението от джоба си. Това, според мен, е причина и за напрежението между пациенти и между лекари. Мога да си представя как се чувства един лекар, който трябва да обясни на пациента, че за да му бъде осигурено най-доброто лечение, най-добрите импланти, консумативи, или нещо друго, което е важно, е необходимо да си доплати. В същото време, това е на фона на мизерното заплащане, особено за някои специалисти, особено за средния медицински персонал, срещу което има 24-часови ангажименти, труд на няколко смени, поради недостигащи кадри, обобщи омбудсманът.\r\nКато друга причина за агресията срещу медиците Манолова посочи и конфронтацията, която политиците насаждат в обществото. \r\n„В близкото минало много честно сме били свидетели на това, как едни политици оправдават собствената си отговорност за лошото състояние на здравната ни система – с лекарите, с лекарските организации, с лечебните завадения. Подклаждането на недоверие и на противопоставяне и противоборство в системата на здравеопазването дава краткотраен положителен резултат за въпросните политици, но в дългосрочен план наистина е катастрофален за доверието в системата, за доверието между пациенти и лекари“, каза още омбудсманът.\r\nМанолова призова цялото общество и политиците за повече толерантност, добронамереност и доверие в системата на здравеопазването между лекари и пациенти. \r\n„Всеки има проблеми, всеки има неблагополучия, всеки може да сгреши, нека при най-малкият повод да не се хващаме за пистолетите, ако следваме този път, в крайна сметка няма да се налага да криминализираме всичко и всеки“, завърши Манолова.\r\nНа форума бяха изнесени данни, от които става ясно, че само за първите 6 месеца на т.г. случаите на посегателство над медицински лица у нас са 26, като за сравнение за цялата 2016 г. те са били 28, а за 2015 г. - 47.\r\nНад 100 пък са регистрираните нападения само над екипи на спешната помощ за последните две години и половина. По информация на лечебните заведения в страната от 2013 г. досега случаите на насилие над медици са 70-80 средно годишно, а ефективните присъди за същия период са едва 3, като условните, пробацията и глобата са общо 15. \r\nСред 1400 анкетирани медицински лица, всеки втори е заявил, че е бил обект на агресия. На този фон  - 91.2% от медицинските специалисти у нас не подават жалби в полицията и 96.3% не сигнализират прокуратурата. Проучване на БЛС отчита, че едва 5% от пациентите одобряват здравната система, а необходимостта от доплащане за здравни услуги е сред основните причини за недоволство на пациентите.\r\nВидео от изказването на омбудсмана тук: https://youtu.be/8XmW68j6VrU", "date": "2017.09.25", "title": "Омбудсманът Мая Манолова: Хроничното недофинансиране на здравеопазването и неработещото законодателство са сред причините за агресията над лекарите"}
{"url": "http://www.focus-news.net/news/2017/09/25/2439561/daniel-panov-kmet-na-veliko-tarnovo-blagodarya-na-zhitelite-na-obshtinata-i-na-vsichki-institutsii-za-otlichnata-organizatsiya-na-sabitiyata-za-denya-na-nezavisimostta.html", "text": "Искрено благодаря на великотърновци и на всички институции, с които успешно организирахме и реализирахме богатата програма по повод 109-годишнината от обявяването на Независимостта на България, продължила няколко дни. Това се казва в поздравителен адрес от кмета на Община Велико Търново Даниел Панов до жителите на общината и всички институции, взели участие в подготовката и реализирането на събитията по повод 109-годишнината от обявяването на Независимостта на България, съобщиха от пресцентъра на Община Велико Търново. В поздравителния адрес се посочва още: \"Събитията зарадваха десетки хиляди наши съграждани и гости от страната и чужбина. Благодаря на екипа ми, на служителите на полицията, пожарната, на Спешна помощ, на партньорите ни от различни организации, сдружения, на бизнеса. Отговорното и професионално изпълнение на ангажиментите отново доказа как Велико Търново е град за пример, в който и най-мащабните събития преминават спокойно и без напрежение. Благодаря на всички великотърновци и гости – вашето поведение превръща Старата столица в красив и спокоен европейски град\".", "date": "2017.09.25", "title": "Даниел Панов, кмет на Велико Търново: Благодаря на жителите на общината и на всички институции за отличната организация на събитията за Деня на Независимостта"}
{"url": "http://www.focus-news.net/news/2017/09/25/2439562/kurir-sarbiya-srabska-lista-oproverga-kosovskiya-prezident-tachi-che-shte-podkrepi-sazdavaneto-na-armiya-na-kosovo.html", "text": "Говорителят на \"Сръбска листа\", Игор Симич, опроверга твърденията на косовския президент Хашим Тачи, заяви, че политическата партия на косовските сърби няма да подкрепи създаването на армия на страната, предава сръбското електронно издание Kurir. \r\nСимич, който е избран за депутат в косовския парламент, е направил изявление от името на партията по повод намеренията на Тачи армията на Косово до края на годината да се формира. .Тереза Герова", "date": "2017.09.25", "title": "Kurir (Сърбия): \"Сръбска листа\" опроверга косовския президент Тачи, че ще подкрепи създаването на армия на Косово"}
{"url": "http://www.focus-news.net/news/2017/09/25/2439563/dha-erdogan-razgovorya-po-telefona-s-putin-za-da-obsadi-opita-za-referendum-v-severen-irak.html", "text": "Турският президент проведе днес телефонен разговор със своя руски колега Владимир Путин, предаде информационната агенция Догу хабер ажансъ (ДХА). Според източници от Президентството двамата лидери са разменили мнения по процеса на водените преговори по Сирийската криза в Астана и за днешния „опит за референдум” на автономната кюрдска власт в Северен Ирак. Ердоган и Путин са подчертали своите позиции за запазване на териториалната цялост на Ирак. Двамата президенти са се договори да обсъдят по-подробно всички тези въпроси по време на визитата на Путин в Анкара този четвъртък, посочва още ДХА. Георги Димов", "date": "2017.09.25", "title": "ДХА: Ердоган разговоря по телефона с Путин – за да обсъди „опита за референдум” в Северен Ирак"}
{"url": "http://www.focus-news.net/news/2017/09/25/2439564/blagoevgrad-obshtinskite-savetnitsi-shte-glasuvat-otpuskaneto-na-finansova-pomosht-za-stanislav-chaushki-postradal-ot-nanesen-mu-poboy.html", "text": "На предстоящата редовна сесия в петък общинските съветници ще гласуват отпускане на еднократна финансова помощ на жители на Община Благоевград, съгласно приетите от Общински съвет критерии и целеви групи. Предвидено е отпускането на сумата от 4 000 лева в помощ на Станислав Чаушки, който пострада сериозно в следствие на жестокия побой нанесен му в нощта на 16 срещу 17 юни. Това съобщи за Радио „Фокус“ – Пирин Магдалена Тренчева, експерт „Връзки с обществеността“ към Общински съвет – Благоевград.  Наред с благотворителната кампания в помощ на 23 годишния Станислав, в която Община Благоевград взе активно участие, сега местните парламентаристи отпускат и еднократна финансова помощ за да подпомогне семейството в разходите по операциите и рехабилитацията му. Общинските съветници ще гласуват предложение относно удостояване със званието „Почетен гражданин на Благоевград“ на Мая Нешкова за принос в развитието на съвременната българска музика и култура и популяризирането на Благоевград, по повод 60 годишния ѝ юбилей. В дневния ред на предстоящата сесия е включено и предложение за закриване на Дом за деца лишени от родителска грижа „Св. Николай Мирликлийски“ за деца на възраст от 7 г. до 18/20 г., гр. Благоевград, считано от 1 януари 2018 г. Към момента в дома има едно дете настанено на постоянна грижа, осем деца на седмична грижа и четири деца на дневен престой. За всички тях текат процедури за реинтегриране в семейства или в среда близка до семейната. Базата на дома ще бъде преобразувана в център за друг тип социални услуги за деца с увреждания. На предстоящата сесия ще бъде разгледано и предложение относно одобряване, на Подробен устройствен план (ПУП) – парцеларен план (ПП) за трасе на разпределителен газопровод и газопроводни отклонения до имоти в землището на с. Изгрев. Предложенията, включени в дневния ред на предстоящото заседание, са разгледани от постоянните комисиите към местния парламент. Сесията на Общински съвет – Благоевград ще се проведе на 29 септември, от 9.30 часа, в зала „22-ри Септември”.", "date": "2017.09.25", "title": "Благоевград: Oбщинските съветници ще гласуват отпускането на финансова помощ за Станислав Чаушки, пострадал от нанесен му побой"}
{"url": "http://www.focus-news.net/news/2017/09/25/2439565/sofiya-ekip-ot-arheolozi-shte-predstavi-nahodki-namereni-tova-lyato-na-obekta-pri-ploshtad-sveta-nedelya.html", "text": "Екип от археолози под ръководството на д-р Весела Кацарова ще представи находки намерени на обекта при площад „Света Неделя“ през това лято. Това съобщиха от пресцентъра на Столична община. Намерените находки подкрепят научната хипотеза, че в една от разкритите сгради  на днешния площад „Света Неделя“ се е намирала монетарницата на Сердика. Събитието ще се състои на 26 септември, в 12.00 часа, в Регионалния исторически музей - София на площад „Бански“. Находките ще бъдат представени от ръководителя на екипа д-р Весела Кацарова от Националния археологически институт с музей при БАН. На събитието ще присъстват кметът на София Йорданка Фандъкова и зам.-кметът Тодор Чобанов.", "date": "2017.09.25", "title": "София: Екип от археолози ще представи находки, намерени това лято на обекта при площад „Света Неделя“"}
{"url": "http://www.focus-news.net/news/2017/09/25/2439566/kyustendil-obshtinskiyat-savet-shte-razgleda-predlozhenie-za-bezvazmezdnoto-polzvane-na-uchilishtnite-byufeti-ot-strana-na-obshtinsko-predpriyatie-uchenichesko-hranene.html", "text": "Общинският съвет в Кюстендил ще решава за безвъзмездното ползване на училищните бюфети от страна на Общинско предприятие „Ученическо хранене”. Това съобщи пред Радио „Фокус” – Кюстендил Луиза Бъзовичка, главен технолог към предприятието. По думите ѝ с решение на Общински съвет от 2014 година, бюфетите на 4 училища са предоставени за безвъзмездно ползване на общинското предприятие. Сега се предлага към предприятието да преминат и останалите училищни бюфети. В докладна от директора на Езикова гимназия „Д-р Петър Берон” е изразено желание търговският обект за закуски в двора на гимназията да бъде предоставен за ползване на Общинско предприятие „Ученическо хранене”. Предлага се и павилион за закуски в Основно училище „Даскал Димитри”, както и част от първия етаж на Основно училище „Марин Дринов” да бъдат също предоставени за ползване от общинското предприятие. Целта е във всички общински училища да се предлагат здравословни закуски, с което да бъдат задоволени всички норми за здравословно хранене на учениците.\r\nВенцеслав ИЛЧЕВ", "date": "2017.09.25", "title": "Кюстендил: Общинският съвет ще разгледа предложение за безвъзмездното ползване на училищните бюфети от страна на Общинско предприятие „Ученическо хранене”"}
{"url": "http://www.focus-news.net/news/2017/09/25/2439567/sport-nyama-da-ima-dopalnitelno-nakazanie-za-trenyora-na-manchestar-yunayted.html", "text": "Футболната асоциация на Англия (ФА)няма да предприема допълнителни действия срещу треньора на Манчестър Юнайтед Жозе Моуриньо, който бе отстранен в заключителните минути на двубоя със Саутхамптън, след като стъпи на терена по време на двубоя. \r\nСъдийският доклад е показал, че Моуриньо не е действал преднамерено, затова от ФА са решили да не налагат наказания за португалеца.", "date": "2017.09.25", "title": "Спорт: Няма да има допълнително наказание за треньора на Манчестър Юнайтед"}
{"url": "http://www.focus-news.net/news/2017/09/25/2439568/bonka-ichkova-sindikat-na-balgarskite-uchiteli-blagoevgrad-shte-nastoyavam-da-se-uvelichat-zaplatite-na-nepedagogicheskiya-personal-v-obshtinata.html", "text": "Ще настоявам да се увеличат заплатите на непедагогическия персонал в община Благоевград. Това каза за Радио „Фокус“ – Пирин Бонка Ичкова, председател на Синдиката на българските учители – Благоевград. Тя обясни, че съвсем на скоро е получила анекс към колективния трудов договор и е притеснена, че няма достатъчно добър контрол над директорите как изразходват средствата, които идват чрез единния разходен стандарт. „Важно е да отбележим обаче, че е записано следното: Средствата в размер на 80 милиона лева, получени в резултат на повишението на стандартите за делегираните от държавата дейности, се изразходват единствено за увеличение на индивидуалните работни заплати, допълнително възнаграждение за трудов стаж, професионален опит и съответните осигурителни вноски на всички заети в предучилищното и училищното образование. Също така има заповед, че всяка една индивидуална работна заплата се увеличава с не по-малко от 15% и при остатък, ние впрочем вече сме отчели, че в няколко училища остава такъв, средствата се изплащат за допълнително възнаграждение за постигнати високи резултати, както и за увеличение на индивидуалните основни работни заплати на непедагогическия персонал“, каза още Ичкова. „Мога да кажа, че аз лично ще настоявам чрез председателите на Синдиката на българските учители в страната, в Благоевград, защото съм сметнала, че остават средства, да се увеличат заплатите и на административния и помощен, тоест непедагогическия персонал. Според мен не е честно един помощник-възпитател, който работи в детска градина почти наравно с учителя, да продължава да е с минимална работна заплата. Важно е да отбележим, че не малко от тези помощник–възпитатели са изкарали допълнителни курсове и са придобили съответния документ, който обаче кметовете не признават“, посочи Ичкова.\r\nЛивия НИНОВА", "date": "2017.09.25", "title": "Бонка Ичкова, Синдикат на българските учители – Благоевград: Ще настоявам да се увеличат заплатите на непедагогическия персонал в общината"}
{"url": "http://www.focus-news.net/news/2017/09/25/2439569/tsvetan-tsvetanov-gerb-s-izgrazhdaneto-na-obrazovatelna-sportna-infrastruktura-pravitelstvoto-pomaga-za-populyariziraneto-na-sporta.html", "text": "Председателят на ПГ на ГЕРБ Цветан Цветанов се включи в откриването на Европейската седмица на спорта във Враца. Това съобщиха от пресцентъра на ПП ГЕРБ. Близо 150 ученици в три отделни възрастови групи премериха сили в организираните щафетни игри. Откриването се състоя на спортен комплекс „Христо Ботев“ – Враца и на него присъстваха още Ваня Колева, заместник-министър на младежта и спорта, кметът на община Враца Калин Каменов, областният координатор и народен представител инж. Петя Аврамова и общинският ръководител и областен управител Малина Николова.\r\n„Правителството пое ангажимент да изгради образователна спортна инфраструктура, която ще даде допълнителна сила и масовост на спорта. В изградените физкултурни съоръжения децата ще могат да тренират спорт професионално. Закритата лекоатлетическа писта във Враца е изключително подходяща за подготовка. Разбира се, всяка една нова придобивка е добре приета. Затова приветствам кмета и народните представители за техните усилия във Враца да се случват подобни добри неща“, заяви Цветанов пред деца, родители и гости на събитието. Той посочи, че всички могат да се възползват както от Европейската солидарност, така и от новите 624 милиона, които ще бъдат вложени в образователната инфраструктура и спортните съоръжения. \r\nЦветанов поздрави треньорите и участниците в щафетните ученически игри и изрази увереност, че съвременните треньорски програми ще изградят бъдещите световни и олимпийски шампиони. „България се гордее със своите шампиони и те са пример за идващите след тях“, каза още той.", "date": "2017.09.25", "title": "Цветан Цветанов, ГЕРБ: С изграждането на образователна спортна инфраструктура правителството помага за популяризирането на спорта"}
{"url": "http://www.focus-news.net/news/2017/09/25/2439570/kyustendil-obshtinskata-bolnitsa-v-dupnitsa-organizira-sedmitsa-na-otvorenite-vrati-za-borba-s-tuberkulozata.html", "text": "Общинската болница в Дупница организира Седмица на отворените врати за борба с туберкулозата. Това съобщиха за Радио „Фокус” – Кюстендил от многопрофилна болница „Свети Иван Рилски”. В рамките на обявената инициатива, която ще продължи до 29 септември, ще се извършват безплатни прегледи за туберкулоза в отделението по белодробни заболявания. За проверка на здравния статус на желаещите ще бъде направена проба манту. В случай, че има положителен резултат, ще бъдат проведени и други изследвания и консултации. От началото на годината това е втора подобна кампания. При първата кампания са се включили 32 души, при които не са открити съмнения за туберкулоза.\r\nВенцеслав ИЛЧЕВ", "date": "2017.09.25", "title": "Кюстендил: Общинската болница в Дупница организира Седмица на отворените врати за борба с туберкулозата"}
{"url": "http://www.focus-news.net/news/2017/09/25/2439571/kmetat-na-svishtov-gencho-genchev-do-kraya-na-godinata-obshtinata-zapochva-podgotovkata-na-proekti-za-okolo-25-mln-lv.html", "text": "До края на годината общината започва подготовката на проекти за водопреносна система, за инфраструктура, благоустрояване, екология и социалната политика за около 25 млн. лв. Това каза кметът на Свищов Генчо Генчев в интервю за Агенция „Фокус“ по повод традиционните празници „Свищовски лозници“, които се проведоха от 22 до 24 септември в града. По думите му по време на „Свищовските лозници“ малкият и средният бизнес са получили „глътка въздух“, особено заведенията и хранителните магазини, както и всички, които се занимават в областта на търговията. „Това обаче не е основното. Опитваме се да раздвижваме търговския пазар целогодишно, а не само по празници“, допълни кметът на Свищов. Той поясни, че усилията на общината до края на годината ще бъдат насочени към довършването на започнатите проекти. „Насочили сме усилия към подготовката на есенно-зимния сезон, снабдяването на детски градини и училища на територията на община Свищов с гориво, за да осигурим една нормална зима. Ще се занимаваме с подготовката на машините и с всичко, с което ще посрещнем зимата, която предстои. Сега ще започваме изкъртвания и ремонти на улици. До края на годината общината започва подготовката на проекти за водопреносна система, за инфраструктура, благоустрояване, екология и социалната политика за около 25 млн. лв. Те предстоят да бъдат входирани към различни оперативни програми за финансиране през следващата година“, каза още Генчо Генчев. \r\nДеница КИТАНОВА", "date": "2017.09.25", "title": "Кметът на Свищов Генчо Генчев: До края на годината общината започва подготовката на проекти за около 25 млн. лв."}
{"url": "http://www.focus-news.net/news/2017/09/25/2439572/petar-yankov-ornitolog-preletnite-ptitsi-zapochvat-da-se-izteglyat-po-rano-i-po-masovo.html", "text": "Прелетните птици започват да се изтеглят по-рано и по-масово. Това каза за Радио „Фокус“ Петър Янков, експерт от Българско дружество за защита на птиците в Природозащитен център “Пода”. По думите му едно от първите ята на бели щъркели е отлетяло на 5 август, което е било от порядъка на 3 000 птици, вместо ято до 50 птици. Според орнитолога причината за това не е известна. По думите му най-много бели щъркели прелитат в дните около 25 и 26 август. Тогава от около общо 260 000 щъркели, които минават за сезона през България, през този ден са преминали между 22 000 и 35 000 щъркели.\r\nВ момента наближава пиковият ден на миграцията на малкия креслив орел.“ Очаква се от порядъка на около 50 000 - 55 000 малки кресливи орли да преминат само над Бургас през този период. Тече и прелетът на пойните птици, на дъждосвирцовите птици. Преди около 4 - 5 дена беше много интензивно отлитането на един друг емблематичен вид - това е емблемата на защитената местност „Пода“ - бялата лопатарка, когато почти всеки ден над местността прелитаха между 50 до 100 бели лопатарки. Може да се каже, че прелетът тече активно и птиците постепенно ни напукат, което се вижда и по времето“, каза още орнитологът.\r\nМария РУСЕВА", "date": "2017.09.25", "title": "Петър Янков, орнитолог: Прелетните птици започват да се изтеглят по-рано и по-масово"}
{"url": "http://www.focus-news.net/news/2017/09/25/2439573/redzhep-tayip-erdogan-kam-erbil-edna-nosht-mozhe-vnezapno-da-doydem.html", "text": "Държавният глава на Турция Реджеп Тайип Ердоган предупреди регионалното кюрдско правителство в Ербил, че Анкара може да стартира при необходимост военна операция в Иракски Кюрдистан, като припомни действията в Северна Сирия, съобщава вестник Hurriyet.\r\n„Имаме 911-километрова граница със Сирия. Никога няма да позволим създаването на (терористистна държава). Както казах по-рано, една нощ ние може внезапно да дойдем. Направихме това с операция „Щита на Ефрат“. Всички опции са на масата за Сирия и Ирак“, предупреди Ердоган.Тереза Герова", "date": "2017.09.25", "title": "Реджеп Тайип Ердоган към Ербил: Една нощ може внезапно да дойдем"}
{"url": "http://www.focus-news.net/news/2017/09/25/2439574/rozalin-petkov-gerb-plovdivska-oblast-chetiri-golemi-obshtini-v-oblastta-shte-poluchat-sredstva-za-obrazovatelna-infrastruktura-po-op-regioni-v-rastezh.html", "text": "Четири големи общини в Пловдивска област ще получат средства за образователна инфраструктура по ОП „Региони в растеж“. Това са общините Пловдив, Карлово, Асеновград и Първомай, съобщи на пресконференция областният координатор на ГЕРБ - Пловдив - област Розалин Петков, предаде репортер на Радио „Фокус” - Пловдив. Програмата за кандидатстване с проекти е отворена от 2017 година. Община Карлово е кандидатствала по приоритетна ос 1 „Устойчиво градско развитие“ на ОПРР. Тя е сред общините с проектни предложения по инвестиционен приоритет образователна инфраструктура с включени инвестиции в спортна инфраструктура”, каза Розалин Петков. Проектите за финансиране на спортната инфраструктура вече са одобрени и включват изграждане, или възстановяване на спортни и игрални площадки в дворовете на учебните заведения и детските градини.\r\n„Към момента в Карлово вече са подписани договори за 11 млн. лева, от които 7.2 млн. лева за образователната инфраструктура на всички училища и детски градини”, добави Петков.\r\nДругата община, с която има подписан договор е Община Първомай. Договорът е за близо 1.3 млн. лева за рехабилитация и подобряване на материално-техническата база на Селскостопанската гимназия в града. Розалин Петков допълни, че предстои да бъде подаден проект от Община Асеновград – за обновяване и внедряване на мерки за енергийна ефективност на сградите на детски градини, модернизация на училища и рехабилитация на дворните пространства.\r\nОбщина Пловдив има подадени до момента проекти на стойност 41 млн. лева, от които одобрените за образователна инфраструктура са на стойност 6 милиона лева, в социалната сфера – за още 2 млн. лева и за градска среда – за 16 млн. лева”, добави Розалин Петков. \r\n\"350 млн. лева вече са разпределени по ОП „Региони в растеж” за образователна инфраструктура в 416 учебни заведения в страната\", съобщи народният представител Младен Шишков. \"В тях се обучават около 250 000 деца\", уточни той. 624 млн. лева общо трябва да бъдат разпределите за училищата в страната до 2020 година по оперативната програма. С проекти могат да кандидатстват 39 града – между тях всички общински центрове и най-големите 11 града извън тях.\r\nЦветана ТОНЧЕВА", "date": "2017.09.25", "title": "Розалин Петков, ГЕРБ - Пловдивска област: Четири големи общини в областта ще получат средства за образователна инфраструктура по ОП „Региони в растеж“"}
{"url": "http://www.focus-news.net/news/2017/09/25/2439575/mrt-makedoniya-zapochna-kampaniyata-za-mestnite-izbori-v-makedoniya.html", "text": "В Македония започна кампанията за местните избори, които ще се проведат през октомври, предава MPT.\r\nПървият тур на кметските избори и съветници ще се проведе на 15 октомври, а вторият – на 29 октомври. Общо 19 партии и коалиции ще се включат в изборите за местна власт. Тереза Герова", "date": "2017.09.25", "title": "МРТ (Македония): Започна кампанията за местните избори в Македония"}
{"url": "http://www.focus-news.net/news/2017/09/25/2439576/ministar-nikolina-angelkova-i-diplomati-shte-zasadyat-dravcheta-v-stolitsata-po-povod-predstoyashtiya-svetoven-den-na-turizma.html", "text": "Световният ден на туризма 27 септември ще бъде отбелязан със засаждане на дръвчета по инициатива на министъра на туризма Николина Ангелкова. Това съобщиха от пресцентъра на Министерство на туризма. В събитието, което ще се проведе на 26 септември, ще участват и представители на дипломатическия корпус в България. \r\nСветовният ден на туризма се чества от 1980 г., след като Световната организация по туризъм (СОТ) към ООН приема своя устав и така се утвърждава като фактор за развитието на туристическата индустрия отвъд националните граници. Тази година денят преминава под мотото „Устойчив туризъм – начин за развитие“, а празникът се чества от всички страни членки на СОТ.\r\nЗасаждането на дръвчетата ще се състои на 26 септември в София, от 11.00 часа, в Южен парк - 2 (зад Националния музей „Земята и хората“).", "date": "2017.09.25", "title": "Министър Николина Ангелкова и дипломати ще засадят дръвчета в столицата по повод предстоящия Световен ден на туризма"}
{"url": "http://www.focus-news.net/news/2017/09/25/2439577/nedyalko-slavov-oblasten-upravitel-na-smolyan-ot-1-dekemvri-2017-g-101-vi-alpiyski-batalyon-se-preobrazuva-v-polk.html", "text": "От 1 декември 2017 г. 101-ви Алпийски батальон се преобразува в полк. Това каза на брифинг в Смолян Недялко Славов, областен управител на Смолянска област, предаде репортер на Радио „Фокус” – Смолян. Областният управител заяви, че според приетия преди две години план за въоръжените сили преобразуването трябваше да стане през 2018 година, но то се случва по-рано - от 1 декември 2017 г. По  думите му като полк ще има и нови функции, като с увеличаване на числеността му от една страна районът ни ще има по-голяма сигурност и от друга, че ще има отделно звено за борба с последиците от природни бедствия - нещо, което беше отчетено като потребност при предходните бедствени ситуации. Славов каза още, че това става благодарение и на предишното правителство и на сегашното, като предишното е предвидило тази позитивна за региона промяна батальонът да се преобразува в полк, а на сегашното, че изтегля това събитие да стане по-рано от предвидения за това срок. Това се случва също и благодарение на съвместните усилия на всички заинтересовани институции – военнослужещи, областна администрация, общинска администрация. Зам.-кметът на Община Смолян Марин Захариев обясни, че Общината е поела ангажимент откъм социалното обезпечаване и е изпълнила този ангажимент. Общината прехвърля и предоставя общежитието, което се намира до КАТ в Смолян, където да могат  да се настанят военнослужещи в полка с техните семейства.\r\nДаниела БОЙКОВА", "date": "2017.09.25", "title": "Недялко Славов, областен управител на Смолян: От 1 декември 2017 г. 101-ви Алпийски батальон се преобразува в полк"}
{"url": "http://www.focus-news.net/news/2017/09/25/2439578/the-sunday-times-britanskata-armiya-e-zakupila-dronove-za-poveche-ot-15-mln-evro-koito-ne-mogat-da-se-izpolzvat-pri-dazhd.html", "text": "Британската армия е закупила дронове от типа Desert Hawk III ( производство на Lockheed Мartin) на обща стойност над 15 млн. евро, които не могат да летят по време на дъжд, пише британското издание The Sunday Times.  \r\nСпоред изданието част от дроновете е трябвало да бъдат изпратени в Естония, но са били задържани тъй като не са могли да се използват в лошо време.\r\nПо данни на The Sunday Times министерството на отбраната е похарчило 11,8 млн. евро за придобиването на дроновете и още над 3 млн. евро за техническото им обслужване..Тереза Герова", "date": "2017.09.25", "title": "The Sunday Times: Британската армия е закупила дронове за повече от 15 млн. евро, които не могат да се използват при дъжд"}
{"url": "http://www.focus-news.net/news/2017/09/25/2439579/afp-iran-obyavi-che-granitsata-s-irakski-kyurdistan-ostava-otvorena.html", "text": "Външният министър на Иран обяви в понеделник, че страната ще остави отворена границата си с Иракски Кюрдистан, въпреки провеждащия се днес референдум за независимост в областта, предава AFP. Заявлението опроверга по-ранното желание на Техеран да затвори сухоземните връзки с района.\r\nСпоред съобщението „Сухоземната граница между Иран и кюрдската област в Ирак е отворена“. За сега само границата по въздух с района е затворена, се казва още в становището.  Цанко Цолов", "date": "2017.09.25", "title": "AFP: Иран обяви, че границата с Иракски Кюрдистан остава отворена"}
{"url": "http://www.focus-news.net/news/2017/09/25/2439580/veliko-tarnovo-5-830-turisti-sa-posetili-vrah-tsarevets-prez-pochivnite-dni-za-denya-na-nezavisimostta.html", "text": "5 830 туристи са посетили връх Царевец през почивните дни за Деня на Независимостта. Историческата крепост по традиция беше най-посещавания обект във Велико Търново, съобщи за Радио „Фокус“ – Велико Търново Румяна Павлова, екскурзовод в Регионалния исторически музей. Тя заяви, че това е броят както на българските, така и на чуждестранните посетители. Сред тях е имало деца, ученици, семейства, възрастни хора, работещи, както и не малко групи. „Интересно е, че например, за 22 септември, когато входът на Царевец беше безплатен, той е посетен от 1 423 човека, от които близо 1 050 са били българи, а останалите – чужденци. Сред тях най-много румънци. На следващия ден – 23 септември стигнахме до цифрата 2 785 туристи, а в последния почивен ден – неделя сме отчели близо 1 600 посещения. Данните сочат, че Царевец е една от най-предпочитаните туристически дестинации в България“, каза още Румяна Павлова. Тя добави, че другият музеен обект, който беше с вход свободен на 22-ри септември – църквата „Св. 40 мъченици“, е посетена от 2 560 човека. На втория ден туристите са били около 560, а на третия – 300 човека. По думите ѝ останалите обекти също са предизвикали интерес, но броят на туристите в тях е значително по-малък.\r\nЛуиза ТРАНЧЕВА", "date": "2017.09.25", "title": "Велико Търново: 5 830 туристи са посетили връх Царевец през почивните дни за Деня на Независимостта"}
{"url": "http://www.focus-news.net/news/2017/09/25/2439581/detsa-ot-stolichno-uchilishte-posreshtnaha-uchebnata-godina-s-urok-za-gorata.html", "text": "Как да се грижим за гората бе един от първите уроци в часовете за извънкласна дейност, който ученици от 55 СУ „Петко Каравелов“ получиха през новата учебна година. Инициативата, която е част от кампанията „Лесовъд за един ден“ на Изпълнителна агенция по горите, се проведе днес в горска среда с участието на ученици и студенти - бъдещи лесовъди от Лесотехническия университет. Това съобщиха от пресцентъра на Изпълнителна агенция по горите. Под формата на забавни лесовъдски игри децата научиха повече за професията на лесовъда, за дейностите в горите, горските екосистеми и процесите, които протичат в тях. Учениците станаха „лесовъди за един ден“, като научиха как да се грижат за горите и техните обитатели. Студентите обясниха какви са функциите на гората и защо е ценно всяко дърво. \r\n„Възпитанието в любов и грижа за гората е най-добрият начин да се погрижим за  нейното бъдеще и да повишим екологичната култура от ранна детска възраст“, смята д-р инж. Ани Петракиева, гл. експерт в ИАГ и преподавател по дисциплината „Горска педагогика“ в Лесотехническия университет. „Повече от 100 студенти и експерти, служители в системата на горите преминаха обучение по дисциплината и организират занимания с деца в цялата страна, които се посрещат с голям интерес, както от децата, така и от учители и родители“, допълни г-жа Петракиева. \r\nПрез месец ноември предстои провеждането на „Лесовъд за един ден“ в цялата страна.", "date": "2017.09.25", "title": "Деца от столично училище посрещнаха учебната година с урок за гората"}
{"url": "http://www.focus-news.net/news/2017/09/25/2439582/erdogan-otnovo-skochi-sreshtu-es-promenyat-pravilata-za-davane-na-duzpa-po-vreme-na-samiya-mach.html", "text": "Турският президент Реджеп Тайип Ердоган направи изказване на международна среща  на омбудсманите в Истанбул, като на първо място засегна критиките и недоволството  на Анкара към ЕС, предаде информационната агенция Догу хабер ажансъ (ДХА).  „Искрените и бързи промени у нас в хода на преговорния процес с ЕС може би не достигнаха за да станем пълноправен член, но изключително много повишиха нашите демократични стандарти. Точно заради това когато ЕС зае едно противоречиво отношение, ние излязохме. Ако искат да променят името на критериите от Копенхаген на „критерии от Анкара”, ние пак ще продължим по своя собствен път; казахме им го. Открито и ясно го повтарям – в момента натам вървят нещата. … Знаете ли какви са нашите възражения? Когато се играе мачът – да не се променят правилата. Правилата за отсъждане на дузпа са ясни; мачът тече, а тези правила се променят. Може ли такова нещо? Ето, те точно това направиха срещу нас.”, обяснява още Ердоган, цитиран от ДХА. Георги Димов", "date": "2017.09.25", "title": "Ердоган отново скочи срещу ЕС: Променят правилата за даване на дузпа по време на самия мач"}
{"url": "http://www.focus-news.net/news/2017/09/25/2439583/burgas-s-poreditsa-ot-initsiativi-v-grada-shte-bade-otbelyazana-evropeyskata-sedmitsa-na-sporta.html", "text": "На 28 септември Бургас отбелязва Европейската седмица на спорта, която се провежда под мотото \"Бъди активен\". Това съобщиха от пресцентъра на Община Бургас. И тази година програмата е разнообразна, а инициативите в нея ще се проведат на три различни места.\r\nПатрон на Европейската седмица на спорта е г-н Красен Кралев, министър на младежта и спорта, който ще бъде и официален гост на събитията в нашия град. От Министерството на младежта и спорта са приготвили тематични подаръци за всички участници - тениски, футболни, баскетболни и волейболни топки.\r\nОт 9.30 часа на 28 септември ще се проведе спортен празник на различните зони в изцяло реновирания от Община Бургас двор на ОУ \"Братя Миладинови\". Той ще бъде посетен от министър Кралев и кмета Димитър Николов. Там ще се проведат двустранни срещи в различни спортове между бургаските деца и 40 техни гости от Четвърто основно училище \"Кирил Христов\" - Стара Загора. В 10.00 часа в двора на ОУ \"Васил Априлов\" ще бъде проведена демонстрация на Полицейска лична защита от служители на ОД на МВР - Бургас, както и задържане с куче, което е част от програмата на Детските полицейски управления на ОУ \"Васил Априлов\",  ОУ \"Свети княз Борис I\" и ОУ \"Свети Климент Охридски\", съвместна инициатива с ОД на МВР - Бургас. Също така състезатели на ОУ \"Васил Април\" и Фехтовален клуб \"Корсар\" ще покажат своите умения по фехтовка. Там ще бъде направена и презентация на уреди за превенция на различни заболявания, демонстрация на алкохолни очила и анализатор на телесни мазнини (Body Fat Monitor) от служители на  РЗИ - Бургас. В 11.15 часа програмата на събитието продължава на пл. \"Атанас Сиреков\" пред Община Бургас. Там ще се проведат \"Женски футболен хепънинг\", с участието на ЖФК \"Бургас\", както и демонстрация на степ аеробика и канго джъмп от Спортен център \"Аякс\". В 12.15 часа в байк зоната на парк \"Езеро\" състезателите на Спортен клуб по планинско колоездене \"Шор Инвейдърс\" ще демонстрират своите умения в дисциплината Dirt Jump.", "date": "2017.09.25", "title": "Бургас: С поредица от инициативи в града ще бъде отбелязана Европейската седмица на спорта"}
{"url": "http://www.focus-news.net/news/2017/09/25/2439584/reuters-siriyski-militsii-ochakvat-da-osvobodyat-rakka-do-mesets.html", "text": "Подкрепяни от САЩ милиции очакват да изтласкат частите на „Ислямска държава“ от град Ракка в рамките на месец, съобщи кюрдски командващ, предава Reuters. \r\nOт агенцията напомнят, че отрядите на Сирийските демократични сили успяха да превземат от джихадистите няколко квартала, намиращи се непосредствено на север от града. Битката за Ракка започна през юни, като кюрдските и арабски милиции са подкрепяни от американски въздушни удари.  . Цанко Цолов", "date": "2017.09.25", "title": "Reuters: Сирийски милиции очакват да освободят Ракка до месец"}
{"url": "http://www.focus-news.net/news/2017/09/25/2439585/pazardzhik-forum-za-kultura-i-ekologichno-obrazovanie-ekotsentrika-shte-se-provede-v-grada-ot-28-do-30-septemvri.html", "text": "От 28 до 30 септември Младежкият дом в Пазарджик ще реализира четвъртото издание на форума за култура и екологично образование „Екоцентрика“. Това съобщи за Радио „Фокус“ – Пазарджик Инна Церовска, директор на младежката институция. И тази година фокусът на вниманието ще бъде насочен срещу природосъобразния начин на живот на човека, който включва културата на хранене, движението, като източник на здраве и всичко свързано със здравословния начин на живот. „С помощта на изкуството, кулинарията, различни демонстрации и забавни игри ще разкрием пред участниците един нов свят, който укрепва и възстановява емоционалното и физическо здраве на човека и ще привлечем вниманието на младите хора към проблемите на околния свят и природата. В програмата ще представим инсталации предоставени от София Хартиен Арт фест. Една от целите на мултидисциплинарният форум е Образование и екология. Фокусът е върху ново разбиране за света, в който живеем – нови технологии и експерименти. Хартиено изкуство с ръчни хартии от растения и рециклиране на хартия. Ще представим и ежегодното издание за хартиено изкуство“, уточни Церовска. Тя добави, че Младежки дом – Пазарджик продължава доброто партньорство с културните организации на Пазарджик. Тази година в „Екоцентрика“ представяме приложната работилница „Хартиен свят“ съвместно с Художествена галерия „Станислав Доспевски“ и художничката Мария Баракова – Радева. Горица Вацева ще демонстрира приготвянето на здравословна кухня. В движенческата демонстрация ще се включат всички танцови и движенчески състави и школи на Младежки дом. Екологичният форум ще завърши с филм, посветен на хармонията с природата.\r\nАлбена ЖИЛЕКОВА", "date": "2017.09.25", "title": "Пазарджик: Форум за култура и екологично образование „Екоцентрика“ ще се проведе в града от 28 до 30 септември"}
{"url": "http://www.focus-news.net/news/2017/09/25/2439586/podp-dimitar-katsarov-obyaven-e-konkurs-za-73-voynishki-dlazhnosti-za-101-vi-alpiyski-polk-smolyan.html", "text": "Обявен е конкурс за 73 войнишки длъжности за 101-ви Алпийски полк – Смолян. Това каза на брифинг в Смолян подп. Димитър Кацаров, командир на военното формирование, предаде репортер на Радио „Фокус” – Смолян. Със заповед на министъра на отбраната на Република България от 12 септември 2017 г. е разкрита процедура по обявяване на 73 войнишки длъжности за приемане на военна служба на лица, завършили граждански, средни или висши училища в 101-ви Алпийски полк. Подп. Кацаров уточни, че конкурсите ще се проведат за времето от 5 февруари до 16 февруари 2018 г., но срокът за подаването на заявленията на кандидатите за военна служба за вакантните длъжности е кратък и е до 7 ноември 2017 г. Заявления се подават във Военно окръжие – Смолян, или във военните окръжия по места в работни дни. Конкурсът включва изпит по физическа подготовка, изпит-тест за обща култура и събеседване с кандидата. Кандидатите трябва да отговарят на две много важни условия. Възрастта на кандидатите трябва да е до 28 години към датата на подписване на договора за служба. Това означава, че когато догодина през февруари месец е конкурсът до края на месец февруари кандидатът трябва да не е навършил 28 години. 41-годишна възраст е за тези, които са напуснали армията, не са минали 10 години откакто са я напуснали, не са уволнени по дисциплинарен ред, имат право също да се завърнат в армията. Те обаче ще кандидатстват на равни условия с всички кандидати. Подп. Кацаров уточни, че наредбата за кандидатстване я има на сайта на министерството на отбраната, но всеки, който иска да получи по-подробна информация може да го направи на посочените в обявата телефони в самото поделение, където ще се проведе и конкурсът.\r\nДаниела БОЙКОВА", "date": "2017.09.25", "title": "Подп. Димитър Кацаров: Обявен е конкурс за 73 войнишки длъжности за 101-ви Алпийски полк – Смолян"}
{"url": "http://www.focus-news.net/news/2017/09/25/2439587/smolyan-natsionalniyat-trenyor-kam-federatsiyata-po-tenis-todor-enev-shte-iznese-otkrit-urok-v-grada-na-26-septemvri.html", "text": "Община Смолян съвместно с Българската федерация по тенис организира среща, инициирана от кмета Николай Мелемов, която ще бъде последвана от открит урок за всички деца и младежи, които спортуват тенис на корт в Смолян. Това съобщиха от пресцентъра на Община Смолян. От страна на федерацията ще присъства Тодор Енев, треньор на националния ни отбор,  както и други представители от федерацията. \"Целта е да се засили комуникацията  с двата Тенис клуба в Смолян, а също така да се популяризира този вид спорт\", съобщи зам.-кметът Марин Захариев.\r\nОткритият урок ще се състои на 26 септември, от 15.00 часа, на кортовете в кв. \"Райково\", а при дъждовно време в Спортната зала. Общината кани всички деца, които харесват този спорт, да присъстват на открития урок и да се срещнат с треньора на националния ни отбор.", "date": "2017.09.25", "title": "Смолян: Националният треньор към Федерацията по тенис Тодор Енев ще изнесе открит урок в града на 26 септември"}
{"url": "http://www.focus-news.net/news/2017/09/25/2439588/kakvo-se-promenya-v-germaniya-sled-izborite-za-bundestag-obzor.html", "text": "Ангела Меркел ще бъде канцлер на Германия и през следващите четири години. Данните от гласуването показват, че изборите за федерален парламент на ФРГ, проведени в неделя, 24 септември, печели Съюзът (ХДС/ХСС), който получи подкрепата на 33% от гражданите. \r\nГерманската социалдемократическа партия (ГСДП) - 20,5 % от избирателите. Подкрепата и за двете партии бележи значителен спад, в сравнение с предходните избори за Бундестаг от 2013 г. \r\nМинути след обявяването на първите неофициални резултати, рекордно ниски за социалдемократите, стана ясно, че голямата коалиция в Берлин отива в историята. \"Мястото на ГСДП е в опозиция\", потвърди фракционният лидер на партията Томас Оперман. Но това бе само първата промяна, която застига Берлин след неделяния вот за новия, 19-ти Бундестаг. Ангела Меркел спечели четвърти канцлерски мандат, но ХСС претърпя поражение\r\nВече е ясно, че Съюзът (ХДС/ХСС) почули един от най-слабите резултати в историята си. Това, разбира се, е удар за партията, но Християнсоциалният съюз на Хорст Зеехофер понесе сериозна загуба – подкрепата за нея падна с 10 %, в сравнение с вота през 2013 г. Точно тук и социолозите сгрешиха в прогнозите – очакваше се ХСС да събере 47 % от гласовете в Бавария. \r\nНо, както и самата Меркел отбеляза – стратегическите цели са постигнати: Съюзът (ХДС/ХСС) ще състави следващото правитество на Германия.Десните популисти влизат в Бундестага\r\nЗа първи път след създаването си през 2013 г. популистката „Алтернатива за Германия“ ще влезе в парламента с 89 мандата, след като 12,6 % от избирателите я подкрепиха с гласовете си. \r\nПартията на Фрауке Петри ще бъде третата сила в Бундестага. Но популистите няма да участват в правителството – нито една от останалите германски партии не би се съгласила на коалиция с тях. „Алтернатива за Германия“ вероятно няма да получи и ролята на опозиционен лидер, която ще поемат социалдемократите. Завръщането на свободните демократи в Бундестага\r\nМладият лидер на свободните демократи Кристиан Линднер успя да изведе от кризата Свободната демократическа партия (СвДП), която бе подкрепена от 10,7 % от избирателите. Успехът е сериозен, като се има предвид, че при предходното гласуване за Бундестаг те свободните демократи не успяха да минат петпроцентната бариера за влизане в парламента. \r\nСвДП се счита за естествен съюзник на партията на Меркел. Подобен коалиционен съюз биха одобрили и германските граждани, ако се съди по проучванията на общественото мнение. Но дори обединени, тези две партии няма да разполагат с абсолютно мнозинство в законодателния орган в Берлин. Ето защо Меркел вероятно ще започне преговори за коалиция и със „Зелените“ на Джем Йоздемир, които получиха 9,2 % от гласовете. Броят на депутатите в Бундестага ще бъде рекордно висок\r\nНовият федерален парламент на Германия ще бъде съставен от рекорден брой депутати – 709. До този момент най-големият Бундестаг в следвоенната история на страната бе съставен след изборите през 1994 г., когато в законодателния орган в Берлин влязоха 672-ма народни представители.\r\n„Няма друга демокрация в света с толкова много места в парламента“, заяви политологът Йоахим Бенке още в изборния ден в Германия. \r\nПрез последните четири години в германския парламент имаше 631 депутати. Обикновено броят им е 598. Влизането на свободните демократи и „Алтернатива за Германия“ налага въвеждането на т.нар. изравнителни мандати.Тереза Герова", "date": "2017.09.25", "title": "Какво се променя в Германия след изборите за Бундестаг (ОБЗОР)"}
{"url": "http://www.focus-news.net/news/2017/09/25/2439589/bonka-ichkova-sindikat-na-balgarskite-uchiteli-blagoevgrad-dovolni-sme-ot-uvelichenieto-na-uchitelskite-zaplati-no-s-nego-nyama-da-se-privlekat-poveche-hora-kam-profesiyata.html", "text": "Доволни сме от увеличението на учителските заплати, но само с това повишение няма да се привлекат повече хора към професията. Това каза за Радио „Фокус“ – Пирин Бонка Ичкова, председател на Синдиката на българските учители – Благоевград. По думите ѝ хората, които не са в сферата на образованието не трябва да си мислят, че в момента заплатите на учителите са кой знае колко големи. „Всъщност минималния праг на учител, който започва работа в тази сфера е 760 лева, но това е брутната заплата. Старшият учител получава 792 лева, а главният учител 836 лева. При цялата тази натовареност, всички ангажименти и психологически натоварвания, които понася учителя, това е една малка стъпква. Доволни сме от последното увеличение на заплатите, но е важно да видим как ще продължат напред от правителството, защото само с това повишение на заплатите няма да привлекат много хора“, каза още Бонка Ичкова. Тя добави, че за новата учебна 2017/2018 година има надеждата, че родителите ще имат малко повече ангажимент към своите деца, тоест ще се интересуват от това, което се случва с тях, а не да игнорират нещата. „Детето не се нуждае само от това родителя да му осигури джобни пари, но иска и специално отношение, защото в света, който ни заобикаля се случват много лоши неща. Ние всички трябва да бъдем отговорни към децата. Освен това се надявам най-после другите институции, които получават заплати и имат отговорности към образователния процес да се ангажират повече с него, не само на книга“, посочи Ичкова. Тя отбеляза, че в момента много се говори, че един мобилни групи обикалят по кварталите, за да видят къде има деца, които не ходят на училище. „Аз обаче до сега не съм получила данни някъде това да е дало резултат. Трябва да се въведат санкции за родителите, които спират децата си от училище, но не фиктивни, а реални и то финансови. Според мен нещо трябва да се променя в мисленето на българина и българското общество по отношение на образованието. Не е достатъчно да се мисли само, че едно дете трябва да получи просто някаква диплома, която да не отговаря на никакво съдържание, защото след това в живота този документ няма да свърши работа без съответните знания“, заяви Бонка Ичкова.\r\nЛивия НИНОВА", "date": "2017.09.25", "title": "Бонка Ичкова, Синдикат на българските учители – Благоевград: Доволни сме от увеличението на учителските заплати, но с него няма да се привлекат повече хора към професията"}
{"url": "http://www.focus-news.net/news/2017/09/25/2439590/veliko-tarnovo-blizo-18-000-poveche-sa-turistite-posetili-oblastta-za-parvoto-shestmesechie-na-2017-g-v-sravnenie-s-perioda-yanuari-yuni-2016-g.html", "text": "Близо 18 000 повече туристи са посетили историческите обекти във Велико Търново и региона за първото шестмесечие на 2017 година. Това сочат данните, събрани от Регионалния исторически музей във Велико Търново, съобщи за Радио „Фокус“ – Велико Търново екскурзоводът на РИМ Румяна Павлова. Тя уточни, че за първите 6 месеца на тази година са регистрирани 202 895 човека, а за същия период на миналата година те са били 184 000. „По възрастови групи за миналата година за първите 6 месеца обектите са посетени от 7 000 деца до 7 години, за тази година цифрата е почти същата. Учениците бележат ръст, което е добре. За първото полугодие на миналата година са били 45 468, за 6-те месеца на 2017 година те са 49 699 човека. Студентите запазват своя брой – между 7 000 и 8 000. Сравнително еднакъв е броят на българските туристи – с леко повишение през тази година. За миналата година първите шест месеца са били близо  66 000, тази година те са 68 165“, коментира Румяна Павлова. Тя уточни, че сериозен ръст има в броя на чуждите туристи – за миналата година те са били 56 400, а тази година са 71 523-ма.\r\nЛуиза ТРАНЧЕВА", "date": "2017.09.25", "title": "Велико Търново: Близо 18 000 повече са туристите, посетили областта за първото шестмесечие на 2017 г., в сравнение с периода януари – юни 2016 г."}
{"url": "http://www.focus-news.net/news/2017/09/25/2439591/kyustendil-obshtinata-e-osigurila-sredstva-za-finansirane-na-dopalnitelni-deynosti-po-obnovyavane-na-administrativnata-sgrada.html", "text": "Община Кюстендил е осигурила средства за финансиране на допълнителни дейности по обновяване на административната ѝ сграда. Това съобщи за Радио „Фокус” – Кюстендил Радмила Рангелова, зам.-кмет на Община Кюстендил. По думите ѝ основните дейности ще се финансират от Оперативна програма „Региони в растеж”, но допълнително ще бъде изградена вентилационна инсталация в архивното хранилище на общината и ще бъде направено конструктивно укрепване на покривната конструкция на сградата на общината. „Тук имаме заложени средства за собствен принос в размер на 176 640 лева, Община Кюстендил ще извърши дейности, които не се финансират по програмата, но са задължителни, за да може да функционира същата качествено. С тези средства ще бъде извършен ремонт на ВиК инсталацията, ще бъде изградена нова водопроводна инсталация, нова пожаро–известителна инсталация”, каза Радмила Рангелова. Ще бъде изградена и нова слаботокова инсталация. Със средства от оперативната програма ще бъдат въведени мерки за енергийна ефективност.\r\nВенцеслав ИЛЧЕВ", "date": "2017.09.25", "title": "Кюстендил: Общината е осигурила средства за финансиране на допълнителни дейности по обновяване на административната ѝ сграда"}
{"url": "http://www.focus-news.net/news/2017/09/25/2439592/rudaw-izbiratelnata-aktivnost-v-irakski-kyurdistan-e-65-do-1500-chasa.html", "text": "Избирателната активност на референдума за независимост, който се провежда в понеделник в Иракски Кюрдистан е 65% до 15:00 часа местно време, съобщава телевизия Rudaw. Изборният ден приключва в 18:00 часа местно време.\r\nВота за независимост на иракските кюрди предизвика някои остри международни реакции по време на кампанията за организирането му, но властите свикаха вота въпреки това. Цанко Цолов", "date": "2017.09.25", "title": "Rudaw: Избирателната активност в Иракски Кюрдистан е 65% до 15:00 часа"}
{"url": "http://www.focus-news.net/news/2017/09/25/2439593/veliko-tarnovo-avarien-remont-nalaga-spirane-na-vodata-na-selo-kutsina-za-24-chasa.html", "text": "Без вода за периода от 17.00 часа днес до 17.00 часа на 26 септември остава великотърновското село Куцина. Това съобщиха за Радио „Фокус“ – Велико Търново от водоснабдителното дружество във Велико Търново. Причината за преустановяването на водоподаването е нужда от извършване на авариен ремонт на водопроводната мрежа. От дружеството се извиняват за причинените неудобства и уверяват, че пpи възмoжнocт водата ще бъде пусната по-рано.\r\nЛуиза ТРАНЧЕВА", "date": "2017.09.25", "title": "Велико Търново: Авариен ремонт налага спиране на водата на село Куцина за 24 часа"}
{"url": "http://www.focus-news.net/news/2017/09/25/2439594/vidin-vodachi-na-avtomobili-i-peshehodtsi-poluchiha-listovki-ot-patni-politsai-na-peshehodna-pateka-do-su-tsar-simeon-veliki.html", "text": "Във Видин водачи на автомобили и пешеходци получиха листовки от пътни полицаи на пешеходна пътека до най-голямото видинско училище СУ „Цар Симеон Велики“, предаде репортер на Радио „Фокус“ – Видин. Директорът на ОД МВР – Видин старши комисар Янко Янколов и гл. инспектор Владимир Герасимов, началник на сектор „Пътна полиция“, обявиха официално началото на Седмицата за превенция на детската пътна безопасност в област Видин. „Обръщам се към децата – внимавайте, когато се движите по улицата, защото е опасно. Напомням на родителите: вашето поведение е пример за вашите деца. Бъдете добър пример и спазвайте правилата за движение – и като пешеходци, и като шофьори. Апелирам към водачите на моторни превозни средства – бъдете дисциплинирани и внимателни. И никога не забравяйте, че децата са най-уязвими на пътя”, каза ст. комисар Янко Янколов.  \r\nОт пресцентъра на ОД МВР – Видин посочиха, че в Седмицата за превенция на детската пътна безопасност в област Видин са предвидени открити уроци с беседи за безопасността на децата на улицата. Те ще се проведат във видински училища от пътни полицаи. Полицейската статистика сочи, че от началото на тази година до 20 септември на територията на Видинска област 28 деца и юноши са участвали в пътнотранспортни произшествия. Три от тях са били леко ранени – 5-годишно дете – пешеходец, 13-годишен пътник в автомобил и 17-годишен неправоспособен мотоциклетист. За щастие, на територията на региона няма загинали деца при пътни инциденти. Седмицата за превенция на детската пътна безопасност се провежда в рамките на традиционната полицейска акция „Децата тръгват на училище! Да ги пазим на пътя!“.", "date": "2017.09.25", "title": "Видин: Водачи на автомобили и пешеходци получиха листовки от пътни полицаи на пешеходна пътека до СУ „Цар Симеон Велики“"}
{"url": "http://www.focus-news.net/news/2017/09/25/2439595/ministar-valentin-radev-shte-uchastva-v-redovnata-sreshta-na-pravoprilagashtite-organi-s-pette-tyutyunevi-kompanii-ot-initsiativata-sreshtu-nezakonnata-targoviya-s-tsigari.html", "text": "Министър Валентин Радев ще участва в редовната среща на правоприлагащите органи с петте тютюневи компании от Инициативата срещу незаконната търговия с цигари. Това съобщиха от пресцентъра на МВР. Събитието ще се проведе на 26 септември, от 10.30 часа, в Гранд Хотел София, ет. 2, зала „София“. \r\nЗа поредна година петте компании от Инициативата срещу незаконната търговия с цигари – „Бритиш Американ Табако Трейдинг“ ЕООД, „Булгартабак холдинг“ АД, „Джапан Табако Интернешънъл България“ ЕООД, „Импириъл Табако България“ ЕООД и „Филип Морис България“ ЕООД – ще представят последните резултати от проучването (Empty Packs Survey) на потреблението на нелегални цигари в България, проведено през второто тримесечие на 2017 г. \r\nВ редовната среща с институциите, ангажирани с борбата с незаконната търговия с тютюневи изделия ще участва министърът на вътрешните работи Валентин Радев.", "date": "2017.09.25", "title": "Министър Валентин Радев ще участва в редовната среща на правоприлагащите органи с петте тютюневи компании от Инициативата срещу незаконната търговия с цигари"}
{"url": "http://www.focus-news.net/news/2017/09/25/2439596/kyustendil-rayonna-prokuratura-dupnitsa-e-obrazuvala-dosadebno-proizvodstvo-sreshtu-mazh-strelyal-s-avtomat-v-tsentara-na-grada.html", "text": "Районна прокуратура – Дупница е образувала досъдебно производство срещу Слави М. по обвинение в извършване на престъпление по чл. 325, ал. 1 от НК. Това съобщиха от пресцентъра на Апелативна прокуратура - София. Около 05.10 часа на 23 септември 2017 г., в гр. Дупница, на кръстовището на ул. „Родопи“ и ул. „Св. Иван Рилски“, обвиняемият М. произвел поредица хаотични изстрели с автомат. Огнестрелното оръжие е негова собственост и е законно притежаван. \r\nС извършените в тъмната част на денонощието непристойни действия, в оживен квартал на центъра на града, Слави М. грубо нарушил обществения ред и изразил явно неуважение към обществото.", "date": "2017.09.25", "title": "Кюстендил: Районна прокуратура – Дупница е образувала досъдебно производство срещу мъж, стрелял с автомат в центъра на града"}
{"url": "http://www.focus-news.net/news/2017/09/25/2439597/vratsa-zam-predsedatelyat-na-pp-gerb-tsvetan-tsvetanov-prisastva-na-otkrivaneto-na-saniran-zhilishten-blok-v-grada.html", "text": "Важно е, че хората повярваха в Програмата за енергийна ефективност на многофамилни жилищни сгради и повярваха, че това, което им се обещава от политиците може да бъде изпълнено. Kогато започна изпълнението на Програмата през 2014 година, мнозина саботираха процеса. Редица общини обаче успяха да направят необходимото и постигнаха успехи. Това каза председателят на ПГ на ГЕРБ и зам.-председател на партията Цветан Цветанов при откриването на санирана жилищна сграда на бул. „2-ри юни“ № 70 във Враца, обновена по Националната програма за енергийна ефективност. Цветовете, в които е обновен блокът са синьо и жълто. На лицева страна на сградата, на син фон е поставен символът на Европейският съюз – кръг с 12 златни звезди. Разгъната застроена площ на е 3876,57 кв. м, стойността на сключения договор е на сключения договор - 536 094, 03 лв. без ДДС. На откриването на обновената сграда присъстваха и народните представители от ГЕРБ инж. Петя Аврамова и Красен Кръстев, кметът на Община Враца Калин Каменов, областният управител на Враца Малина Николова, живущи в жилищния блок и жители на Враца. Водосвет за здраве отслужи митрополит Григорий.\r\n„Благодаря на кмета Калин Каменов за успеха, защото Община Враца беше една от последните, но вече сте в челните редици. Това означава, че и администрацията, и жителите на общината полагат усилия  и всички заедно успяват. Благодаря за подкрепата на местната и изпълнителната власт, на правителството на Бойко Борисов и на народните представители от Враца, защото без тяхната помощ няма как да се осъществи връзката между местната, изпълнителната и законодателната власт“, заяви Цветан Цветанов.\r\n„Ангажиментът, който имаме към Северозападна България, е изключително сериозен акцент в управлението на правителството на Бойко Борисов. Най-важната цел сега е изграждането на четирилентов път, свързващ Ботевград и Мездра, за да се облекчи трафикът и да се намали концентрацията на тежки пътнотранспортни произшествия“, каза още председателят на ПГ на ГЕРБ.\r\nЦветан Цветанов обясни, че по Оперативна програма „Региони в растеж“ са предвидени 624 млн. лева за подобряване на образователната и спортна инфраструктура, касаеща и енергийната ефективност на всички училища в България. „Нашето желание е програмата за енергийна ефективност да продължи. Това е вид социална политика, която стига пряко до хората. С програмата се подпомагат семействата и се удължава живота на сградите. Правим ги по-добри и по-комфортни за живеене“, категоричен бе Цветанов. Той допълни, че предстоят дебати по темата, след които парламентът ще приеме решение.", "date": "2017.09.25", "title": "Враца: Зам.-председателят на ПП ГЕРБ Цветан Цветанов присъства на откриването на саниран жилищен блок в града"}
{"url": "http://www.focus-news.net/news/2017/09/25/2439598/daily-sabah-turtsiya-e-nominirana-za-domakin-za-svetovnite-igri-po-vazdushni-sportove-prez-2020-godina.html", "text": "Турция е номинирана за домакин на световните игри по въздушни спортове, пише Daily Sabah. Изданието припомня, че страната бе първата държава, която през 1997 г. стана дом на състезанието. За мястото се съревновават още Малайзия, САЩ, Мексико и Австралия. Победителят ще бъде обявен на 25 октомври.\r\nИгрите се организират от Световната федерация по въздушни спортове, на всеки пет години за две седмици, като участниците се състезават в 14 дисциплини.  Цанко Цолов", "date": "2017.09.25", "title": "Daily Sabah: Турция е номинирана за домакин за световните игри по въздушни спортове през 2020 година"}
{"url": "http://www.focus-news.net/news/2017/09/25/2439599/veliko-tarnovo-71-500-chuzhdestranni-turisti-sa-posetili-oblastta-za-perioda-yanuari-yuni-2017-godina.html", "text": "3 300 китайци са посетили Велико Търново за периода януари – юни 2017 година. Общият брой на чуждестранните туристи, разгледали историческите обекти в област Велико Търново за първите 6 месеца е 71 500. Това каза за Радио „Фокус“ – Велико Търново Румяна Павлова, екскурзовод в Регионалния исторически музей в града. Тя добави, че по традиция най-много сред чуждестранните туристи са румънците – 12 200. По думите ѝ броят им е почти същия като през миналата година. „След тях е броят на американските туристи, които също не са малко. Говорим за жители на САЩ, Канада и Мексико – близо 11 500 души. Те проявяват сериозен интерес към арбанашките обекти и Царевец. Гостите и туристите от Великобритания са близо 5 600. Интересен е ръстът от страна на испанските туристи. През първите 6 месеца на 2017 г. те са били близо 4 600, а гостите от Франция са близо 4 400“, каза още Румяна Павлова. Тя добави, че сериозно увеличение се наблюдава в броя на посетителите от азиатските страни. От началото на годината до края на юни във Велико Търново са били 1 075 японци, 3 300 китайци и близо 5 000 жители на други азиатски страни. Спад бележат руските туристи.\r\nЛуиза ТРАНЧЕВА", "date": "2017.09.25", "title": "Велико Търново: 71 500 чуждестранни туристи са посетили областта за периода януари – юни 2017 година"}
{"url": "http://www.focus-news.net/news/2017/09/25/2439600/tihomir-trifonov-tehnolog-vav-vinarska-izba-vav-varna-usloviyata-v-regiona-sa-po-blagopriyatni-za-otglezhdane-na-beli-sortove-grozde.html", "text": "Условията в региона на Североизточна България са по-благоприятни за отглеждане на бели сортове грозде, както и на сортове грозде за производство на вино розе. Това каза в интервю за Радио „Фокус“ – Варна Тихомир Трифонов, технолог във винарска изба във Варна. „В Северна и Североизточна България климатът е по-мек по отношение на високите температури, нямаме такива горещини, както в южна България. Въздухът е по-влажен, особено край морето, което е предпоставка за провеждане на добра и равномерна зрялост при белите сортове грозде, без наличие на стрес в лозата, което води до продуциране на добри аромати, особено когато имаме периоди на ниски нощни и високи дневни температури. В такива условия се запазва по-добра свежест във вината заради това, че има запазени повече киселини в гроздето. Докато неподходящият район в Южна България кара това грозде да узрее малко насила заради по-високите горещини“, обясни Тихомир Трифонов. Той добави, че по друг начин стоят нещата при червените сортове грозде, където е необходима по-голяма годишна температурна сума, за да може те да продуцират повече багрилни вещества, полифеноли, танини, които обуславят характерните вкусови качества при червените вина. Според Тихомир Трифонов по отношение на червените сортове грозде за региона на Североизточна България е по-удачно да се правят вина тип розе. „Червените вина, които българинът е свикнал да консумира, никога не могат да се получат като качества в Северна и Североизточна България. Разбира се, че могат да се получат много хубави вина, но не с този интензитет и концентрация на танини, на багрилна материя и вкусови качества“, отбеляза Тихомир Трифонов. По думите му в последните години розето отбелязва сериозен ръст на потребление. „Виното тип розе допада много на потребителите като вкусови компоненти. Наистина има много добри и качествени вина, които се появиха в последните години на българския пазар. Винаги съм казвал, че в момента българският клиент може да се радва на изключително изобилие от качествени вина на прилични цени. Все пак цени от порядъка на 7 до 9 лева за бутилка вино в световен аспект това е една много прилична цена, особено за българско вино“, коментира Тихомир Трифонов. По думите му предвид закъснението на гроздобера в района на Североизточна България ще има известно закъснение и по отношение на появата на вината от новата реколта в търговската мрежа. „Визията ще се оформи в края на октомври и през ноември“, каза още Тихомир Трифонов. Той отбеляза, че виното е консервативна напитка и не търпи много различни изменения във вида технология. „Виното си остава онази напитка, която доставя удоволствие като спътник на трапезата при хранене. Виното трябва да е свежо, с висока киселинност, когато се отнася за бялото вино, и с достатъчно феноли и танини, когато се отнася за червено. В първия случай имаме подходяща напитка за летния сезон с по-леки храни и салати, а във втория случай при червените вина, когато имаме зимен период, където е подходящо да се консумира с по-тежки меса и мезета. Няма друга напитка, която да съпътства храненето и така умело да се комбинира с метаболизма в организма. Виното спомага за по-лесното разграждане на храната в организма“, подчерта Тихомир Трифонов.\r\nМарияна ВАЛЕНТИНОВА", "date": "2017.09.25", "title": "Тихомир Трифонов, технолог във винарска изба във Варна: Условията в региона са по-благоприятни за отглеждане на бели сортове грозде"}
{"url": "http://www.focus-news.net/news/2017/09/25/2439601/the-atlanctic-sasht-prieha-nova-zabrana-za-patuvane.html", "text": "Администрацията на американския президент Доналд Тръмп актуализира забраната за пътуване в страната, пише вестник The Atlantic. Пет от страните, включени в предишния текст на документа – Иран, Либия, Сомалия, Сирия и Йемен, присъстват  в новата версия. Според новите правила, жителите на Северна Корея, Венецуела и Чад също подлежат на рестрикции при пътуване в САЩ. \r\nМалко след обявяването на новият текст на забраната, Тръмп заяви в съобщение в Twitter, че „да направя Америка безопасна е моят приоритет номер едно“. \r\nДокумента определя различни забрани и ограничения за жителите на различните страни, като хората от Северна Корея и Сирия няма да имат право да влизат на територията на страната освен ако не разполагат с дипломатическа виза или статут на бежанец.  Цанко Цолов", "date": "2017.09.25", "title": "The Atlanctic: САЩ приеха нова забрана за пътуване"}
{"url": "http://www.focus-news.net/news/2017/09/25/2439602/varna-okolo-1-500-chuzhdestranni-studenti-ot-nad-40-darzhavi-se-obuchavat-v-meditsinskiya-universitet-v-grada.html", "text": "Около 1 500 чуждестранни студенти от над 40 различни страни се обучават в Медицински университет – Варна. Това каза в интервю за Радио „Фокус“ – Варна проф. д-р Албена Керековска, заместник-ректор на Медицински университет – Варна по учебната дейност. Тя отбеляза, че интересът на чуждестранните студенти към университета е трайно висок и всяка следваща година все по-нарастващ. „Доминират студенти от страни от европейския съюз, но половината от чуждестранните ни студенти са германци. В англоезичните програми по медицина и дентална медицина имаме студенти от Великобритания, Ирландия, Испания, Италия, Белгия, Франция, Холандия, Украйна, Русия, САЩ, Канада, Япония. Имаме индийски студенти, като последната година интересът е много голям. Страни, от които не сме имали досега студенти, са Саудитска Арабия, Кувейт, ОАЕ, Непал – доста отдалечени и екзотични от гледна точка на обучение във Варна чуждестранни студенти“, подчерта проф. д-р Албена Керековска.\r\n\"Общият брой на всички новоприети първокурсници, включително и приетите във филиалите в Сливен, Шумен и Велико Търново, е около 1 400 души, като в това число са и 300 новоприети студенти в англоезичните програми по медицина и дентална медицина чуждестранни студенти\", добави проф. д-р Албена Керековска.\r\nНовата академична 2017/2018 година в Медицински университет – Варна бе открита на 18 септември с тържествен водосвет за здраве и благополучие, отслужен от отец Ясен и хора при Катедрален храм „Св. Успение Богородично“. Ректорът проф. д-р Красимир Иванов приветства студентите, които за 56-и пореден път прекрачиха прага на университета. Представители на първокурсниците от специалностите „Медицина“, нововъведената специалност „Военен лекар“, „Дентална медицина“, „Фармация“, „Медицинска сестра“, „Акушерка“ и „Медицински козметик“ с най-висок бал от приема положиха традиционната за първия учебен ден клетва за „посвещение в медицината“.\r\nМарияна ВАЛЕНТИНОВА", "date": "2017.09.25", "title": "Варна: Около 1 500 чуждестранни студенти от над 40 държави се обучават в Медицинския университет в града"}
{"url": "http://www.focus-news.net/news/2017/09/25/2439603/mgerb-uchastva-sreshta-na-saveta-na-mladezhkata-organizatsiya-na-enp-v-tsyurih.html", "text": "Съветът на Младежката организация на ЕНП (YEPP) проведе среща в Цюрих, на която бе обсъдена визията на младите за бъдещето на Европа. Това съобщиха от пресцентъра на ПП ГЕРБ. По време на срещата МГЕРБ бе представена от Бояна Танева, член на МГЕРБ - Стара Загора. „Сред обсъжданите теми бяха бъдещето на представителната демокрация в условията на дигиталната ера и как навлизането на новите технологии променя динамиката на политическата комуникация. Обменът на мнения не само с експерти, но и с представители на младежки организации от цяла Европа, бе изключително ценен, за да може младите хора да сформират и популяризират своето виждане за една единна Европа на гражданите,“ каза Танева.\r\nВ рамките на събитието младежите се срещнаха с представители на бизнеса, неправителствения сектор, с представители на Християн-демократическата народна партия на Швейцария, както и с д-р. Силва Щайнер, министър на образованието на Швейцария и Михаел Матисен, посланик на ЕС в Швейцария.", "date": "2017.09.25", "title": "МГЕРБ участва среща на Съвета на Младежката организация на ЕНП в Цюрих"}
{"url": "http://www.focus-news.net/news/2017/09/25/2439604/plovdiv-vmz-sopot-podpisa-memorandum-za-dalgosrochno-satrudnichestvo-sas-srabska-firma.html", "text": "ВМЗ - Сопот подписа Меморандум за дългосрочно сътрудничество със сръбска фирма. Това съобщиха за Радио „Фокус” - Пловдив от ръководството на предприятието. Сръбското предприятие „Милан Благоевич“ е производител на барути. Меморандумът за дългосрочно сътрудничество определя широк спектър от дейности – съвместни разработки, техническа взаимопомощ, излизане на трети пазари и др. Меморандумът и договорите с клаузи, удовлетворяващи и двете страни, станаха факт след проведените на 20 септември преговори в град Лучани, Сърбия. Параметрите на договорите позволяват постигане на по-високо ниво на печалби, а за най-големия български производител на специални изделия – и получаване на продукция на по-ниска цена.\r\nРъководството на ВМЗ - Сопот договори като допълнителен бонус – фирма „Милан Благоевич“ да поеме разходите за транспорт до склад ВМЗ. „Всички подписани между двете страни документи гарантират едно добро сътрудничество в дългосрочен план. Меморандумът с нашите сръбски партньори е доказателство, че българският военно-промишлен комплекс може да работи без частни посредници при оръжейните сделки. Тази позиция бе оповестена преди месец от премиера Бойко Борисов и министъра на икономиката Емил Караниколов“, коментира д-р инж. Иван Гецов, изпълнителен директор на ВМЗ – Сопот.\r\nЦветана ТОНЧЕВА", "date": "2017.09.25", "title": "Пловдив: ВМЗ - Сопот подписа Меморандум за дългосрочно сътрудничество със сръбска фирма"}
{"url": "http://www.focus-news.net/news/2017/09/25/2439605/rudaw-bagdadskite-vlasti-izpratiha-voenni-v-spornite-rayoni-s-tsel-zashtita-na-naselenieto.html", "text": "Багдадските власти изпратиха военни части в районите, които са оспорвани между правителството и Иракски Кюрдистан, съобщава телевизия Rudaw. \r\nВластите обосноваха решението с оглед защита на населението.  Заповедта важи за „всички райони, които автономния район Кюрдистан контролира от 2003 г.“. Това включва градовете Киркук, Ханакин, Махмур, Шингал и Джалаула.  Цанко Цолов", "date": "2017.09.25", "title": "Rudaw: Багдадските власти изпратиха военни в спорните райони с цел защита на населението"}
{"url": "http://www.focus-news.net/news/2017/09/25/2439606/kyustendil-sas-seminar-v-grada-shte-badat-otbelyazani-140-godini-ot-rozhdenieto-na-izsledovatelya-yordan-zahariev.html", "text": "Със семинар в града ще бъдат отбелязани 140 години от рождението на изследователя Йордан Захариев. Това съобщи за Радио „Фокус” – Кюстендил Емил Иванчев, председател на „Българско географско дружество” – Кюстендил. Семинарът ще се проведе на 28 септември, от 13.30 часа, в залата на читалище „Братство”. \r\nЙордан Захариев е роден на 3 март 1877 година в Босилеград. Той учител, географ, етнограф, фолклорист и историк. В продължение на повече от половин век провежда цикъл от проучвания на Кюстендилския край. Кръгът на неговите изследвания е в областта на фолклора, диалектите, етнографията, антропогеографията, социологията и други. \r\nВенцеслав ИЛЧЕВ", "date": "2017.09.25", "title": "Кюстендил: Със семинар в града ще бъдат отбелязани 140 години от рождението на изследователя Йордан Захариев"}
{"url": "http://www.focus-news.net/news/2017/09/25/2439607/afp-ruski-vazdushni-udari-sa-prichinili-smartta-na-pone-27-tsivilni-v-idlib.html", "text": "Руски въздушни удари са причинили смъртта на поне 27 цивилни в сирийската провинция Идлиб в понеделник, предава AFP, като се позовава на информация от Сирийската обсерватория за човешки права.  Това е най-високата цифра на загинали цивилни откакто през месец май Идлиб стана една от зоните за демилитаризация.  Цанко Цолов", "date": "2017.09.25", "title": "AFP: Руски въздушни удари са причинили смъртта на поне 27 цивилни в Идлиб"}
{"url": "http://www.focus-news.net/news/2017/09/25/2439608/nedko-elenski-arheolog-11-000-leva-sa-otpusnati-za-razkopki-kray-selo-dzhulyunitsa.html", "text": "11 000 лева са отпуснати за разкопки край лясковското село Джулюница. Това каза за Радио „Фокус“ - Велико Търново археологът Недко Еленски, който е ръководител на екипа, водещ проучванията. Еленски заяви, че средствата са отпуснати от бюджета на Министерство на културата. Дейностите ще продължат около 44 - 45 дни. „Ние по принцип провеждаме такава кампания, с дължина около месец и половина. В проучванията, всяка година екипът ми е съставен от студенти и докторанти от Великотърновския университет „Св. св. Кирил и Методий“. Те почти винаги са едни същи хора. Освен това вземам и двама работника от село Джулюница, които помагат за по-неспециализираната работа“, обясни археологът. Той уточни, че ще се работи основно в централната част на проучваното селище. Еленски каза още, че дейностите там са започнали още през 2012 година. „В момента сме достигнали  пластове от най-ранния Неолит. През настоящата година очакваме да започнем същинската част, така да се каже най-интересната за мен. Най-ранният балкански Неолит, по който ще работим, се датира 6100 – 6200 години Пр. Хр. Това е и най-ранната фаза на селището“, обясни експертът. Той каза още, че се очаква да бъде разкрито вкопано жилище, но за момента това са само предположения. \"Само една стотна от площта на историческото селище край Джулюница е проучена от археолози. При тазгодишните разкопки, които започнаха днес, се очаква да се работи в централната част\", каза още Недко Еленски. Той уточни, че през миналата година е проучена основна част от селището, където жителите му са приготвяли храната си и са се хранили. „До момента са сме разкрили площ от около 300 кв. метра, тъй като разкопките на Джулюница винаги са много ограничено пространство. Когато правим сондажи, ние се стремим да обхванем цялата площ на селището, но искам да подчертая, че това са малки сондажи, които засичат напластявания, които се развиват в тази огромна тераса. Максималната проучена площ от това селище е около 500 - 550 кв. метра. Това няма дори един декар, а цялата площ на селището е около 100 декара, така че ние не сме проучили дори една стотна от мащабите на селището“, отбеляза археологът. Той добави, че характерно за разкритите до сега жилища е, че те са намират на много голямо разстояние едно от друго. Според Еленски стратиграфията на населеното място не е хоризонтална, каквато е в другите селища, а е вертикална. По думите му това води до много непредвидени открития.\r\nЛуиза ТРАНЧЕВА", "date": "2017.09.25", "title": "Недко Еленски, археолог: 11 000 лева са отпуснати за разкопки край село Джулюница"}
{"url": "http://www.focus-news.net/news/2017/09/25/2439609/tsvetan-tsvetanov-gerb-rezultatite-ot-izborite-v-germaniya-sa-dobri-za-demokratsiyata-i-za-badeshteto-na-evropeyskiya-sayuz.html", "text": "Резултатите от изборите в Германия са добри за демокрацията и за бъдещето на Европейския съюз, защото знаем през какви периоди Германия беше стожерът за стабилността и запазването на съюза. Това каза пред журналисти във Враца заместник-председателят на ПП ГЕРБ Цветан Цветанов, предаде репортер на Агенция „Фокус“.\r\nПо думите му резултатите в Германия ще дадат допълнителна стабилност и устойчивост в Европейския съюз. „За мен е много радостно, че за един кратък период от време минаха през избори редица страни и мога да кажа, че Франция и Германия се очертават като лидерите в Европейския съюз. Много бяха песимистите, много бяха тези, които говореха популистки и не даваха перспектива и шанс на Европейския съюз. А смятам, че сега всеки един от нас, минавайки през всички тези национални избори, успя да си направи съответната равносметка. И съм убеден, че през 2019 г., когато ще бъдат европейските избори, тогава действително Европейският съюз ще бъде много по-сплотен и много по-единен, отколкото през 2014 г., когато имаше много тежък период с над 1 млн. бежанци, които влязоха в Европа“, обясни Цветанов и уточни, че на 11, 12 и 13 октомври ще бъде на работно посещение в Мюнхен и в Берлин, където ще се срещне и с новите депутати от Бундестага. \r\n„За България изборите в Германия са шанс и възможност за по-добрата европейска перспектива, за постигане на цели като Шенген, като Еврозоната. Убеден съм, че с този икономически растеж, който имаме днес – 3,6% и очакваме до края на годината той да достигне до 3,9%, и излишъка, който имаме, за да финансираме проектите, които са свързани с европейско съфинансиране, ще ни дадат повече възможности и по-голямо самочувствие“, каза още Цветанов и обясни, че стабилността на Европейския съюз пряко влияе върху българската политика, икономика и стабилност. По думите му самият факт, че ЕС е консолидиран и стабилен означава, че оперативните програми продължават да вървят. „Тази европейска солидарност, която получава страната ни, допринася за развитието на регионите и съм убеден, че както 624 млн. лева отиват за образователни инфраструктури, ще има и много пари, които ще стигнат до селските райони. И ще може действително да развием и тази инфраструктура, която ще даде възможност за повече безопасност по пътищата на отсечката от Ботевград и Мездра, за да можем да направим много добра свързаност между Враца, София и всички останали области като Монтана и Видин“, допълни той.", "date": "2017.09.25", "title": "Цветан Цветанов, ГЕРБ: Резултатите от изборите в Германия са добри за демокрацията и за бъдещето на Европейския съюз"}
{"url": "http://www.focus-news.net/news/2017/09/25/2439610/finlandskata-kompaniya-patria-shte-vzeme-uchastie-v-mezhdunarodnata-konferentsiya-vaorazhenite-sili-na-badeshteto-2040-afcea-2017-v-sofiya.html", "text": "Финландската компания Patria ще вземе участие в международната конференция „Въоръжените сили на бъдещето 2040\" (AFCEA 2017) в София, България, съобщиха от компанията. В отговор на искането на българското Министерство на отбраната за нови бойни машини за пехотата, Patria има силно предложение за местно производство на модерно машина.\r\nPatria вече проведе две демонстрации в България - през декември 2016 и юни 2017, на които представи своята бронирана машина 8x8 (Patria AMV) със стрелба и кормуване.\r\nПървата демонстрация позволи стрелба с 30-милиметрово оръдие, руски калибър, а за демонстрацията през юни 2017 г. машината беше оборудвана с 30-милиметрово оръдие, отговарящо на стандартите на НАТО. Идеята бе да се покаже способността на AMV платформата да използва различни оръжейни системи според изискванията на клиента. Последната демонстрация представи за пръв път в България и амфибийната способност на AMV с балистична и минна защита с ниво 4. С Patria AMV можете да комбинирате амфибийната способсност с висока степен на защита и огнева мощ.\r\nPatria AMV е разработена в съответствие с изискванията на финландските военни сили за употреба от войници на войници. Бързо и лесно обучение за експлоатация и поддръжка стои зад дизайна на машината, поради ограниченото време, с което войниците разполагат на терен. Същите характеристики се доказаха като безценни в реални бойни условия, докато бяха използвани в Афганистан и Чад от съществуващи клиенти.\r\nPatria акцентира изключително много върху местното производство. Компанията предлага участие в промишлеността и местно производство в България, като повече от 50% от инвестицията ще остане в страната. Финландската компания е реализирала успешно такива проекти в Полша, Словения, Хърватия и Южна Африка. Patria е напълно отдадена и способна да направи същото и в България и в момента води дискусии и с други, убедени в успеха на AMV, нации. Местното производство ще предостави на България сигурност на доставките чрез създаване на независима поддръжка и контрол.\r\nИзбирайки Patria, българската отбранителната промишленост ще получи трансфер на технологии, възможност за местно производство и значителна пряка инвестиция за модернизиране на производствената инфраструктура. Новите съоръжения за производство на бойни машини на пехотни могат да бъдат ефективно използвани и за поддържане на съществуващия парк от руски машини с най-съвременно оборудване и ноу-хау. Всичко това, естествено, ще доведе до стотици нови работни места - преки и косвени, в рамките на българските вериги за доставки. България ще може да изнася машини, произведени в страната, на трети пазари, като същевременно поддържа високите стандарти за качество на Patria.\r\nКонцепцията за местно производство е в съответствие с намерението на българския министър-председател и министър на отбраната да включи местната индустрия в програмите за модернизация на българските въоръжени сили.", "date": "2017.09.25", "title": "Финландската компания Patria ще вземе участие в международната конференция „Въоръжените сили на бъдещето 2040\" (AFCEA 2017) в София"}
{"url": "http://www.focus-news.net/news/2017/09/25/2439611/plovdiv-udalzhen-e-krayniyat-srok-v-obyavenata-sesiya-za-nabirane-na-proekti-za-festivali-i-znachimi-sabitiya-v-grada.html", "text": "До 2 октомври се удължава крайният срок в обявената сесия за набиране на проекти по Компонент 1 „Фестивали и значими събития“ от „Наредба за реда и условията за финансиране на инициативи в сферата на културата, част от календара на културните събития на Община Пловдив“ за 2018 г. Това съобщиха за Радио „Фокус” - Пловдив от пресцентъра на Община Пловдив. В случаите, когато крайната дата 30 септември, залегнала в Наредбата, е почивен ден, срокът за подаване на документи се удължава до първия работен след почивните. Документи се подават в деловодството на Община Пловдив, пл. „Ст. Стамболов“ №1, ет.1  в срок до 17.00 часа на 2 октомври 2017 г. Те трябва да са в запечатан плик с надпис „За участие в конкурс по Компонент 1 от „Наредба за финансиране на инициативи в сферата на културата“. Документи се подават и по електронен път, подписани с електронен подпис на кандидатстващото за финансиране юридическо или физическо лице в срок до 17.00 часа на 30 септември 2017 г. Подадените документи не подлежат на връщане.\r\nФормуляри за кандидатстване могат да бъдат изтеглени от сайта на Община Пловдив – раздел „Култура“.\r\nЦветана ТОНЧЕВА", "date": "2017.09.25", "title": "Пловдив: Удължен е крайният срок в обявената сесия за набиране на проекти за фестивали и значими събития в града"}
{"url": "http://www.focus-news.net/news/2017/09/25/2439612/ministerstvoto-na-finansite-pusna-v-obrashtenie-nova-emisiya-75-godishni-darzhavni-tsenni-knizha.html", "text": "Министерството на финансите пусна в обращение нова емисия 7.5-годишни държавни ценни книжа (ДЦК), деноминирани в лева, с падеж 27 март 2025 година. Това съобщиха от пресцентъра на Министерство на финансите. На проведения на 25 септември аукцион бяха пласирани успешно ДЦК за 85 млн. лв. при среднопретеглена доходност от 0.69%. Общият размер на подадените поръчки достигна 286.40 млн. лв., което съответства на коефициент на покритие от 3.37. Спредът спрямо германските федерални облигации в този сегмент е в размер на 63 базисни пункта. \r\nОт страна на участниците беше отчетен висок интерес както към количеството, предложено за продажба със състезателни поръчки, така и към несъстезателната част, определена за разпределение между инвеститорите. Най-голямо количество ДЦК на аукциона придобиха банките с 50.00%, следвани от пенсионните и гаранционните фондове с 37.34% и застрахователните дружества с 12.66%.", "date": "2017.09.25", "title": "Министерството на финансите пусна в обращение нова емисия 7.5-годишни държавни ценни книжа"}
{"url": "http://www.focus-news.net/news/2017/09/25/2439613/blagoevgrad-zapochva-remontat-na-piteyniya-vodoprovod-pri-akvapark.html", "text": "Започва дългоочакваният ремонт на питейния водопровод при „Аквапарк“ в Благоевград. Средствата за ремонтните дейности са осигурени от Министерството на регионалното развитие и благоустройството, вследствие на целенасочено водена политика на кмета д-р Атанас Камбитов за тяхното осигуряване. Дейностите започват от 26 септември, след сключен договор между Община Благоевград и фирма изпълнител. Ремонтът, в едно от най-проблемните трасета в областния център на Пиринско, ще се извършва поетапно. „Водоснабяване и канализация“ ЕООД Благоевград ще информират гражданите за временното преустановяване на водоподаването в района. Община Благоевград апелира да се преминава по обходен маршрут, ул. „Катина и Никола Хайдукови“, за да се избегне неудобството на гражданите и работния процес в трасето „Алеята на здравето“, участъка на „Аквапарк“. \r\nВ началото на годината д-р Атанас Камбитов осигури финансиране за проекта, който водното дружество бе изготвил. Благодарение на това ще бъде сменен близо 400 метра водопровод. С парите ще бъдат отстранени всички проблеми по трасето, което снабдява с вода 5 квартала в града – „Еленово”, „Орлова чука”, „Ален мак”, „Бялата висота”, „Юг” (зоната, заключена между ул. „Балкан”, „14-и полк”, „Свобода” и „Делвинска”). С осигурените средства Община Благоевград ще реши сериозния проблем, съществуващ от години.", "date": "2017.09.25", "title": "Благоевград: Започва ремонтът на питейния водопровод при „Аквапарк“"}
{"url": "http://www.focus-news.net/news/2017/09/25/2439614/pregled-na-mezhdunarodnite-novini-do-18-chasa-agentsiya-fokus.html", "text": "Багдадските власти изпратиха военни части в районите, които са оспорвани между правителството и Иракски Кюрдистан.\r\nВластите обосноваха решението с оглед защита на населението.  Заповедта важи за „всички райони, които автономния район Кюрдистан контролира от 2003 г.“. Това включва градовете Киркук, Ханакин, Махмур, Шингал и Джалаула. \r\n*** Администрацията на американския президент Доналд Тръмп актуализира забраната за пътуване в страната. Пет от страните, включени в предишния текст на документа – Иран, Либия, Сомалия, Сирия и Йемен, присъстват  в новата версия. Според новите правила, жителите на Северна Корея, Венецуела и Чад също подлежат на рестрикции при пътуване в САЩ. \r\nМалко след обявяването на новият текст на забраната, Тръмп заяви в съобщение в Twitter, че „да направя Америка безопасна е моят приоритет номер едно“. \r\nДокумента определя различни забрани и ограничения за жителите на различните страни, като хората от Северна Корея и Сирия няма да имат право да влизат на територията на страната освен ако не разполагат с дипломатическа виза или статут на бежанец. \r\n*** Турският президент Реджеп Тайип Ердоган направи изказване на международна среща  на омбудсманите в Истанбул, като на първо място засегна критиките и недоволството  на Анкара към ЕС.  „Искрените и бързи промени у нас в хода на преговорния процес с ЕС може би не достигнаха за да станем пълноправен член, но изключително много повишиха нашите демократични стандарти. Точно заради това когато ЕС зае едно противоречиво отношение, ние излязохме. Ако искат да променят името на критериите от Копенхаген на „критерии от Анкара”, ние пак ще продължим по своя собствен път; казахме им го. Открито и ясно го повтарям – в момента натам вървят нещата. … Знаете ли какви са нашите възражения? Когато се играе мачът – да не се променят правилата. Правилата за отсъждане на дузпа са ясни; мачът тече, а тези правила се променят. Може ли такова нещо? Ето, те точно това направиха срещу нас.”, обяснява още Ердоган, цитиран от ДХА.\r\n*** Външният министър на Иран обяви в понеделник, че страната ще остави отворена границата си с Иракски Кюрдистан, въпреки провеждащия се днес референдум за независимост в областта. Заявлението опроверга по-ранното желание на Техеран да затвори сухоземните връзки с района.\r\nСпоред съобщението „Сухоземната граница между Иран и кюрдската област в Ирак е отворена“. За сега само границата по въздух с района е затворена, се казва още в становището. \r\n*** В Македония започна кампанията за местните избори, които ще се проведат през октомври.\r\nПървият тур на кметските избори и съветници ще се проведе на 15 октомври, а вторият – на 29 октомври. Общо 19 партии и коалиции ще се включат в изборите за местна власт. \r\n*** Държавният глава на Турция Реджеп Тайип Ердоган предупреди регионалното кюрдско правителство в Ербил, че Анкара може да стартира при необходимост военна операция в Иракски Кюрдистан, като припомни действията в Северна Сирия.\r\n„Имаме 911-километрова граница със Сирия. Никога няма да позволим създаването на (терористистна държава). Както казах по-рано, една нощ ние може внезапно да дойдем. Направихме това с операция „Щита на Ефрат“. Всички опции са на масата за Сирия и Ирак“, предупреди Ердоган.\r\n*** След обявяването на резултатите от неделния вот за федерален парламент, Германската социалдемократическа партия (ГСДП) обяви, че се оттегля в опозиция. Изглежда обаче Ангела Меркел не иска да приеме решението на партньора й в голямата коалиция – в рамките на пресконференция в Берлин в понеделник тя заяви, че желае да разговаря със социалдемократите за съставяне на правителство.\r\nВ преговорите за бъдеща коалиция Меркел включи „Зелени“ и Свободната демократическа партия (СвДП). Лидерът на ХДС подчерта, че за Германия е от изключителна важност да има стабилно правителство. \r\n*** Осем години след началото на драматичната финансова криза в Гърция, Европейският съюз прекрати процедурата за прекомерен бюджетен дефицит срещу Атина.\r\nРешението бе взето от Съвета на министрите на ЕС. „След много години на сериозни трудности финансите на Гърция сега са в много по-добро състояние\", заяви естонският министър Томас Тонисте в качеството си на действащ действащ председател. Европейската комисия приветства този ход.\r\n*** Турският президент Реджеп Тайип Еддоган заяви в понеделник, че Анкара ще закрие границата си със Северен Ирак по време на провеждането на референдума за независимост и заплаши иракските кюрди да блокира ключовия износ на петрол. \r\nВлизането през ГКПП „Хабур“ няма да бъде възможно, заяви Ердоган в реч, заклеймявайки референдума за независимост в Иракски Кюрдистан като „нелигитимен“. \r\n„След това нека видим… на кого ще продават (петрола си). Кранчето е в нас. С него е свършено в момента, в който го затворим“, заплаши президентът на Турция.\r\n***", "date": "2017.09.25", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/09/25/2439615/plovdiv-vitseprezidentat-na-balgarskata-federatsiya-po-taekuondo-kostadin-dimitrov-shte-otkrie-sportno-mezhduchasie-v-sou-chernorizets-hrabar.html", "text": "Вицепрезидентът на Българската Федерация по таекуондо и кмет на Район Тракия Костадин Димитров ще открие официално “Спортно междучасие” в СОУ “Черноризец Храбър” в Пловдив. Това съобщиха за Радио „Фокус” - Пловдив от администрацията на Район “Тракия”. Откриването е на 26 септември в СОУ “Черноризец Храбър”, от 7.40 часа, преди началото на учебния ден. Димитров е патрон на проекта. По негова идея преди 2 години в няколко училища в Пловдив се проведоха поредица от сутрешни тренировки, водени от известни спортисти. Освен вицепрезидент на Българска Федерация по таекуондо Димитров е президент и старши треньор на Армейски Спортен Таекуондо Клуб „Тракия” Пловдив. Той e 6-ти дан, 7-кратен републикански шампион и национален състезател на Република България. През изминалата седмица, при изключителен интерес от страна на децата, се проведоха  стартови занимания във всички училища, включени в първия сезон на “Спортно междучасие” – ОУ “Екзарх Антим Първи”, ОУ “Райна Княгиня”, ОУ “Васил Левски”, СОУ “Черноризец Храбър”, СОУ “Свети Седмочисленици” и СOУ “Св. св. Кирил и Методий”.\r\nЦветана ТОНЧЕВА", "date": "2017.09.25", "title": "Пловдив: Вицепрезидентът на Българската Федерация по таекуондо Костадин Димитров ще открие “Спортно междучасие” в СОУ “Черноризец Храбър”"}
{"url": "http://www.focus-news.net/news/2017/09/25/2439616/anadolu-agency-turtsiya-i-balgariya-iskat-po-barzo-osashtestvyavane-na-proekta-za-gazosnabdyavane.html", "text": "Българският газов доставчик Булгартрансгаз и турският BOTAS ще се срещнат възможно най-скоро, за да забързат процеса по осъществяването на турско-българския проект за газоснабдяване, предава Anadolu Agency, като се позовава на съобщение от Надежда Нейнски, български посланик в Турция. \r\nСпоред Нейнски България отдава голямо значение на двустранните отношения и вижда конкретна възможност за тяхното развитие, в случая що се отнася до енергийния сектор. \r\nАгенцията напомня, че турска делегация, оглавявана от министъра на енергетиката посети София на седми септември. На среща със своя български колега Теменужка Попова и премиера Бойко Борисов бе обсъдено двустранното сътрудничество в сферата. Цанко Цолов", "date": "2017.09.25", "title": "Anadolu Agency: Турция и България искат по-бързо осъществяване на проекта за газоснабдяване"}
{"url": "http://www.focus-news.net/news/2017/09/25/2439617/sliven-zapochna-blagoustroyavaneto-okolo-bivsheto-nachalno-uchilishte-hadzhi-dimitar-v-kv-klutsohor.html", "text": "Започна благоустрояване на района около бившето начално училище „Хаджи Димитър“ в кв. „Клуцохор“. Това съобщиха за Радио „Фокус“ – Сливен от Община Сливен. Благоустрояването на този район е част от дейностите по поетапно подобряване на градската среда. Асфалтирани са две от улиците край училището – „Васил Петлешков“ и „Момина клисура“. Първата беше преасфалтирана, а по цялата дължина на втората се изгради временна настилка с асфалтово покритие. Улица „Момина клисура“ беше в много лошо състояние, липсваше асфалт и е трудно проходима през зимата. В района започна изграждането на две площадки за отдих в квартал „Клуцохор“ – детска площадка и фитнес на открито. На новата детска площадка ще бъдат поставени пързалка, катерушка, люлка с катерушка, клатушка, въжен мост, ударопоглъщаща настилка и ограда. Спортната площадка ще разполага с различни уреди – успоредка, лежанка за коремни преси, кубчета за скок от място, висилка, уред за лицеви опори, кростренажор, тренажор за рамене и хоризонтален велоергометър.\r\nУчилище „Хаджи Димитър“ ще бъде ремонтирано и в него ще бъдат разположени два центъра за предоставяне на услуги за подкрепа в общността и в семейна среда – Център за обществена подкрепа и Дневен център за подкрепа на деца с тежки множествени увреждания и техните семейства. Те ще бъдат изградени по проект на Общината, с който тя кандидатства по Оперативна програма региони в растеж.\r\nЗа благоустрояването на пространството около центровете, проектът предвижда затревяване на площите около сградата, монтиране на пейки, оформяне на спортна площадка с баскетболен кош, тенис на маса и висилка. Проектното предложение е на етап оценяване.\r\nПолитика на кмета на общината Стефан Радев за облагородяване на кварталите се реализира поетапно и комплексно, в отговор на очакванията и потребностите на гражданите.", "date": "2017.09.25", "title": "Сливен: Започна благоустрояването около бившето начално училище „Хаджи Димитър“ в кв. „Клуцохор“"}
{"url": "http://www.focus-news.net/news/2017/09/25/2439618/afp-severna-koreya-zayavi-che-donald-tramp-e-obyavil-voyna-na-stranata.html", "text": "Външният министър на Северна Корея заяви в понеделник, че американският президент Доналд Тръмп е „обявил война“ на страната, предава AFP.\r\nПо думите на първия дипломат на Пхенян, казани пред репортери:  „Тръмп заяви, че нашият лидер няма да се задържи още дълго. Той обяви война на нашата страна“. \r\n\"След като САЩ обявиха война на нашата страна, ще имаме всяко право да предприемем контрамерки, включително правото да сваляме американски стратегически бомбардировачи, дори когато все още не са навлезели в нашето въздушно пространоство\", каза още външният министър. Цанко Цолов", "date": "2017.09.25", "title": "AFP: Северна Корея заяви, че Доналд Тръмп е „обявил война“ на страната"}
{"url": "http://www.focus-news.net/news/2017/09/25/2439619/lyubomir-hristov-kmet-na-shumen-sredstvata-za-rehabilitatsiya-na-ulichnata-mrezha-i-patishtata-v-obshtinata-prez-tazi-godina-sa-920-000-leva.html", "text": "Средствата за рехабилитация на уличната мрежа и пътищата в общината през тази година са 920 000 лева. Това каза кметът на Община Шумен Любомир Христов по време на срещи с граждани от общината в приемния си ден, предаде репортер на Радио „Фокус“ - Шумен. При провеждането на приемната бе поставен въпросът за асфалтиране на ул. „Лиза Чайкина“ в кв. \"Дивдядово\". Жител на града посочи, че жителите на квартала искат да се положи асфалт с ширина 5 - 6 метра и дължина около 150 метра на улицата. „Нека да приключим с ремонта на улиците, включени в списъка, да видим отчета за разходваните средства и в последващ етап вашата ще бъде на едно от първите места“, каза Любомир Христов. Той посочи, че улицата се нуждае от цялостно полагане на асфалт, а това няма как да се извърши от общинската фирма, която прави основно кърпежи. „Правим улични ремонти на много места, асфалтирахме улица, която не е виждала асфалт 25 години, правим всичко възможно поетапно да решаваме тези проблеми, но всичко опира до пари“, каза кметът. Средствата, предвидени за рехабилитация на уличната мрежа и пътищата в общината през тази година са 920 хиляди лева, от тях 720 са за града. Във връзка с изграждането на паркинг, частна инвестиция, на ул. „Цар Освободител“ №3, ще бъде съобразена жалбата на живущите и нивото към подходите на гаражите им ще бъде свалено. „Проектът предвижда да се асфалтира площадката, която е частна инвестиция, останалото ще бъде запълнено с каменна настилка, но районът е включен в проект за благоустройство на ул. „Станционна“ по „Региони в растеж“ и тогава подходите ще бъдат асфалтирани“, каза Любомир Христов.\r\nНа приемната жители на града поискаха и премахване на опасни дървета в Гробщния парк на Шумен. Става въпрос за дървета, посяти встрани от гробни места по централната алея, които нанасят поражения по надгробните паметници, като борбата за премахването на едното дърво продължава вече около 40 години, а за второто - 11. Златин Кайряков, управител на oбщинcĸoтo пpeдпpиятиe „Πapĸoвe и oбpeднa дeйнocт” обясни, че Наредбата на Община Шумен забранява сеенето на висока растителност в гробните места, но въпреки това има такава практика. Предприятието има отговорност за обществените части и се грижи за залесяването и поддръжката на междинните алеи. „Пълното премахване на такова дърво е огромен разход за общинската администрация, а и чисто законово нямаме основание и мотив да го направим“, каза Кайряков. Той обясни, че към момента са получени около 10 - 15 подобни сигнала. „Сигналите за опасни дървета, които представляват заплаха за преминаващите граждани се проверяват, а през октомври предстои и поредната комисия за гробищните паркове, в конкретния случай на Иванка Капралова става въпрос за един от най-хубавите борове на входа на гробищния парк, към този момент тези дървета не са опасни, а преди 3 години бяха орязани, обясни той. Кайряков посочи, че могат да поемат ангажимент за окастрянето на дърветата и повдигането на короните, както и почистване на гробните места от боровите иглички. Кметът Любомир Христов обеща да бъде направен оглед и да бъде премахваната една черница. \r\nИвелина ИВАНОВА", "date": "2017.09.25", "title": "Любомир Христов, кмет на Шумен: Средствата за рехабилитация на уличната мрежа и пътищата в общината през тази година са 920 000 лева"}
{"url": "http://www.focus-news.net/news/2017/09/25/2439620/rudaw-glasuvaneto-v-irakski-kyurdistan-e-udalzheno-s-edin-chas.html", "text": "Гласуването на референдума за независимост на Иракски Кюрдистан ще бъде удължено с един час, обявиха от Избирателната комисия, съобщи телевизия Rudaw. Урните ще бъдат отворени до седем часа. По последни данни ок. 73% от имащите право на глас са гласували.  Цанко Цолов", "date": "2017.09.25", "title": "Rudaw: Гласуването в Иракски Кюрдистан е удължено с един час"}
{"url": "http://www.focus-news.net/news/2017/09/25/2439621/bonka-ichkova-sindikat-na-balgarskite-uchiteli-blagoevgrad-problemat-s-nedostiga-na-uchiteli-v-natsionalen-mashtab-shte-se-zadalbochava.html", "text": "Проблемът с недостига на учители в национален мащаб ще се задълбочава. Това каза за Радио „Фокус“ – Пирин Бонка Ичкова, председател на Синдиката на българските учители – Благоевград. Тя обясни, че за момента в община Благоевград има достатъчно на брой преподаватели, но в страната нещата изглеждат доста по-различно. „Следейки информацията, която излиза по медиите и не само може да кажем, че проблемът с липсата на учители е много сериозен и ще продължава да се задълбочава през следващите години. Причината за това е, че имаше едно непремерено, особено окръжно, пенсиониране на учители без да се преценява индивидуално дали ще бъде възможно на това място да се назначи друг преподавател и то не какъв да е, а такъв, който да е добре квалифициран. В седмицата преди 15 септември стана ясно, че на много места директорите са принудени да назначават хора без педагогическа правоспособност“, каза още Ичкова.\r\nТя апелира към тези директори да не се подчиняват на такива окръжни заповеди, без да е спуснато подобно нареждане от Министерството на образованието и науката, и без да се мисли какво ще се случи ако даден учител бъде пенсиониран.\r\nБонка Ичкова коментира и това, че новата учебна година е започнала без проблемите в сферата на образованието да са решени. „Не мога да кажа, че учителите сме спокойни, защото всички знаем какви са предизвикателствата, които ни поставя новият Закон за образованието – нови стандарти, нови наредби, нови учебни програми с неготови учебници излезли на пазара или с непристигнали такива в училищата, където са безплатни. Все пак ние сме длъжни да сме в настроение и с нагласа, ние учителите да обираме напрежението, а не то да се пренася на българското дете“, подчерта Ичкова. Тя добави, че преподавателите в областта както всяка година, така и тази ще работят максимално добре, влагайки всички знания и умения, които притежават.\r\nЛивия НИНОВА", "date": "2017.09.25", "title": "Бонка Ичкова, Синдикат на българските учители – Благоевград: Проблемът с недостига на учители в национален мащаб ще се задълбочава"}
{"url": "http://www.focus-news.net/news/2017/09/25/2439622/kyustendil-targovtsite-v-grada-otchitat-poskapvane-na-grozdeto-za-vino.html", "text": "Търговците в Кюстендил отчитат поскъпване на гроздето за вино, сочи репортерска проверка на Радио „Фокус” – Кюстендил. Тази година цената на различните видове грозде е от 0.80 лв./кг до 1.30 лв./кг, а поскъпването в сравнение с миналата година е средно с 0.20 лв./кг. Производители и прекупвачи предлагат сортовете „Мерло”, „Каберне”, „Мавруд”, „Димят” и „Широка мелнишка” на няколко места, извън традиционния селскостопански пазар в града. Продукцията се доставя от цялата страна. Търговците предлагат на място смилане на плода и безплатен транспорт в рамките на града. На пунктовете има дори съдове като допълнително улеснение за клиентите. Капацитетът на смилащите машини е около един тон за час, но най-често се купуват по 100 – 200 кг.\r\nВенцеслав ИЛЧЕВ", "date": "2017.09.25", "title": "Кюстендил: Търговците в града отчитат поскъпване на гроздето за вино"}
{"url": "http://www.focus-news.net/news/2017/09/25/2439623/shumen-priklyuchila-e-beritbata-na-tyutyuna-ot-tri-osnovni-sortovi-grupi-v-oblastta.html", "text": "Приключила е беритбата на тютюна от три основни сортови групи - „Басми“, „Каба Кулак“ и „Бърлей“. Това съобщи за Радио „Фокус“ - Шумен Цветан Филев, председател на Националната асоциация на тютюнопроизводителите и президент на UNITAB. „Качеството на тютюневата суровина е сходно с това от предходната 2016 стопанска година, като в райони с благоприятни климатични условия през лятото тютюнът е с една идея по-добра от миналогодишната“, заяви Филев. Очаква се изкупната кампания да стратира плавно, съобразно необходимата оптимална атмосферна влага. Предварителните прогнозни данни сочат, че от реколта 2017 ще бъдат реализирани около 6 500 тона „Басми“, около 1 700 тона „Каба Кулак“, около 1 100 тона „Бърлей“ и около 7 300 тона „Виржиния“. Общият обем за четирите сортови групи е в порядъка на 16 230 – 16 730 тона.\r\nИвелина ИВАНОВА", "date": "2017.09.25", "title": "Шумен: Приключила е беритбата на тютюна от три основни сортови групи в областта"}
{"url": "http://www.focus-news.net/news/2017/09/25/2439624/do-kraya-na-godinata-shte-bade-odobrena-aplikatsionnata-forma-za-lot-31-i-lot-33-na-avtomagistrala-struma-ot-evropeyskata-komisiya.html", "text": "До края на годината ще бъде одобрен формулярът за кандидатстване за финансирането на лот 3.1 и 3.3 от АМ „Струма“ от Европейската комисия. Това бе съобщено на провелата се днес в Брюксел среща с европейските комисари по регионална политика Корина Крецу и по околна среда, морско дело и рибарство Кармену Вела и министрите на транспорта, информационните технологии и съобщенията Ивайло Московски, на регионалното развитие и благоустройството Николай Нанков, на околната среда и водите Нено Димов и на туризма Николина Ангелкова, съобщиха от пресцентъра на Министерство на транспорта, информационните технологии и съобщенията. В рамките, на която бе представено процедурното изпълнение на проекта. \r\n„Управляващият орган на ОП „Транспорт и транспортна инфраструктура“ поема ангажимент да прегледа и съгласува апликационната форма за лот 3.2, участъкът между Крупник и Кресна, в максимално кратки срокове и да я изпрати своевременно за одобрение от ЕК“. Това заяви пред журналисти министър Московски след края на разговорите с двамата еврокомисари. Той уточни, че за да се спазят всички срокове експертите от Агенция „Пътна инфраструктура“ трябва да подготвят формуляра за кандидатстване за финансирането до края на януари 2018 г. \r\nИвайло Московски коментира, че изборът на вариант за изпълнението  на най-сложния участък на магистралата, дава увереност, че няма да бъдат загубени осигурените средства по приоритетна ос 2 на ОПТТИ. \r\nВ края на годината се очаква европейските комисари Корина Крецу и Кармену Вела да посетят България, за да се запознаят на място с напредъка по проекта за изграждане на АМ „Струма“.", "date": "2017.09.25", "title": "До края на годината ще бъде одобрена апликационната форма за лот 3.1 и лот 3.3 на автомагистрала „Струма“ от Европейската комисия"}
{"url": "http://www.focus-news.net/news/2017/09/25/2439625/aktsenti-v-sutreshniya-blok-dobro-utro-balgariya-na-radio-fokus-za-26-septemvri.html", "text": "В разгара на гроздобера сме. Каква е реколтата в количествено и качествено отношение ще ни каже проф. Иван Пачев, директор на Института по лозарство и винарство в сутрешния блок „Добро утро, България“ на Радио „Фокус“. По темата за агресията към медиците и предложението за „Черен списък” за пациенти, проявили такава, както и за мерките за справянето с нападенията наш събеседник ще бъде д-р Станимир Хасърджиев, председател на Националната пациентска организация. \r\nВ минутите до 10.00 часа ще се насочим към Свищов. От кмета на населеното място Генчо Генчев ще научим как са преминали 3-дневните празници и как са се отразили на местния бизнес. След това репортажът на колегата Марияна Валентинова от Радио „Фокус“ - Варна ще ни разкаже за белите сортове грозде в Североизточна България. \r\nА за това как класическата музика на Моцарт и Бетовен влияе на преждевременно родените бебета ще ни обясни Албена Жилекова от Радио „фокус“ – Пазарджик.\r\nТези и още теми в „Добро утро, България“ от 6.00 до 10.00 с водещ Милослава Ангелова.", "date": "2017.09.25", "title": "Акценти в сутрешния блок „Добро утро, България“ на Радио „Фокус“ за 26 септември"}
{"url": "http://www.focus-news.net/news/2017/09/25/2439626/haaretz-moskva-potvardi-smartta-na-vissh-ruski-general-v-siriya.html", "text": "Руското министерство на отбраната потвърди в понеделник, че генерал-лейтенант Валери Асапов е убит в Сирия, пише електронното издание на вестник Haaretz. Според информацията, Асапов се е намирал в „команден център на сирийските сили, оказвайки помощ на сирийските командващи за операцията по освобождението на град Деир ез-Зор“. Причина за смъртта е бомбардиране от страна на „Ислямска държава“. От изданието припомнят, че Асапов бе командващ на руската пета армия в източния военен район на Русия. . Цанко Цолов", "date": "2017.09.25", "title": "Haaretz: Москва потвърди смъртта на висш руски генерал в Сирия"}
{"url": "http://www.focus-news.net/news/2017/09/25/2439627/predsedatelyat-na-pg-na-gerb-tsvetan-tsvetanov-uchastva-v-predizborna-sreshta-v-selo-nivyanin.html", "text": "Председателят на ПГ на ГЕРБ и зам.-председател на партията Цветан Цветанов разговаря с жителите на село Нивянин, община Борован. Това съобщиха от пресцентъра на ПП ГЕРБ. Той участва в предизборна среща заедно с кандидата на ГЕРБ за кмет на населеното място Елка Николова. \r\n“Много е важен вашият избор дали да подкрепите партията, която днес управлява. Кандидатът на ГЕРБ за кмет на с. Нивянин Елка Николова категорично заяви, че няма да дели хората, а това е най-важното за един градоначалник. Често се случва в една предизборна кампания да се противопоставят хората. Ние сме тук пред вас и заставаме зад Елка, защото тя е доказала качествата си през всичките тези години“, коментира пред присъстващите Цветан Цветанов.\r\n„Важно е, че когато застана пред вас, Елка Николова не обеща безумни неща. В политиката е от значение да обещаваш само това, което можеш да изпълниш. Когато отидете да гласувате на 8 октомври, направете информиран избор, защото вашият глас ще даде шанс и възможност да се избере човек, който е честен, който познавате много добре и който ще противодейства на всички, които използват прийом, различен от диалога. Бъдете активни и гласувайте. Подкрепете Елка Николова“, призова лидерът на ПГ на ГЕРБ.\r\nЦветан Цветанов отбеляза, че в малките населени места винаги има предимно застаряващо население, което означава, че има остра нуждата от комуникация с кмета и то ежедневна. „Точно затова трябва да изберете човек, който има отговорността да е ваша подкрепа“, увери той.\r\nКато доказателство за това, че Елка Николова изпълнява поетите към жителите на селото ангажименти, Цветанов посочи спирката за ученици, която ГЕРБ подари на населеното място и която неотдавна бе обещана от Николова.\r\nЦветанов коментира и темата с интеграцията и заетостта на младите. „Трябва да им създадем условия да са заедно, да бъдат приятели и да са един отбор. Това обаче е възможно само с реални действия и политики. Поемаме ангажимента с колегите народни представители, с областния управител и кмета на Бяла Слатина да намерим механизмите, с които действително да помагаме“, каза зам.-председателят на ГЕРБ.\r\nВ предизборната среща участваха и народните представители от ГЕРБ инж. Петя Аврамова и Красен Кръстев. Частичните местни избори в с. Нивянин се наложиха след като на 6 юли внезапно почина дългогодишният кмет на населеното място Милен Гайдарски.", "date": "2017.09.25", "title": "Председателят на ПГ на ГЕРБ Цветан Цветанов участва в предизборна среща в село Нивянин"}
{"url": "http://www.focus-news.net/news/2017/09/25/2439628/varna-929-mln-lv-dostigat-prihodite-ot-noshtuvki-v-oblastta-prez-yuli.html", "text": "92.9 млн. лв. достигат приходите от нощувки във Варненско през юли. Това съобщиха за Радио „Фокус“ – Варна от Териториално статистическо бюро – Североизток. Данните отчитат увеличение на приходите от нощувки с 11.2% в сравнение с месец юли 2016 година. Регистрирано е увеличение на приходите както от чужди граждани – с 12.2%, така и от български граждани – с 1.8%. Общата заетост на леглата в местата за настаняване в областта през юли е 71.5%, като тя е най-висока в хотелите с 4 и 5 звезди – 83.9%, следвана от местата за настаняване с 3 звезди – 73.4% и с 1 и 2 звезди – 44.8%. В сравнение със същия месец на предходната година заетостта на леглата намалява с 3.1 процентни пункта, като най- голямо е намалението при хотелите с 4 и 5 звезди – с 3.9 процентни пункта. \r\nТуристи от Германия са реализирали най-много нощувки в областта – 323 000 нощувки. Следват туристите от Румъния – 190 800, от Полша – 182 400, от Русия – 152 200, Чехия – 38 400 и от Молдова – 37 000 нощувки. Пренощувалите лица в местата за настаняване в област Варна през юли се увеличават с 2.8% в сравнение със същия месец на 2016 година и достигат 260 100. От всички пренощували лица 20.1% са българи, като по-голяма част от тях (53.4%) са нощували в местата за настаняване с 1 и 2 звезди и са реализирали средно по 4.7 нощувки, сочи статистиката. Пренощувалите чужденци са 207 800, като най-висок e делът на гостите от Германия – 22.5%, след тях се нареждат тези от Румъния – 19.0% и от Полша – 13.3%. Хотелите с 4 и 5 звезди са предпочитани от 68.4% от чуждите граждани, като средният брой реализирани нощувки в тях е 6.3.\r\nМарияна ВАЛЕНТИНОВА", "date": "2017.09.25", "title": "Варна: 92.9 млн. лв. достигат приходите от нощувки в областта през юли"}
{"url": "http://www.focus-news.net/news/2017/09/25/2439629/asahi-shimbun-v-yaponiya-shte-badat-svikani-izvanredni-izbori.html", "text": "Японският премиер Шиндзо Абе обяви в понеделник, че в страната ще бъдат проведени извънредни избори, пише Asahi Shimbun. Абе ще разпусне Долната камара на парламента в четвъртък, като според премиера, страната се намира на ръба на „национална криза“, на която трябва да бъде даден адекватен отговор. \r\nПо предварителна информация, изборите ще бъдат насрочени за 22 октомври.  Цанко Цолов", "date": "2017.09.25", "title": "Asahi Shimbun: В Япония ще бъдат свикани извънредни избори"}
{"url": "http://www.focus-news.net/news/2017/09/25/2439630/blagoevgrad-pesenta-nay-mila-s-izpalnitel-simeon-korunovski-e-pobeditelyat-v-tazgodishnoto-izdanie-na-festivala-zlaten-kesten-2017-petrich.html", "text": "Песента „Най-мила!” с изпълнител Симеон Коруновски е големият победител в тазгодишното издание на Международния фестивал „Златен кестен 2017“ – Петрич. Това съобщиха за Радио „Фокус“ – Пирин организаторите на фестивала. Наградата е била връчена от председателя на журито Красимир Гюлмезов. На почетното второ място се е класирала  песента „Абу Даби“ с изпълнител Бонимир Бонев, който е получил отличието си от народния представител в 44-тото Народно събрание Георги Динчев. Третото място е било отредено на песента „Мираж” с изпълнител Божидара Симеонова. Тя е получила своята награда от заместник областния управител на област Благоевград Антоанета Янчева. В рамките на конкурса са били връчени и още няколко специални награди: Голямата награда на Община Петрич е била връчена от кмета на Общинаъа Димитър Бръчков на песента „Демон“, изпълнена от Денислав Новев; награда на Читалище „Братя Миладинови 1914” - Петрич е отишла при песента „Као да съм Бог” на изпълнителя Мария Йованович от Босна и Херцеговина; награда на името на Евтим Емтимов е била връчена от сина му Венко Евтимов за песента „Може ли пак?” с изпълнител Дороти Такев; наградата на журито за сценично излъчване е била връчена от Илияна Попова, заместник-кмет по хуманитарни дейности в Община Петрич за песента „Благодаря ти, мамо!” с изпълнител Съни.\r\nОрганизаторите на фестивала бяха Община Петрич и Народно читалище „Братя Миладинови - 1914”. Фестивалът „Златен кестен” има за цел да популяризира, както самите песни, така и техните композитори, текстописци и изпълнители.  Участие в конкурса взеха общо 12 изпълнители, които представиха авторски песни, а на журито не му беше лесно да избере най-добрата песен в тазгодишното 23-то издание на конкурса. В двете вечери „Златен кестен” смело затвърди своето послание, а именно „Емоция за теб”. Участие в програмата на събитията взеха едни от най-актуалните български изпълнители: Тита и Стивън Ачикор, в първата музикална вечер, а втората вечер феновете се насладиха на уникалните  100 Кила + Гайдари от „300 литри” и Гери-Никол. Изпълнителите доказаха за пореден път защо са начело на българските музикални класации. Двете вечери поднесоха на жителите на община Петрич и на нейните гости страхотни музикални преживявания.", "date": "2017.09.25", "title": "Благоевград: Песента „Най-мила!” с изпълнител Симеон Коруновски е победителят в тазгодишното издание на фестивала „Златен кестен 2017“ – Петрич"}
{"url": "http://www.focus-news.net/news/2017/09/25/2439631/rudaw-priklyuchi-izborniya-den-v-irakski-kyurdistan.html", "text": "Гласуването на референдума за независимост на Иракски Кюрдистан приключи официално в 19:00 часа в понеделник, съобщава телевизия Rudaw. Вотът трябва да свърши в 18:00 часа, но от Централната избирателна комисия взеха решение изборния ден да бъде удължен с един час. Предстоят първи резултати.   Цанко Цолов", "date": "2017.09.25", "title": "Rudaw: Приключи изборния ден в Иракски Кюрдистан"}
{"url": "http://www.focus-news.net/news/2017/09/25/2439632/predstoyashti-sabitiya-v-stranata-za-26-septemvri-agentsiya-fokus.html", "text": "***\r\nОт 10.00 часа в зала 238 в сградата на Народното събрание на пл. „Княз Александър I“ №1 ще се проведе заседание на парламентарната комисия по правни въпроси.\r\n***\r\nОт 09.00 часа в Централния военен клуб-София министърът на отбраната Красимир Каракачанов ще открие Международната научна конференция „Future Armed Forces 2040“ (Бъдещите въоръжени сили 2040“).\r\n***\r\nОт 10.00 часа в зала „Средец“ на „София хотел Балкан“ министърът на регионалното развитие и благоустройството Николай Нанков ще вземе участие в Седмия дискусионен форум „Строителството през 2018 г. - перспективи и предизвикателства“. В рамките на форума участие ще вземат и заместник-министрите на регионалното развитие и благоустройството Деница Николова и Малина Крумова.\r\n***\r\nОт 10.30 часа в Гранд Хотел София, ет. 2, зала „София“, министър Валентин Радев ще участва в редовната среща на правоприлагащите органи с петте тютюневи компании от Инициативата срещу незаконната търговия с цигари.\r\n***\r\nОт 11.00 часа в Южен парк - 2 (зад Националния музей „Земята и хората“) министърът на туризма Николина Ангелкова и дипломати ще засадят дръвчета по повод предстоящия Световен ден на туризма.\r\n***\r\nОт 10.00 часа в сградата на Клинична лаборатория и клинична фармакология на УМБАЛ „Александровска“ (ет. 2) ще се състои официалното откриване на Европейската седмица на биотехнологиите.\r\n***\r\nОт 11.00 часа в Южен парк-2 (зад Националния музей „Земята и хората“) министърът на туризма Николина Ангелкова и дипломати ще засадят дръвчета за Световния ден на туризма.\r\n***\r\nОт 13.00 часа в залата на читалище „Братство” министърът за българското председателство на съвета на ЕС Лиляна Павлова ще участва в среща-дискусия по повод ползите за България от председателството.   \r\n***\r\nОт 9.00 часа в хотел „Рамада”, зала „Рубин“, заместник-министрите на образованието и науката Таня Михайлова и Деница Сачева ще представят резултатите от програма BG06 „Деца и младежи в риск“.\r\n***\r\nОт 09.00 часа 4-ти състав на Специализирания наказателен съд ще заседава по делото срещу Христо К., Кръстю Д. и Ивайло С., на които са повдигнати обвинения за изнудване.\r\n***\r\nОт 09.30 часа ще започне заседанието на съдийската колегия на Висшия съдебен съвет.\r\n***\r\nОт 09.30 часа в парк-хотел „Витоша“ ще бъде открита конференцията EDU17, организирана от сдружение Лидери за Европейско Образование.\r\n***\r\nОт 09.30 часа 15-и състав на Специализирания наказателен съд ще заседава по делото срещу Алексей П., Антон П. и др., на които са повдигнати обвинения за рекет.\r\n***\r\nОт 09.30 часа 26-и състав на Софийски градски съд ще заседава по делото срещу Валентин Д., Лина А. и Мая С., на които са повдигнати обвинения за длъжностно присвояване в особено големи размери.\r\n***\r\nОт 09.30 часа 15-и състав на Софийски градски съд ще заседава по делото срещу  Любомир Димитров – Гребеца. На когото е повдигнато обвинение за убийство.\r\n***\r\nОт 10.00 часа в сградата на Клинична лаборатория и клинична фармакология на УМБАЛ „Александровска“ (ет. 2) ще се състои официалното откриване в България на Европейската седмица на биотехнологиите – 25 септември - 1 октомври 2017 г. \r\n***\r\nОт 10.00 часа в Конферентен център „Проджект Лаб“ на бул. „Княгиня Мария Луиза“ 58 ще се проведе встъпителното информационно събитие по проект „Разработване на публични регистри за бюджетен и проектен контрол на електронното управление и на портал за достъп до ресурси за разработка на софтуерни системи за електронно управление“ на Държавната агенция „Електронно управление“. \r\n***\r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Цветомир М., Борислав П. и др., на които са повдигнати обвинения за контрабанда.\r\n***\r\nОт 10.10 часа 8-и състав на Специализирания наказателен съд ще заседава по делото срещу Иво Д., Алиман Б. и др., на които са повдигнати обвинения за образуване и ръководене на организирана престъпна група.\r\n***\r\nОт 10.30 часа ще бъде открит реновираният футболния терен „Фен Арена“ между блоковете 310 и 311 в район „Надежда“ .\r\n***\r\nОт 11.00 часа 12-и състав на Специализирания наказателен съд ще заседава по делото срещу Стефан С., Милен М. и др., на които са повдигнати обвинения за образуване и ръководене на организирана престъпна група. \r\n***\r\nОт 11.00 часа 18-и състав на Специализирания наказателен съд ще заседава по делото срещу Богомил М., Ивелин Д. и Ивайло Х., на които са повдигнати обвинения за изнудване.\r\n***\r\nОт 11.00 часа в Националния пресклуб на БТА, Фондация „Има начин” организира пресконференция във връзка със старта на шестото издание на Благотворителна кампания „Изплети топлина“, която обединява доброволци в подкрепа на хората без дом.\r\n***\r\nОт 11.30 часа в сградата на СДВР ще се проведе начална координационна среща между представители на ръководството на СДВР, СРП и центровете за спешна медицинска помощ. (След края на срещата, около 12.30 часа, ще има кратки изявления).\r\n***\r\nОт 12.00 часа в Регионалния исторически музей-София екип от археолози под ръководството на д-р Весела Кацарова  ще представи находки намерени на обекта при площад „Света Неделя“ през това лято. На събитието ще присъстват кметът на София Йорданка Фандъкова и зам.-кметът Тодор Чобанов.\r\n***\r\nОт 12.00 часа в Националния пресклуб на БТА ще се състои пресконференция на организаторите на международния проект „Световно образование”. Темата на пресконференцията е „10 години членство на България в ЕС – как се отрази върху възможностите на българи да учат в чужбина?“.\r\n***\r\nОт 13.00 часа в Първо студио на Българското национално радио ще се състои пресконференция с  новия главен диригент на Симфоничния оркестър на БНР Марк Кадин.\r\n***\r\nОт 14.00 часа в Национален Музикален театър „Стефан Македонски“ ще се проведе пресконференция по двойния юбилей на Музикалния театър – 100 години професионална оперета в България и 50 години от създаването на балет „Арабеск”.\r\n***\r\nОт 15.00 до 17.00 часа народният представител от \"БСП за България\" Румен Георгиев и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10.\r\n***\r\nОт 18.00 часа в Галерия „Академия“ на ул. „Шипка“ №1 ще бъде открита изложбата „Илия Петров – 70+1 непознати рисунки“.\r\n***\r\nВ Драматичен театър „Н.Вапцаров” – Благоевград ще се състои премиера на детското представление „Красавицата и Звяра”. \r\n***\r\nОт 14.00 до 16.00 часа общинският съветник от ПП ГЕРБ Мартин Байчев ще проведе срещи с граждани.\r\n***\r\nОт 10.30 часа в зала 302 на Община Велико Търново ще се проведе Пресконференция за есенния дял на кампанията „Движи се и победи“-2017. \r\n***\r\nОт 11.00 часа в зала 302 на Община Велико Търново ще се състои Пресконференция за XV Международен конкурс „Сребърна Янтра“.\r\n***\r\nОт 10.30 часа кметът на Община Видин Огнян Ценков ще посети филиал „Незабравка“ на ДГ „Арабела“, за да връчи лично дарение. \r\n***\r\nОт 11.00 часа в Регионалния пресклуб на БТА във Видин представителите на Инициативен комитет  за подкрепа на  кандидатура за видински митрополит ще дадат пресконференция. \r\n***\r\nОт 10.00 часа на товарна гара - Горна Оряховица ще започне Общинско учение \"Раховец - 2017\". По време на учението ще бъде приведен в действие Общинския план за защита при бедствия в частите му \"Земетресение\" и \"Промишлена авария\".\r\n***\r\nОт 10.30 часа в Регионална библиотека „Дора Габе“ ще се проведе литературно утро „Природни вълшебства“.\r\n***\r\nОт 17.30 часа в Регионална библиотека „Дора Габе“ ще бъде представена новата книга „Богомилите: есеите на България“ от Варта Корисян – Меонлина.\r\n***\r\nОт 10.00 часа народният представител и областен координатор на ГЕРБ - Кюстендил Кирил Калфин организира приемен ден за граждани в офиса на партията на бул. \"България\" № 25.\r\n***\r\nОт 14.00 часа в Парк-хотел „Кюстендил“ ще бъде открит Четвъртият годишен конгрес на Български съюз по балнеология и спа туризъм.\r\n***\r\nОт 10.00 часа в заседателната зала на Община Пловдив ще се проведе пресконференция във връзка с предстоящия мач за Суперкупата по волейбол, който ще се проведе в Колодрума в края на този месец.\r\n***\r\nОт 10.00 часа в Регионалния пресклуб на БТА председателят на Общинския съвет в Плевен Мартин Митев - общински съветник от ПП ГЕРБ, ще информира и коментира пред журналистите решенията, които са взети на поредната сесия на съвета от 25 септември.\r\n***\r\nОт 11.00 часа в Заседателна зала на Община Пловдив ще се проведе пресконференция по повод предстоящ форум, насочен към туристическия бранш на града в контекста на Пловдив- Европейска столица на културата 2019.\r\n***\r\nОт 14.00 часа в Дома на културата „Борис Христов“ ще се проведе първият тематичен форум, посветен на готовността на туристическия бранш за реализацията на проекта „Пловдив – Европейска столица на културата 2019“.\r\n***\r\nОт 16.00 до 18.00 часа общинският съветник от ПП ГЕРБ Иван Вичков ще се срещне с граждани в офиса на партията в район „Тракия”в блок 91.\r\n***\r\nОт 14.00 до 16.00 часа в града ще гостува розовият кемпер на „Една от 8“.\r\n***\r\nОт 15.00 часа в Спортната зала националният треньор към Федерацията по тенис Тодор Енев ще изнесе открит урок.\r\n***\r\nОт 10.00 часа в Зала 2 на Община Стара Загора ще се проведе пресконференция по повод провеждането на Писта Стара Загора на 30 септември и 1 октомври. \r\n***\r\nОт 11.00 часа в парк „Артилерийски“ ще се проведе спортно събитие със щафетни игри, част от Европейската седмица на спорта #BeActive. \r\n***\r\nОт 13.30 часа в конферентна зала № 12 в съдебната палата ще се проведе пресконференция, на която ще бъде презентиран проектът „Прозрачен, достъпен и независим съд с високо обществено доверие“.", "date": "2017.09.25", "title": "Предстоящи събития в страната за 26 септември (Агенция „Фокус“)"}
{"url": "http://www.focus-news.net/news/2017/09/25/2439633/ivan-andonov-chitalishte-bratstvo-kyustendil-pokrivat-na-chitalishteto-se-nuzhdae-ot-speshen-remont.html", "text": "Покривът на читалище „Братство” се нуждае от спешен ремонт. Това каза пред Радио „Фокус” – Кюстендил Иван Андонов, председател на читалище „Братство”. По думите му при дъжд тече покривът на голямата зала в читалището, което е предпоставка за падане на гипсовия таван. \"Таванът вече е напукан и пожълтял и е необходима бърза намеса за отстраняване на течовете\", каза Андонов. Според него залата се ползва ежедневно и е с голяма натовареност, а в нея се организират разнообразни инициативи на общинско, регионално и национално ниво. Около 24 000 лева е необходимата сума за ремонт. Вече е отправено искане за отпускане на средства от страна на Община Кюстендил.\r\nВенцеслав ИЛЧЕВ", "date": "2017.09.25", "title": "Иван Андонов, читалище „Братство” - Кюстендил: Покривът на читалището се нуждае от спешен ремонт"}
{"url": "http://www.focus-news.net/news/2017/09/25/2439634/nimh-utre-oblachnostta-nad-stranata-shte-e-znachitelna-i-na-mnogo-mesta-shte-ima-valezhi-ot-dazhd.html", "text": "През следващото денонощие облачността над страната ще е значителна и на много места ще има валежи от дъжд. По-значителни и придружени с гръмотевици ще са валежите през деня над Югоизточна България и Родопите. Почти без валежи, с разкъсана облачност ще е над югозападните райони. Ще духа слаб, в източната половина на страната – умерен вятър от север-североизток. Минималните температури ще са предимно между 10° и 15°, по Черноморието до 17°-18°, максималните – между 18° и 23°. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН). Атмосферното налягане е по-високо от средното за септември и ще се задържи без съществена промяна.  \r\nНад Черноморието ще е облачно, с валежи от дъжд, в южните райони интензивни и придружени с гръмотевици. Ще духа умерен североизточен вятър. Максимални температури и на въздуха, и на морската вода – 21-23°. Вълнението на морето ще бъде 3-4 бала, с тенденция за усилване.  \r\nНад планините ще е облачно и мъгливо. Ще превалява дъжд, над 2600 метра – слаб сняг. По-значителни ще са валежите в Родопите и Странджа. Ще духа умерен вятър от изток-югоизток. Максимална температура на височина 1200 метра около 14°, на 2000 метра – около 7°. \r\nВ сряда ще се задържи предимно облачно, преваляванията ще са главно в Южна България, с тенденция до вечерта в по-голямата част от страната да спрат. През следващите дни вероятността за валежи значително намалява, ще има и временни разкъсвания на облачността. Вятърът ще остане от североизток, в източните райони и на места в Дунавската равнина, умерен и временно до силен. Температурите ще се понижават и към петък максималните ще са между 13° и 18°, минимални - между 7° и 12°.", "date": "2017.09.25", "title": "НИМХ: Утре облачността над страната ще е значителна и на много места ще има валежи от дъжд"}
{"url": "http://www.focus-news.net/news/2017/09/25/2439635/aleksandar-aleksandrov-sayuz-na-zarnoproizvoditelite-vidin-400-kgdka-sa-srednite-dobivi-ot-tsarevitsa-v-oblastta-zaradi-traynoto-zasushavane-i-lipsata-na-polivni-ploshti.html", "text": "400 кг/дка са средните добиви от царевица във Видинска област заради трайното засушаване и липсата на поливни площи. Това каза за Радио „Фокус“ – Видин Александър Александров, председател на Видинския съюз на зърнопроизводителите. Той посочи, че на места има и 300 кг/дка царевица. Земеделските производители в региона не бързат с прибирането ѝ, защото на места се отчита висока влажност на царевицата. „Причина за ниските добиви е малкото количество дъжд, което падна през това лято. И в началото на есента отново в областта нямаме валежи от дъжд“, обясни Александров. Той посочи, че изкупните цени са ниски – 220 – 240 лв. на тон. Ниското ниво на река Дунав е причина да няма кораби, които да товарят царевица на Ломското пристанище. „По-оживена е търговията на Варненското пристанище, там има кораби, които товарят царевица и затова се ориентираме предимно към автомобилния транспорт за да закараме царевицата там“, добави Александър Александров. Той каза още, че засушаването оказва влияние и върху рапицата. Приключила е сеитбата на рапица в региона, 100% от определените площи вече са засети, но има опасност да бъде компрометирана сеитбата, защото все още рапицата не е поникнала заради липсата на влага.\r\nАнна ЛОЗАНОВА", "date": "2017.09.25", "title": "Александър Александров, Съюз на зърнопроизводителите - Видин: 400 кг/дка са средните добиви от царевица в областта заради трайното засушаване и липсата на поливни площи"}
{"url": "http://www.focus-news.net/news/2017/09/25/2439636/neweurope-mezhdunarodna-mediyna-konferentsiya-se-organizira-v-balgariya.html", "text": "Международна медийна конференция се организира в България, съобщи в понеделник EuroNews. Сред главните теми, които ще бъдат обсъдени, са тероризмът в интернет и възможните действия срещу него, борбата с фалшивите новини и информационните войни, ролята на медиите в отразяването на събитията от Близкия изток и др. \r\nКонференцията ще се проведе на 27 и 28 септември, като сред участниците са Владимир Козлов – заместник председател на Руската федерална агенция за преса и масови комуникации, Степан Месич, бивш президент да Хърватска, българският главен прокурор Сотир Цацаров, Леонид Млечин, председател на Международната академия за телевизия и радио и др.  Цанко Цолов", "date": "2017.09.25", "title": "NewEurope: Международна медийна конференция се организира в България"}
{"url": "http://www.focus-news.net/news/2017/09/25/2439637/varna-yubileyna-izlozhba-prostranstvo-i-svetlina-na-hudozhnika-iliya-yankov-shte-bade-otkrita-v-gradskata-hudozhestvena-galeriya-na-27-septemvri.html", "text": "Юбилейна изложба „Пространство и светлина“ на художника Илия Янков ще бъде открита на 27 септември, от 18.00 часа, в Градска художествена галерия – Варна. Изложбата е част от Международното биенале на стъклото и ще продължи до 14 октомври. Това съобщиха от Градска художествена галерия – Варна. Илия Янков е завършил Института за пластични изкуства “Николае Григореску” в Букурещ, Румъния през 1975 г., специалност „Художествено стъкло и керамика“ при проф. Зое Байкуяну и проф. Паруческу. Дълги години е дизайнер в стопански обединения по стъкло. Твори в областта на художественото стъкло и дизайна. Янков работи с архитекти по оформлението на архитектурни пространства – художествено стъкло и витражи. Реализирал е монументални витражи в църкви. Янков е преподавател в Технически университет – Варна, в катедра „Индустриален дизайн“. Област на преподавателската му дейност са Техники и технологии в приложните изкуства, Цветознание, Промишлена графика. Област на научната му дейност – Художествена обработка на стъкло, Витражи, Силикатни форми.\r\nКуратор е на българо-румънски художествени изяви – 2012, 2013, 2014, 2015, 2016 и 2017 година. Има много участия в окръжни и национални изложби.", "date": "2017.09.25", "title": "Варна: Юбилейна изложба „Пространство и светлина“ на художника Илия Янков ще бъде открита в Градската художествена галерия на 27 септември"}
{"url": "http://www.focus-news.net/news/2017/09/25/2439638/veliko-tarnovo-nad-25-000-zhiteli-i-gosti-na-grada-sabra-esenniyat-praznik-na-samovodskata-charshiya.html", "text": "Над 25 000 жители и гости на Велико Търново събра тридневния есенен празник на прочутата Самоводска чаршия. Традиционната Нощ на Самоводската чаршия и Фестивалът на занаятите се проведоха от 22 до 24 септември, съобщиха от пресцентъра на Общинска агенция по туризъм ”Царевград Търнов”, която е основен организатор. Партньор в реализацията на проявите беше Община Велико Търново. Във Фестивала на занаятите се включиха над 60 самоуки творци от цялата стана, а майсторите от Самоводската чаршия демонстрираха съхранените от тях старинни технологии пред гостите на празника. За любителите на храни с еко произход имаше базар, на който се предлагаха ръчно точена юфка, различни видове сирена и сладка, лютеница, продукти от козе мляко, печени на мангал кестени. Улични артисти и музиканти, различни пърформанси, интерактивни игри и детски представления, вечерни концерти, международен пленар по живопис, скулптурни инсталации, огнено шоу и още много забавления предложи седмото издание на есенния празник на Самоводската чаршия. Общинска агенция по туризъм ”Царевград Търнов” благодари на всички съорганизатори, спонсори, участници и гости на Нощ на Самоводската чаршия и Фестивала на занаятите, които заедно направиха събитието една вълшебна и красива емоция в началото на есента.", "date": "2017.09.25", "title": "Велико Търново: Над 25 000 жители и гости на града събра есенният празник на Самоводската чаршия"}
{"url": "http://www.focus-news.net/news/2017/09/25/2439639/petya-mateva-yugozapadno-darzhavno-predpriyatie-suhite-petna-v-gorite-okolo-kyustendil-sa-ognishta-za-razprostranenie-na-stableni-nasekomi.html", "text": "Сухите петна в горите около Кюстендил са огнища за разпространение на стъблени насекоми. Това каза пред Радио „Фокус” – Кюстендил Петя Матева, експерт в Югозападно държавно предприятие. По думите ѝ по-голямата част от наблюдаваните в момента сухи петна в иглолистните насаждения са частни гори. „Стъблени насекоми имат по две и дори по три поколения. Когато видим сухо короядно петно, където вече са останали единични стъбла и няма иглици по тях – това са стари петна и при тях няма бръмбари. Насекомите вече са се преселили в свежите дървета”, каза Матева. По думите ѝ докато все още иглиците са светли и короядът е в дървото, трябва да се направи сеч и самата дървесина да бъде изнесена, а сечището да бъде много добре почистено.\r\nВенцеслав ИЛЧЕВ", "date": "2017.09.25", "title": "Петя Матева, Югозападно държавно предприятие: Сухите петна в горите около Кюстендил са огнища за разпространение на стъблени насекоми"}
{"url": "http://www.focus-news.net/news/2017/09/25/2439655/xinhua-po-vreme-na-pravitelstveni-operatsii-v-afganistan-sa-ubiti-46-buntovnitsi.html", "text": "По време на правителствени операции на афганистанската армия, проведени в неделя и понеделник, са убити 46 бунтовници, а 18 други са ранени, предава агенция Xinhua, позовавайки се на информация от Кабул. Акциите са станали в няколко района на страната, като според данните 18 бази и скривалища на бунтовници са унищожени.   Цанко Цолов", "date": "2017.09.25", "title": "Xinhua: По време на правителствени операции в Афганистан са убити 46 бунтовници"}
{"url": "http://www.focus-news.net/news/2017/09/25/2439656/predsedatelyat-na-pg-na-gerb-tsvetan-tsvetanov-vav-vratsa-severozapadat-e-prioritet-na-pravitelstvoto-i-tova-garantira-rastezh-v-regiona.html", "text": "„Идеята на поредицата срещи е да се създаде среда за подготовка и реализация на предстоящите местни избори. Преди тях ще се проведат изборите за европейски парламент, така че те могат да бъдат добър старт на предстоящия местен вот. Този избор ще бъде доста атрактивен, с местен акцент. Още от сега общинските съветници, кметовете на населените места и кметовете на общините трябва да започнат да мислят и да работят за следващия избор. Практиката показва, а това е и немският модел – местната власт е гръбнакът на една партия. Местната власт е една армия от хора, които работят и са в постоянна комуникация с хората и избирателите”. Това каза във Враца председателят на ПГ на ГЕРБ и зам.-председател на партията Цветан Цветанов, съобщиха от пресцентъра на ПП ГЕРБ. Той участва в областно събрание на структурата в града. Цветанов акцентира върху усилията, които полага правителството за развитието на региона. „Северозапада е особен приоритет, което гарантира растеж. Но това не може да стане с магическа пръчка. В момента е приоритетно да се направи четирилентовия път между Ботевград и Мездра. Има още много какво да се желае, но всичко това са процедури, които трябва да се изпълнят. Страната сега е стабилна. Средствата, които сега се влагат и по ОП „Региони в растеж“ - 624 млн. лева, и по Програмата за селските райони общо 1,5 млрд. лева, гарантират тази стабилност. В момента приоритет е образованието, като всяка следваща година парите в сектора ще се увеличават. От 1 октомври се повишава и минималната пенсия на 200 лв. Тези две мерки възлизат на повече от 500 млн. лева. Това променя живота на всички ни“, заяви Цветан Цветанов. На срещата присъстваха народните представители от ГЕРБ Петя Аврамова и Красен Кръстев, общинският ръководител на партията Малина Николова, кметове на общини от ГЕРБ, общински ръководители и организационни секретари от областта.", "date": "2017.09.25", "title": "Председателят на ПГ на ГЕРБ Цветан Цветанов във Враца: Северозападът е приоритет на правителството и това гарантира растеж в региона"}
{"url": "http://www.focus-news.net/news/2017/09/25/2439657/vidin-uchenitsi-ot-dve-uchilishta-v-grada-shte-posetyat-regionalna-biblioteka-mihalaki-georgiev-po-povod-evropeyskiya-den-na-ezitsite-26-septemvri.html", "text": "Ученици от две видински училища ще посетят Регионална библиотека „Михалаки Георгиев” по повод Европейския ден на езиците – 26 септември. Това съобщиха от Регионална библиотека „Михалаки Георгиев”. Библиотекарят от чуждоезиковия отдел ще представи пред децата мултимедийна презентация на тема 26 септември – Европейски ден на езиците. Учениците ще участват във викторина, посветена на езиковото многообразие. За финал ще бъде организирана езикова сладкарница, в която децата ще трябва да преведат думи на различни езици с помощта на речници, като докато работят, ще се почерпят с лакомства. На 26 септември, от 12.30 часа, ще гостуват осмокласници от ПГ „Проф. д-р Асен Златаров”, а на 27 септември, от 12.30 часа, ще гостуват петокласници от ОУ „Иван Вазов”. Място на провеждане – Заемна за възрастни.", "date": "2017.09.25", "title": "Видин: Ученици от две училища в града ще посетят Регионална библиотека „Михалаки Георгиев” по повод Европейския ден на езиците – 26 септември"}
{"url": "http://www.focus-news.net/news/2017/09/25/2439658/iliya-iliev-obshtina-dolni-chiflik-nad-50-detsa-ot-obshtinata-koito-sa-v-zadalzhitelna-uchilishtna-vazrast-sa-zaminali-v-chuzhbina.html", "text": "Над 50 деца в задължителна училищна възраст са заминали в чужбина. Това каза в интервю за Радио „Фокус“ – Варна Илия Илиев, директор на Дирекция „Образование, култура, спорт, социални дейности и здравеопазване“ в Община Долни чифлик. Той добави, че по механизма за съвместна работа на институциите по обхващане и задържане в образователната система на деца и ученици на територията на община Долни чифлик са създадени 7 екипа за обхват, като са обхванати всички населени места в региона. Илия Илиев коментира, че една част от децата, които според списъците са отпаднали от образователната система през 2016 година, са обхванати в училище и за тях протича нормален учебен процес. Те са били извън страната за месец – два, но след това са се върнали и отново са постъпили в училище. „Повечето деца от предоставените списъци са обхванати. Най-вече необхванати са деца, които са заминали в чужбина за дълго време. За тях никъде няма отчетност. От близки и съседи на семейството научаваме, че са заминали в чужбина“, каза още Илия Илиев.\r\nМарияна ВАЛЕНТИНОВА", "date": "2017.09.25", "title": "Илия Илиев, Община Долни чифлик: Над 50 деца от общината, които са в задължителна училищна възраст, са заминали в чужбина"}
{"url": "http://www.focus-news.net/news/2017/09/25/2439659/reaktsii-i-komentari-v-balgariya-sled-izborite-za-bundestag-obzor.html", "text": "Ангела Меркел ще бъде канцлер на Германия и през следващите четири години, след като Съюзът (ХДС/ХСС), чийто кандидат за канцлерския пост е тя, печели изборите за федерален парламент на ФРГ. Общо 33,2 % от гражданите на Германия гласуваха за Съюза (ХДС/ХСС), а за Германската социалдемократическа партия (ГСДП) - 20,8 % от избирателите. В следващия парламент двете партии ще имат съответно 217 и 139 места. Подкрепата и за тях обаче бележи значителен спад, в сравнение с предходните избори за Бундестаг от 2013 г. Трета политическа сила стана популистката \"Алтернатива за Германия\" на Фрауке Петри. Съгласно предварителните данни, крайнодясната партия получава гласовете на 13,4 % от избирателите и влиза за първи път след създаването си през 2013 г. във федералния парламент на Германия с 89 мандата, а с това става и първата крайнодясна политическа формация, която влиза в парламента в следвоенната история на страната.\r\nРезултатите от изборите в Германия предизвикаха вълна от реакции и коментари у нас.  Президентът Румен Радев изпрати поздравителен адрес до Ангела Меркел по случай изборната й победа. „Подкрепата на избирателите е най-красноречивият израз на високата оценка за успеха на държавническата Ви политика и визия за развитие на Германия и Европа“, пише в своя адрес президентът. В писмото си Румен Радев изразява желанието на българския народ за задълбочаване и укрепване на приятелските отношения между България и Германия, основани на дълбоки исторически връзки и конструктивно сътрудничество в рамките на ЕС и на НАТО. „Само с общи усилия можем успешно да се справим със съвременните предизвикателства и да допринесем за изграждането на силна и просперираща Европа в един по-справедлив и мирен свят“, пише още държавният глава до Ангела Меркел.Министър-председателят Бойко Борисов  също изрази своите поздравления за изборната победа на Християндемократичeския съюз в писмо до канцлера Ангела Меркел. „Резултатите от тези избори бяха от критична важност за бъдещето на обединена Европа и получената подкрепа на мнозинството от избирателите е най-високото признание за провежданата от Вас политика, която вече 12 последователни години е насочена към благополучието на германския народ и към изграждането на силна и просперираща Европа“, посочва премиерът. Той подчертава, че като лидер на най-силната политическа сила в Германия Ангела Меркел ще може и занапред да разчита на България като приятел и стратегически партньор в ЕС и НАТО.\r\nПред журналисти във Враца заместник-председателят на ПП ГЕРБ Цветан Цветанов отбеляза, че ,езултатите от изборите в Германия са добри за демокрацията и за бъдещето на Европейския съюз. По думите му резултатите в Германия ще дадат допълнителна стабилност и устойчивост в Европейския съюз. „За мен е много радостно, че за един кратък период от време минаха през избори редица страни и мога да кажа, че Франция и Германия се очертават като лидерите в Европейския съюз. Много бяха песимистите, много бяха тези, които говореха популистки и не даваха перспектива и шанс на Европейския съюз. А смятам, че сега всеки един от нас, минавайки през всички тези национални избори, успя да си направи съответната равносметка. И съм убеден, че през 2019 г., когато ще бъдат европейските избори, тогава действително Европейският съюз ще бъде много по-сплотен и много по-единен, отколкото през 2014 г., когато имаше много тежък период с над 1 млн. бежанци, които влязоха в Европа“, обясни Цветанов и уточни, че на 11, 12 и 13 октомври ще бъде на работно посещение в Мюнхен и в Берлин, където ще се срещне и с новите депутати от Бундестага. Той допълни, че за България изборите в Германия са шанс и възможност за по-добрата европейска перспектива и за постигане на цели като Шенген и Еврозоната. Мария Стоянова, бивш дългогодишен кореспондент в Германия, коментира за „Фокус“, че изборите за Бундестаг няма да повлияят на политиката на Европа. Според Стоянова по отношение на външната си политика Германия се стреми да разрешава всички кризи и конфликти с цивилни средства и хуманитарна помощ. „Може за първи път Германия да има външен министър, който да бъде от турски произход. Тоест, дете на гастарбайтери, дошли във федералната република“, отбеляза още Мария Стоянова. Тя допълни, че досегашният канцлер Ангела Меркел носи на Германия увереност и сигурност в турбулентни времена, което стои в основата на преизбирането й на този пост.\r\nСпоред политолога доц. Даниел Смилов Германия остава център на стабилността в Европейския съюз (ЕС). По думите му успехът на Меркел е бил очакван. „Неочакваното е по-доброто представяне на „Алтернатива за Германия“ и отливът от гласове на двете основни партии. Винаги когато една партия е на власт много дълго време, за повече от десетилетие, има и умора у избирателя. Той започва да търси други опции. В Германия имахме голяма коалиция, което означава, че двете основни партии са заедно в управлението и опозицията на практика остава или в малките политически партии или извън парламента. Така се отварят възможности за нови играчи, които в случая са използвани доста успешно от „Алтернатива за Германия“, коментира доц. Смилов. По думите му в този смисъл може да се каже, че успехът на Меркел е до известна степен помрачен от развитието на национал-популистката алтернатива. „Изборният резултат дава възможност на Меркел да продължи своята политика с известни корекции, както във вътрешен план, така и по отношение на Европейския съюз“, каза още политологът.", "date": "2017.09.25", "title": "Реакции и коментари в България след изборите за Бундестаг (ОБЗОР)"}
{"url": "http://www.focus-news.net/news/2017/09/25/2439660/varna-blizo-500-turisti-sa-posetili-etnografskata-kashta-v-selo-kipra-prez-lyatoto.html", "text": "486 чуждестранни туристи са посетили Етнографската къща в село Кипра през изминалото лято. Това съобщиха от пресцентъра на Община Девня. Къщата, която е филиал на Музея на мозайките, за първи път в своята дългогодишна история отвори трайно портите си за външния свят, като инициативата за това бе на кмета Свилен Шитов. Тя срещна и подкрепата на жителите на село Кипра, без които Етнографската къща нямаше да е толкова атрактивна.\r\nВсеки петък в продължение на цяло лято колоритните самодейки от НЧ „Христо Ботев – 1927“ – село Кипра, посрещаха туристи в къщата музей. Под ръководството на секретаря на читалището Дияна Найденова жените играха хора, пяха народни песни, предяха вълна и плетоха чорапи, за да оставят траен отпечатък за духа на родното в сърцата на чуждестранните посетители.\r\nНаред с постоянната експозиция в къщата музей, част от която е единственият в Североизточна България отвесен тъкачен стан, посетителите имат възможност да се запознаят и с нейната яташка история преди 1944 година. В обора на някогашната жилищна сграда има партизански бункер и цяла експозиция със снимки, документи и предмети, свързани със събитията от периода на антифашистката съпротива.", "date": "2017.09.25", "title": "Варна: Близо 500 туристи са посетили Етнографската къща в село Кипра през лятото"}
{"url": "http://www.focus-news.net/news/2017/09/25/2439661/kyustendil-uvelichava-se-kapatsitetat-na-tsentara-za-obshtestvena-podkrepa-v-grada.html", "text": "Увеличава се капацитетът на Центъра за обществена подкрепа в Кюстендил. Това съобщи за Радио „Фокус” – Кюстендил управителят на социалната услуга Мая Мицова. По думите ѝ капацитетът на центъра е 30 потребители, но има трайна тенденция да се работи над него, което налага и увеличаването на броя потребители, които може да се възползват от предоставяните социални услуги. С още 10 потребители ще бъда увеличен капацитетът, което ще стане след приключване на всички процедури и ще важи от 1 януари 2018 година. „Въпреки, че броят на потребителите ежемесечно надвишава определения капацитет, екипът съумява да организира оптимално дейността си и да изпълнява качествено задълженията си”, каза Мицова.\r\nВенцеслав ИЛЧЕВ", "date": "2017.09.25", "title": "Кюстендил: Увеличава се капацитетът на Центъра за обществена подкрепа в града"}
{"url": "http://www.focus-news.net/news/2017/09/25/2439662/afp-beliyat-dom-reagira-na-obvinenieto-na-severna-koreya.html", "text": "Белият дом отрече обвинението, че САЩ са обявили война на Северна Корея, предава AFP.  По-рано севернокорейският външен министър заяви, че Съединените американски щати са обявили война на Пхенян, като страната ще вземе всички възможни защитни мерки. От Вашингтон определиха обвинението като „абсурдно“. \r\n„Не сме обявявали война срещу Северна Корея и честно казано, такова предположение е абсурдно“, заявиха от Белия дом.   Цанко Цолов", "date": "2017.09.25", "title": "AFP: Белият дом реагира на обвинението на Северна Корея"}
{"url": "http://www.focus-news.net/news/2017/09/25/2439663/deloto-za-tsarskite-konyushni-be-otlozheno-obzor.html", "text": "Делото за бившите Царски конюшни в центъра на София срещу бившия областен управител на София Веселин Пенев претърпя фалстарт. То беше отложено, тъй като се оказа, че настоящият областен управител Николай Пехливанов не е бил редовно призован, поради което областната управа не е имала възможност да предяви граждански иск срещу подсъдимия. Прокуратурата обвинява Пенев за продажба на безценица на имота в центъра на столицата. Държавата предяви искове за нанесените щети в размер на над 20 млн. лв., но защитата ги оспори. Съдът в крайна сметка постанови на следващото заседание по делото да се яви областният управител на София, който да даде позиция по случая. Следващият опит да се даде ход на делото ще е на 13 декемвриАгенция „Фокус“ припомня: На 8 септември 2016 г. лидерът на БСП Корнелия Нинова оповести по време на брифинг, че разполага с информация за това, че областният управител на София Веселин Пенев, излъчен от Реформаторите и назначен от Бойко Борисов и заместник-областният управител от ГЕРБ Томи Николов продават 7,5 декара на „пъпа“ на София, в квартал „Оборище“ на 100 метра от паметника на Васил Левски за сумата от 658 870 лева. „Тоест по 90 лева на квадратен метър, на 100 метра от Народното събрание, на цената на едни маратонки“, заяви тогава Корнелия Нинова. В същия ден депутатът от БСП Жельо Бойчев внесе сигнал в прокуратурата, в който се настояваше на проверка да бъдат подложени действията на областната администрация при подписването на договори за ликвидиране на съсобственост. \r\nНа следващия ден, 9 септември, премиерът Бойко Борисов разпореди на Главния инспекторат да извърши в максимално кратък срок проверка в Областна администрация – София-град по повод извършена сделка. По-късно през деня, след среща с Пенев, премиерът Борисов поиска и прие оставката му.", "date": "2017.09.25", "title": "Делото за „Царските конюшни“ бe отложено (ОБЗОР)"}
{"url": "http://www.focus-news.net/news/2017/09/25/2439664/blagoevgrad-v-simitli-shte-bade-predstavena-stihosbirkata-cherna-kotka-na-28-septemvri.html", "text": "В читалище „Св. Климент Охридски” – Симитли на 28 септември, от 17.30 часа, ще бъде представена стихосбирката „Черна котка“. За Радио „Фокус“ – Пирин авторът на книгата Кристиян Христов обясни, че представянето на творчеството му ще бъде първата организирана среща за него. „Поезията и самата литературна област са направлението, към което се ориентирах още от малък, а сега сбъдвам своята мечта“, каза още Кристиян Христов. Той добави, че към момента е ученик в Национална хуманитарна гимназия „Св. св. Кирил и Методий“ - Благоевград, където е част от паралелка с профил интензивно изучаване на български език и литература. „Продължавам да усъвършенствам своите заложби, като се включих в Клуба по журналистика към гимназията, което ми дава възможността да се изявява като водещ, репортер, сценарист, рецитатор и организатор на училищни събития“, посочи Кристиян Христов.\r\nЛивия НИНОВА", "date": "2017.09.25", "title": "Благоевград: В Симитли ще бъде представена стихосбирката „Черна котка“ на 28 септември"}
{"url": "http://www.focus-news.net/news/2017/09/25/2439665/iliya-iliev-obshtina-dolni-chiflik-meditsinsko-obsluzhvane-e-osigureno-za-vsichki-uchilishta-i-detski-gradini-na-teritoriyata-na-obshtinata.html", "text": "Медицинско обслужване е осигурено за всички училища и детски градини на територията на община Долни чифлик. Това каза в интервю за Радио „Фокус“ – Варна Илия Илиев, директор на Дирекция „Образование, култура, спорт, социални дейности и здравеопазване“ в Община Долни чифлик. „В големите училища и детски градини има самостоятелни медицински кабинети, а в по-малките детски градини и училища медицинското лице отговаря и за двете институции“, добави Илия Илиев. Той припомни, че през миналата учебна година по инициатива на Община Долни чифлик в двете най-големи училища на територията на общината – в град Долни чифлик и село Старо Оряхово, са изградени стоматологични кабинети. Стоматолозите са назначени от Общината. „След разрешение на родителите всички деца и ученици преминаха прегледи и са със снет зъбен статус. Оттук нататък ангажиментът дали децата ще посещават стоматолога в училище е на родителите“, обясни Илия Илиев. Той заяви, че децата и учениците се обслужват безплатно.\r\nМарияна ВАЛЕНТИНОВА", "date": "2017.09.25", "title": "Илия Илиев, Община Долни чифлик: Медицинско обслужване е осигурено за всички училища и детски градини на територията на общината"}
{"url": "http://www.focus-news.net/news/2017/09/25/2439666/kyustendil-obshtinata-organizira-mladezhki-plener-tvorchesko-plodorodie.html", "text": "Община Кюстендил организира младежки пленер „Творческо плодородие”. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Пленерът е за деца, участвали и наградени от Националния конкурс за детска рисунка „Пролет върху листа”. „Този пленер ще бъде в рамките на три дни, а финалът е на 30 септември, когато участниците ще покажат своите творби”, каза Дима Укалска. По думите ѝ малките художници ще бъдат в Граничкия манастир и в селата Драговищица и Шишковци, където децата ще рисуват това, което е рисувано и което е запленило и големия български художник Владимир Димитров – Майстора.\r\nВенцеслав ИЛЧЕВ", "date": "2017.09.25", "title": "Кюстендил: Общината организира младежки пленер „Творческо плодородие”"}
{"url": "http://www.focus-news.net/news/2017/09/25/2439667/reuters-kitayskiyat-poslanik-v-oon-zayavi-che-retorikata-mezhdu-severna-koreya-i-sasht-e-tvarde-opasna.html", "text": "Китайският посланик в ООН Лиу Джией заяви, че ескалиращата реторика между САЩ и Северна Корея става „твърде опасна“, предава Reuters.\r\nКакто Агенция „Фокус“ писа, по-рано севернокорейският външен министър заяви пред репортери, че президентът на САЩ Доналд Тръмп е обявил война на Пхенян. \r\n„Искаме нещата да се успокоят. Става твърде опасно и никой няма интерес от това. Със сигурност се надяваме, че САЩ и Северна Корея ще видят, че няма друг начин за разрешаването на ядрения въпрос на Корейския полуостров, освен преговорите. Алтернативата е катастрофа“, заяви китайският посланик, коментирайки изказванията на севернокорейския първи дипломат.  Симеон Миланов", "date": "2017.09.25", "title": "Reuters: Китайският посланик в ООН заяви, че реториката между Северна Корея и САЩ е „твърде опасна“"}
{"url": "http://www.focus-news.net/news/2017/09/25/2439668/sport-turtsiya-pobedi-ukrayna-s-31-s-koeto-se-klasira-za-pleyofite-na-evropeyskoto-parvenstvo.html", "text": "Женските национали на Турция победиха отбора на Украйна с 3:1 гейма (25:20, 25:19, 20:25, 25:23) в последния си мач от Група С на Евроволей 2017, с което се класираха за плейофите. Турските волейболистки завършват на 3-то място в крайното класиране на групата с 1 победа, 2 загуби и 4 точки. Следващият съперник на Турция е отборът на Полша. Мачът между двата отбора ще се проведе в сряда, а победителят от него ще трябва да се изправи срещу Русия на четвъртфиналите.", "date": "2017.09.25", "title": "Спорт: Турция победи Украйна с 3:1, с което се класира за плейофите на Европейското първенство"}
{"url": "http://www.focus-news.net/news/2017/09/25/2439669/reuters-poslanitsite-na-velikobritaniya-frantsiya-germaniya-i-es-vav-vashington-zayaviha-podkrepata-na-stranite-si-za-yadrenoto-sporazumenie-s-iran.html", "text": "Посланиците на Великобритания, Франция, Германия и Европейския съюз във Вашингтон заявиха подкрепата на страните си за ядреното споразумение с Иран при условие, че властите в Техеран продължат да спазват пакта, предава Reuters.\r\n„Съгласни сме, че отхвърлянето на това споразумение ще бъде голяма загуба“, заяви посланикът на ЕС във Вашингтон Дейвид О’Съливан, по време на среща на Атлантическия съвет.\r\nГерманският посланик Петер Витиг каза, че всеки, който предлага оттеглянето от това споразумение, трябва да обмисли „по-големите въпроси“, включително и възможността Иран да поднови обогатяването на уран.\r\n„Какъв сигнал ще даде това на страни като Северна Корея? Ще им покаже, че дипломацията вече е ненадеждна, както и че вече не може да се вярва на дипломатическите споразумения“, заяви германският дипломат. Симеон Миланов", "date": "2017.09.25", "title": "Reuters: Посланиците на Великобритания, Франция, Германия и ЕС във Вашингтон заявиха подкрепата на страните си за ядреното споразумение с Иран"}
{"url": "http://www.focus-news.net/news/2017/09/25/2439670/predstoyashti-mezhdunarodni-sabitiya-za-26-septemvri-agentsiya-fokus.html", "text": "Германските партии ще проведат първите срещи на парламентарните си групи, след като в неделя се проведоха избори за Бундестаг.\r\n*** Френският президент ще представи предложенията си за реформи в Европейския съюз по време на реч в Сорбоната.\r\n*** Европейският преговарящ за Брекзит Мишел Барние и британският му колега Дейвид Дейвис започват четвърти кръг на преговорите. \r\n*** Тереза Мей се среща с Доналд Туск в Лондон.\r\n*** Хърватският съд ще се произнесе по делото на бивш сръбски паравоенен командир, който бе екстрадиран от Австралия през 2015-та година.\r\n*** Фелдмаршал Халифа Хафтар, който владее източните части на Либия ще посети Италия.\r\n*** Очакват се резултатите от референдума на иракските кюрди.\r\n*** Важна среща на израелския кабинет.", "date": "2017.09.25", "title": "Предстоящи международни събития за 26 септември (Агенция „Фокус“)"}
{"url": "http://www.focus-news.net/news/2017/09/25/2439671/aa-sasht-prizovaha-za-zapazvaneto-na-teritorialnata-tsyalost-na-irak.html", "text": "САЩ подчертаха, че е много важно да се запази териториалната цялост на Ирак, след като кюрдите в северните части на страната проведоха референдум за независимост, предава Anadolu Agency.\r\n„Надяваме се, че единен Ирак ще унищожи Ислямска държава и със сигурност, че ще отблъсне Иран“, заяви говорителят на Белия дом Сара Сандърс.\r\nАгенция „Фокус“ припомня, че днес Кюрдското регионално правителство проведе референдум за независимост в Северен Ирак. Действията на Ербил бяха осъдени от САЩ, Турция, Иран, Ирак, Сирия и страните от Европейския съюз. Симеон Миланов", "date": "2017.09.25", "title": "AA: САЩ призоваха за запазването на териториалната цялост на Ирак"}
{"url": "http://www.focus-news.net/news/2017/09/25/2439672/lovech-grazhdanskiyat-komitet-na-sopot-organizira-protesten-miting.html", "text": "Гражданският комитет на гр.Сопот организира протестен митинг на 28.09.2017г. (четвъртък) от 17.30ч. пред сградата на община Сопот. \"На митинга ще изразим недоволството си от управлението на кмета и зам. кмета на общината и ще поискаме тяхната оставка. Бруталното уволнение на директора на къща–музей „Иван Вазов\" Стефан Филчев преля чашата на нашето търпение\" заяви Манол Атанасов, председател на Инициативния комитет за спасение на града.", "date": "2017.09.25", "title": "Ловеч: Гражданският комитет на Сопот организира протестен митинг"}
{"url": "http://www.focus-news.net/news/2017/09/25/2439673/afp-turskiyat-sad-pusna-na-svoboda-zhurnalista-ot-dzhumhurietkadri-gyursel.html", "text": "Истанбулският съд заповяда пускането на свобода на журналиста от опозиционния вестник „Джумхуриет“ Кадри Гюрсел, предава AFP. Други четирима журналисти остават в затвора.\r\nСъдията, който разглеждаше делото реши, че Гюрсел, който е един от най-уважаваните турски журналисти, може да бъде освободен, след като прекара 11 месеца в затвора по обвинения във връзки с терористични групи. Делото бе отложено за 31 октомври. Симеон Миланов", "date": "2017.09.25", "title": "AFP: Турският съд пусна на свобода журналиста от „Джумхуриет“Кадри Гюрсел"}
{"url": "http://www.focus-news.net/news/2017/09/25/2439674/politicoeu-polskiyat-prezident-predstavi-svoyata-viziya-za-sadebnata-reforma-na-polsha.html", "text": "Полският президент Анджей Дуда заяви, че отхвърля предложенията за уволнение на всички съдии от Конституционния съд на Полша, предава Politico.eu. Това е ход, който може да намали напрежението между Брюксел и Варшава, добавят от Politico. \r\nВ същото време се очаква, че визията на полския президент ще създаде разрив с лидера на управляващата „Партия на закона и справедливостта“ Ярослав Качински. \r\nПрезидентът Анджей Дуда представи своята версия на двата законопроекта, под който отказа да се подпише през юли месец. Един от законопроектите предвиждаше правото за назначаване на съдии, да бъде прехвърлено към парламента. Другият законопроект предвиждаше уволняването на 87-те съдии от Върховния съд, оставяйки правомощията за назначаването на нови, на правосъдния министър на Полша.\r\nПрезидентът на Полша предлага съдиите да напускат поста си, след като навършат 65-годишна възраст, но с възможност да останат на позицията, ако имат одобрението на президентската институция. Другото предложение на Дуда е да се премахне клаузата в законопроектите, която предвижда незабавното уволнение на съдиите от Върховния съд, тъй като идната година мандатите им изтичат. Все пак полският президент подкрепи идеята съдиите да се назначават от парламента, вместо от съдийските организации.\r\nПо-рано миналата седмица Ярослав Качински и Анджей Дуда се срещнаха, за да обсъдят предложените от президента промени.\r\n„Срещата с президента показа, че можем да водим диалог, но също така демонстрира и големите различия във възгледите ни“, заяви полският консервативен лидер Ярослав Качински.\r\nЗаместник-председателят на Европейската комисия Франс Тимерманс обеща, че „ще разгледа внимателно“ предложените от Анджей Дуда промени. \r\nАгенция „Фокус“ припомня, че опитите на полското правителство да прокара съдебни реформи, създадоха недоволство в Брюксел. От Европейския съюз заявиха, че ще отнемат на Полша правото й на глас в съюза, ако страната не прекрати съдебната реформа. Освен това, Брюксел заплаши, че европейските субсидии за Полша могат да бъдат ограничени. От своя страна полското правителство заяви, че Европейската комисия и в частност Франс Тимерманс, надхвърлят правомощията си, месейки се в делата на независима държава. Симеон Миланов", "date": "2017.09.25", "title": "Politico.eu: Полският президент представи своята визия за съдебната реформа на Полша"}
