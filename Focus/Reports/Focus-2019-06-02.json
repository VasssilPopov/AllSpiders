{"url": "http://www.focus-news.net/news/2019/06/02/2665510/varna-blizo-2700-rozi-predstoi-da-badat-zasadeni-v-universitetskata-botanicheska-gradina-vav-varna-za-letniya-sezon.html", "text": "Близо 2700 рози предстои да бъдат засадени в Университетската ботаническа градина във Варна за летния сезон. Това съобщи за  Радио „Фокус“ – Варна  главният специалист в ботаническата градина Александър Тодоров. Той обясни, че Университетската ботаническа градина във Варна, или така нареченият Екопарк, е място за запознаване с интересни растителни и животински видове, разходки и отдих сред природата. Тя е разположена на площ от 360 дка, което я прави най-голямата от трите ботанически градини на Софийския университет. „Най-известното за ботаническата градина във Варна е, че тя е първата, която е обявена за Екопарк в България. Екопарк е, защото съчетава естествени и изкуствени екосистеми и освен научната и образователната дейност в ботаническата градина, тук е и място за посещение, за рекреация, за почивка“, каза Александър Тодоров. По думите му, в парка могат да се видят над 1000 вида висши растение, като най-голямото разнообразие от видове е представено от голосеменниците, или така наречените иглолистни. Той уточни, че в ботаническата градина има около 50 вида иглолистни, които представят по-голямата част от световното разнообразие. Александър Тодоров обясни, че в момента в Екопарка тече трескава дейности по зацветяване с летни растения. „Малко е преходен периода, но може би до след 2 седмици посетителите ще могат да видят колекции от летни цветя – над 15 хил. летни цветя ще могат да бъдат видяни тук. Главното, което представяме като лятно зацветяване за разлика примерно от градското зацветяване, тук се опитваме да правим така наречените микс бордери и по-сложни композиции от високи, ниски цветя, комбинация от цветове, текстури т.е. малко по-нетипични зацветявания и по-интересни фигури“, уточни специалистът. Александър Тодоров каза още, че в процес на преработка е изцяло нов розариум в Екопарка. Той ще представи около 2700 рози от над 80 сорта рози. В момента в ботаническата градина е ескпонирана и богатата колекция от различни видове кактуси, перуники и хемерокалиси. \r\nБояна АТАНАСОВА", "date": "2019.06.02", "title": "Варна: Близо 2700 рози предстои да бъдат засадени в Университетската ботаническа градина във Варна за летния сезон"}
{"url": "http://www.focus-news.net/news/2019/06/02/2665509/eftima-petkova-obshtina-smolyan-tezhkiyat-snyag-prez-zimata-nanese-porazheniya-na-saorazheniyata-po-ekopatekite-kray-smolyan.html", "text": "Тежкият сняг през зимата нанесе поражения на съоръженията по някои от най-посещаваните екопътеки край Смолян. Това каза за  Радио „Фокус“ – Смолян  Ефтима Петкова – директор Дирекция „Международни проекти, програми, обществени дейности” в община Смолян. „На места има паднали дървета, увредени съоръжения и може би най-сериозно е положението на екопътеката „Каньонът на водопадите“. Водата е отнесла някои от мостчетата, има паднали дървета, но вече са взети мерки и се работи по пътеката. Има екип, който отстранява повредите и скоро тя ще е в добро състояние“, поясни Петкова. Тя призова туристите засега да се движат с повишено внимание и да не преминават там, където няма съоръжения. От община Смолян са поставили и предупредителни табели, но въпреки това на своя отговорност част от туристите поемат по пътеката. „Има планински водач, който е на разположение в туристическия информационен център в подножието на пътеката и препоръчваме да се използват услугите на водача“, подчерта Петкова. \r\nТя допълни, че се опитват, където е необходимо екопътеките и туристическите обекти да се освежават, тъй като оградите, мостовете или панорамните площадки са изложени на атмосферните влияния, с времето се износват и поетапно се предприемат действия за лакиране и боядисване на съоръженията. „Имаме и предложения от доброволци, които биха искали да се включат в обновяването на пътеките, като разбира се материалите ще се предоставят от Общината. Работим по този въпрос и мисля, че пътеките все пак са добри за посещение и сега, но трябва да се внимава, минавайки по тях“, отбеляза Петкова. \r\nТя поясни, че по пътеката, водеща към крепостта „Торлука“, има паднали дървета и е нарушена целостта на парапетите. По пътя за крепостта „Кошница“ и проходната пещера при Калето има по-малко повреди, но все пак от атмосферните влияния и там има нарушени парапети. „На Момчилова крепост състоянието е добро, пътеката е проходена, отстранени са всякакви поражения след зимата и тя е отворена и достъпна. Със затоплянето на времето ще стартира и прожектирането на аудио-визуалния спектакъл“, посочи Петкова. Тя апелира към посетителите и хората, които излизат сред природата да ги пазят чисти, защото по тях често се изхвърлят много отпадъци, а природата трябва да се пази чиста. \r\nНели ГЕРГЬОВСКА", "date": "2019.06.02", "title": "Ефтима Петкова, община Смолян: Тежкият сняг през зимата нанесе поражения на съоръженията по екопътеките край Смолян"}
{"url": "http://www.focus-news.net/news/2019/06/02/2665512/sofiya-vazstanoveno-e-dvizhenieto-po-am-trakiya-pri-km-46-v-posoka-sofiya.html", "text": "Възстановено е движението по АМ \"Тракия\" при км 46, в посока София. Това съобщиха от пресцентъра на  Агенция \"Пътна инфраструктура\" .", "date": "2019.06.02", "title": "София: Възстановено е движението по АМ \"Тракия\" при км 46, в посока София"}
{"url": "http://www.focus-news.net/news/2019/06/02/2665511/nimh-nay-golyamo-kolichestvo-dazhd-e-otcheteno-v-plovdiv-69-lkv-m.html", "text": "Най-голямо количество дъжд паднало в Пловдив - 69 л/кв.м. Това съобщиха за  Агенция „Фокус“  от НИМХ. В Пазарджик са отчетени 37 л/кв.м дъжд, във Враца – 33 л/кв. м., а в Кърджали – 16 л/кв.м. Дежурният синоптик обясни, че няма конкретни данни за градушки в страната. Имало е градушки, но не са били в рамките на синоптичните станции, заради което не са регистрирани. \r\nТеодора ПАТРОНОВА", "date": "2019.06.02", "title": "НИМХ: Най-голямо количество дъжд е отчетено в Пловдив - 69 л/кв. м"}
{"url": "http://www.focus-news.net/news/2019/06/02/2665513/navodneniya-i-transportni-problemi-sled-poroynite-dazhdove-v-stranata-obzor.html", "text": "Поредният ден на поройни дъждове предизвика наводнения и транспортни проблеми в редица населени места в страната. Жълт код за интензивни валежи и гръмотевични бури и условия за градушки беше обявен за 18 области на 2 юни - Видин, Монтана, Враца, Плевен, Ловеч, Велико Търново, Габрово, Сливен, Стара Загора, Пловдив, Пазарджик, Смолян, Кърджали, София град, Софийска област, Перник и Кюстендил и Благоевград.  \r\nОт НИМХ отчетоха, че най-голямо количество дъжд е паднало в Пловдив - 69 л/кв.м., следван от Пазарджик - 37 л/кв. м., Враца -33 л/кв. м., и Кърджали – 16 л/кв.м. \r\nПоради интензивен дъжд и свлечени кални маси временно беше ограничено движението по главен път София – Варна,  на магистрала „Тракия“, както и в отделни участъци в областите Търговище, Плевен, Велико Търново, Пазарджик и Стара Загора. От МВР съобщиха, че най-много сигнали за наводнения са получени на територията на Велико Търново, Пазарджик и Пловдив. Велико Търново \r\nПостъпилите сигнали бяха главно в община Елена (гр. Елена и с. Константин). Получени са седем сигнала за наводнени дворове, приземни етажи и мазета, които са отработени своевременно. Три екипа работиха по сигналите за с. Константин. Заради интензивните валежи кметът на Велико Търново Даниел Панов назначи денонощен мониторинг на реките Янтра и Белица. Засега нивата са под критичните стойности. Локални наводнения са възможни заради наносите в реките. \r\nНови дупки затрудниха движението по част от улиците във Велико Търново след поройните дъждове в града. Пропадна пешеходна пътека в началото на улица „Полтава” в посока София. Сходни проблеми се наблюдаваха и в други квартали в града.  Пазарджик \r\nВ оперативния център на пазарджишката пожарна служба са постъпили около 50 сигнала за наводнени мазета, приземни етажи, магазини и участъци от пътната инфраструктура. Получени са сигнали и за закъсали автомобили. Те са обработени от пет екипа на РДПБЗН-Пазарджик. Повечето от получените сигнали бяха за частни домове - жилищни блокове, кооперации, мазета и др. От обществените сгради беше наводнен единствено приземният етаж на общежитието на спортното училище.  \r\nЗа кратко време улиците в Пазарджик потънаха под вода заради поройния дъжд. До 40 см бяха завиряванията по централните улици и кръстовища, а на кръговите кръстовища при КАТ в посока Пловдив и при моста над река Марица в посока Белово и Пещера нивото на водата надхвърли половин метър.  Пловдив \r\nНад 170 са сигналите за наводнени приземни етажи и мазета, постъпили в пожарната служба на Пловдив. Няколко от съобщенията бяха и за наводнени участъци от пътната инфраструктура и закъсали автомобили. Шест транспортни участъка бяха наводнени и не се допускаше преминаването на превозни средства през тях. Отводнени бяха 4 болнични заведения, изтеглени бяха няколко автомобила - с бременна жена, майка с 2 деца и майка с 3 деца. Екипи се отзоваха на 2 сигнала за евакуиране на трудноподвижни хора. Създадена бе и организация за предисоциране на сили и средства от съседни области на Пловдив, които оказваха помощ при обработването на сигналите.  София \r\nВ дирекция „Аварийна помощ и превенция“ към Столична община бяха получени шест сигнала за завирени участъци вследствие на проливния дъжд в София. Проблеми имаше на ул. „Пейо Йорданов, бул. „Проф. Капитан Лазаров“ и ул. „Боян Магесник“. В пожарната е получен един сигнал за паднали клони. Не е имало проблеми с градския транспорт, както и с нивата на реките и общинските язовири. Стара Загора \r\nЗаради пороите река Гюрля излезе от коритото си в старозагорското село Средногорово и заля няколко къщи. В град Николаево също бяха отчетени по-големи количества валежи - около 30 л/кв.м, което причини наводнения в няколко имота, намиращи се в по-ниската част на населеното място. Екипи на пожарната реагираха своевременно и изпомпиха събралата се вода. Прогноза \r\nЗа 3 юни остава повишена вероятността за локални интензивни дъждове и градушки. Валежи и гръмотевични бури се очакват главно в Западна и Централна България. Жълт код за интензивни валежи и условия за градушки е обявен в 9 области на страната - Видин, Монтана, Враца, Плевен, Ловеч, Пловдив, Пазарджик и София град и Софийска област. На места там се очакват количества дъжд до 25 – 30 л/кв.м, локално и повече.", "date": "2019.06.02", "title": "Наводнения и транспортни проблеми след поройните дъждове в страната (ОБЗОР)"}
{"url": "http://www.focus-news.net/news/2019/06/02/2665517/sport-zapochna-eliminatsionnata-faza-na-svetovnoto-parvenstvo-po-futbol-za-mladezhi-do-20-godini.html", "text": "Започна елиминационната фаза на Световното първенство по футбол за младежи до 20 години.  \r\nВ първия осминафинал Италия победи домакините от Полша с 1:0. Победното попадение отбеляза Андреа Пинамонти в 38-ата минута от дузпа.  \r\nНа четвъртфиналите Италия ще играе срещу победителя от мача между Аржентина и Мали.", "date": "2019.06.02", "title": "Спорт: Започна елиминационната фаза на Световното първенство по футбол за младежи до 20 години"}
{"url": "http://www.focus-news.net/news/2019/06/02/2665518/plovdiv-14-to-poredno-izdanie-na-denya-na-reproduktivnoto-zdrave-shte-se-provede-v.html", "text": "14-то поредно издание на Деня на репродуктивното здраве ще се проведе в Пловдив. Това съобщиха за  Радио „Фокус“ – Пловдив  организаторите от сдружение „Зачатие“. Форумът ще се проведе на 8 юни, като откриването ще е от 11.00 часа  в зала „Проф. арх. Йолов“ на хотел „Тримонциум“. Като официални гости на събитието са поканени инж. Иван Тотев, кмет на град Пловдив, Савина Петкова, председател на Общински съвет – Пловдив, Султанка Петрова, зам. министър на труда и социалната политика, д-р Мария Георгиева – директор на „Център за асистирана репродукция“, проф. д-р Атанас Щерев – национален консултант по асистирана репродукция и д-р Здравко Минев – председател на Българска асоциация по стерилитет и репродуктивно здраве. \r\nТази година основната тема на събитието е поставянето на пациента в центъра на репродуктивната медицина, с поглед към рисковете и безопасността на инвитро процедурите, човешкият фактор в лечението на стерилитет. Ще участват 12 от най-големите ин витро клиники в България. В информационната сесия лекарите представят новостите в лечението на стерилитета. Експо алеята на инвитро клиниките ще даде възможност на посетителите да се срещнат с топ специалисти по стерилитет и да се консултират безплатно с тях. Безплатни демонстрации за пациентите ще направят от Алианса на българските акушерки. Ще бъдат представени и специализирани продукти за репродуктивно здраве и бременност на водещи производители. \r\nПетима от посетителите на Деня на репродуктивното здраве ще получат от сдружение „Зачатие“ ваучери за финансово подпомагане на лечение, като имената им ще бъдат изтеглени с жребий при закриването на събитието. \r\nДенят на репродуктивното ще продължи през целия ден, а входът е свободен за всички посетители.", "date": "2019.06.02", "title": "Пловдив: 14-то поредно издание на Деня на репродуктивното здраве ще се проведе в"}
{"url": "http://www.focus-news.net/news/2019/06/02/2665519/blagoevgrad-vazstanoveno-e-dvizhenieto-po-pat-i-1-blagoevgrad-sandanski-v-uchastaka-stara-kresna-kresna.html", "text": "Възстановено е движението по път I-1 Благоевград-Сандански в участъка Стара Кресна – Кресна. Това съобщиха от пресцентъра на  Агенция \"Пътна инфрастуктура\" .", "date": "2019.06.02", "title": "Благоевград: Възстановено е движението по път I-1 Благоевград-Сандански в участъка Стара Кресна – Кресна"}
{"url": "http://www.focus-news.net/news/2019/06/02/2665530/korea-herald-prodalzhava-izdirvaneto-na-izcheznalite-pri-potavane-na-turisticheski-korab-v-ungariya.html", "text": "Издирването на безследно изчезналите 21 пътници от туристическия кораб, който потъна в Унгария, продължи в неделя, като издирвателните дейности останаха възпрепятствани от високото ниво на водата, силните течения и лошата подводна видимост в река Дунав, пише изданието  „Korea Herald“ .  \r\nСлед завръщането си от Унгария в неделя южнокорейският външен министър Канг Киунг-ва заяви, че подводните издирвателни операции ще могат да бъдат подновени в понеделник, тъй като се очаква нивото на водата в река Дунав да спадне и теченията да се забавят.  \r\n„Ще видим състоянието на реката и ще влязат водолази, за да проверим дали операцията по издирването е възможна, или не. В случай, че е невъзможно да продължи издирването в понеделник, планираме да продължим операцията на следващия ден“, заяви южнокорейският външен министър, при пристигането си на летища Инчеон.  \r\nВ сряда вечерта туристическа лодка, на борда на която се намираха 33 южнокорейци и двама унгарски членове на екипажа, се сблъска с круизен кораб, което доведе до преобръщане и потъване на лодката. В резултат на инцидента седем южнокорейски граждани починаха, а още 21 души са безследно изчезнали. Седем южнокорейци бяха спасени.   Светлин Божков", "date": "2019.06.02", "title": "„Korea Herald“: Продължава издирването на изчезналите при потъване на туристически кораб в Унгария"}
{"url": "http://www.focus-news.net/news/2019/06/02/2665520/veliko-tarnovo-dots-d-r-boni-petrunova-i-mihail-belchev-sa-nositelite-na-tazgodishnite-nagradi-orel-na-dunava.html", "text": "Доц. д-р Бони Петрунова и Михаил Белчев са носителите на тазгодишните награди „Орел на Дунава“. Призовете се връчват ежегодно, по време на едноименния фестивал, който се провежда в началото на юни в Свищов, припомни за  Радио „Фокус“ – Велико Търново  Стефан Проданов, един от организаторите. Категориите, в които се дава отличието са две – за опазване на културно-историческото наследство и за популяризиране на българската култура. В първата наградата е за археолога доц. д-р Бони Петрунова, директор на Националния исторически музей. Другият лауреат е любимият български поет, композитор и изпълнител Михаил Белчев. Церемонията ще е по време на откриването на фестивала, а призовете ще връчи лично кметът на Свищов Генчо Генчев. Всичко това ще се случи в петъчната вечер в центъра на Свищов, където ще бъде запален и фестивалният огън. Организаторите обещават и много изненади и канят всички жители и гости на града да се включат в събитията. \r\nЛуиза ТРАНЧЕВА", "date": "2019.06.02", "title": "Велико Търново: Доц. д-р Бони Петрунова и Михаил Белчев са носителите на тазгодишните награди „Орел на Дунава“"}
{"url": "http://www.focus-news.net/news/2019/06/02/2665516/mzhg-otvodnitelnite-pompeni-stantsii-na-teritoriyata-na-tsyalata-strana-rabotyat-denonoshtno-i-se-nablyudavat-ot-sluzhiteli-na-napoitelni-sistemi-ead.html", "text": "Във връзка с усложнената метеорологична обстановка и падналите големи количества валежи от дъжд, отводнителните помпени станции на територията на цялата страна работят денонощно и се наблюдават от служители на Дружеството. Това съобщиха от пресцентъра на  Министерството на земеделието, храните и горите . Извършва се денонощен обход и наблюдение на обектите. Аварийните складове на всички клонове са оборудвани с необходимите материали. \r\nКъм момента няма възникнали аварийни и бедствени ситуации по стопанисваните от „Напоителни системи“ ЕАД язовири, корекции на реки и предпазни диги. Няма данни за критични нива на язовири, като те поемат напълно водните количества и имат свободни обеми. При необходимост има готовност за включване на  тежка техника, съгласно аварийните планове за недопускане на бедствени ситуации. \r\nОчаква се повишение на водните нива в долните течения на реките от Дунавския район – Искър, Осъм, Вит, Янтра, Русенски Лом. На този етап, в участъците, които се  стопанисват от „Напоителни системи“, реките са в коритата си.   \r\nВъзможно е повишаване на нивата на реките Бели Лом и Черни Лом при с. Красен, Област Добрич, където е най-ниската точка. Там през миналата година е изградена преградна стена и продълбочаване на речното корито за осигуряване на проводимост. \r\nКритична е ситуацията в района на Попово - в селата Дриново и Априлци, където за час са паднали над 110л/кв.м дъжд и временно е затворен пътят за движение Разград-Попово-Антоново. Река Поповска е с повишено ниво и се следи денонощно от служители на Дружеството.", "date": "2019.06.02", "title": "МЗХГ: Отводнителните помпени станции на територията на цялата страна работят денонощно и се наблюдават от служители на „Напоителни системи“ ЕАД"}
{"url": "http://www.focus-news.net/news/2019/06/02/2665521/kazanlak-denyat-na-botev-i-zaginalite-za-svobodata-na-balgariya-be-otbelyazan-s-tarzhestvena-zarya-proverka-na-ploshtad-sevtopolis.html", "text": "Денят на Ботев и загиналите за свободата на България бе отбелязан с тържествена заря-проверка на площад „Севтополис“, предаде кореспондент на  Радио „Фокус“ . Бригаден генерал Деян Дешков прие почетния караул на 61 Стрямска механизирана бригада. Военният ритуал бе ръководен от подполковник Георги Калчев - командир на 2 механизиран батальон, гарнизон Казанлък. На церемония присъстваха кметът на община Казанлък Галина Стоянова, председателят на Общински съвет Казанлък Николай Златанов, общественици, граждани и гости на града. \r\nСлавяна ГАЙДАРОВА", "date": "2019.06.02", "title": "Казанлък: Денят на Ботев и загиналите за свободата на България бе отбелязан с тържествена заря-проверка на площад „Севтополис“"}
{"url": "http://www.focus-news.net/news/2019/06/02/2665522/sliven-simfonichniyat-orkestar-podgotvya-kontsert-za-13-yuni.html", "text": "Сливенският симфоничен оркестър ще зарадва почитателите на класическата музика с концерт на 13 юни. Това съобщиха от  културната институция . На сцената на зала „Сливен“ ще звучат произведения от Едвард Григ, Сергей Прокофиев и Александър Текелиев. \r\nГост-диригент на концертната проява ще бъде Инна Диловска, а солист Ангел Николов – пиано. Билети могат да бъдат закупени на касата на зала „Сливен“ и каса №2 на Военен клуб – Сливен.", "date": "2019.06.02", "title": "Сливен: Симфоничният оркестър подготвя концерт за 13 юни"}
{"url": "http://www.focus-news.net/news/2019/06/02/2665232/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Когато търговското напрежение с Китай се повиши през миналата година, много компании потърсиха убежище в Мексико, една държава, която има дълга и стабилна връзка със САЩ, пише изданието  „New York Times“ .  \r\nСега тази алтернатива за производство и суровини може също да бъде заплашена, след заплахата на президента Доналд Тръмп, да наложи повишени мита за внос от Мексико, заради нелегалната имиграция.  \r\nВ краткосрочен вариант, повишените мита могат да означават по-ниски печалби за американските вносители и по-високи цени за американските потребители, на всичко от авокадото до автомобилите.  \r\nВ дългосрочен план митата биха могли да принудят компаниите да преразгледат веригите за доставки, обхващащи континента, които са направили Северна Америка една от най-взаимосвързаните икономики в света. Според експерти, това може да бъде по-вредно за икономиката на САЩ, отколкото самите тарифи.  \r\nВносът на САЩ от Мексико през миналата година в бил на стойност над 345 милиарда долара, а износа е бил на равнище от 265 милиарда долара. Тези цифри, обаче подценяват взаимната свързаност. Американските рафинерии преработват суров петрол от Мексико, след което го продават, като бензин. Общо около 30% от мексиканския внос е от САЩ. \r\n*** \r\nЕкипът на американския президент Доналд Тръмп се връща в региона на Близкия Изток, за да се опита да набере подкрепа за планирания от Белия дом икономически форум в столицата на Бахрейн, Манама, в периода 25-26 юни, пише изданието  „Jerusalem post“ .  \r\nАмериканският екип включва зетят на Доналд Тръмп, Джаред Къшнър, основният американски представител за израело-палестинските преговори Джейсън Грийнбалт и Браян Хук, специален представител на САЩ за Иран.  \r\nМнозина смятат, че планираната конференция ще въведе първата фаза от Близкоизточния мирен план на Тръмп, наричан „сделката на века“, чрез икономически стимули за палестинците и други страни от региона. Въпреки това, бизнес лидери от Западния бряг и Ивицата Газа настояват, че ще бойкотират конференцията, тъй като поставят техните политически стремежи на първо място.  \r\n„Ние искаме да заявим много ясно, че се интересуваме на първо място от нашата свобода и няма да говорим за икономически проекти или решения, докато нашите права не са защитени, а свободата ни не е гарантирана“, заяви Осама Амро, представител на палестинските бизнесмени.  \r\n„Ние се намираме под окупация и страдаме заради това. Нашата икономика страда заради това, а не поради липса на ликвидност“, допълни Амро. \r\n*** \r\nДокато водолази се спускаха в петък в река Дунав, унгарските власти съобщиха, че ще бъде необходимо продължително търсене, за да бъдат открити 21 души, които са безследно изчезнали, след като лодка превозваща южнокорейски туристи се сблъска с круизен кораб и потъна в реката, в Будапеща, пише изданието  „Korea Herald“ .  \r\nДо момента е потвърдена гибелта на седем души при инцидента, а още седем души са спасени.  \r\nУнгарският външен министър Петер Сиярто и неговият южнокорейски колега Канг Киунг-ва, посетиха мястото на инцидента и се срещната със спасителните екипи.  \r\n„Трябва да се подготвим за продължително издирване“, заяви Сиярто, като се позова на информация от унгарската полиция. Дипломатът допълни, че унгарските власти очакват помощ от Сърбия.  \r\nВодолази в пълно оборудване се спуснаха в река Дунав, но не успяха да огледат останките от лодката, поради изключително мътните води и тежките течения, предизвикани от проливни дъждове. Длъжностни лица съобщиха, че може да са необходими дни, за да бъде извадена 70-годишната лодка, която е построена в бившия Съветски съюз.  \r\nСамо часове след инцидента, тялото на една от жертвите беше открито на почти 12 км. от мястото на сблъсъка.  \r\n„Потъналата лодка е локализирана на повече от шест метра дълбочина, като нивото на водата продължава да се покачва, заради дъждовете“, допълни Сиярто.", "date": "2019.06.02", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/06/02/2665523/jerusalem-post-sotsiologichesko-prouchvane-za-nastroeniyata-sred-evreite-vav-frantsiya-izrael-i-sasht.html", "text": "Американският еврейски комитет оповести първото конкурентно социологическо проучване на настроенията на евреите във Франция, Израел и САЩ, които са трите най-големи еврейски общности в света, пише изданието  „Jerusalem post“ .  \r\nРезултатите от проучването показват, че 72% от евреите в САЩ смятат, че преуспяването на Държавата Израел е много важно за дългосрочното бъдеще на евреите. Във Франция 53% от евреите отговарят аналогично на този въпрос, а в Израел 91% от запитаните. \r\nВ допълнение към тези резултати, проучването показва нарастващо притеснение сред еврейските общности в САЩ и Франция, относно тяхната лична сигурност.  \r\nОколо 65% от евреите в САЩ заявяват, че се чувстват по-малко сигурни, в сравнение с миналата година. Също така около половината от евреите във Франция заявяват, че ситуацията в страната, по отношение на тяхната лична сигурност, се е влошила в сравнение с преди една година.  \r\nМнозинството от евреите във Франция (58%) са имали личен опит с прояви на антисемитизъм, като повече от половината (56%) заявяват, че не смятат, че френските власти се борят ефективно с нарастващия брой престъпления от омраза.  \r\nМнозинството (55%) от евреите във Франция са обмисляли да напуснат страната през миналата година, по различни причини. Около една пета (21%) заявяват, че са обмисляли да емигрират по икономически причини, 17% от опасения за бъдещето на еврейската общност и 12% поради опасения за бъдещето на Франция.   Светлин Божков", "date": "2019.06.02", "title": "„Jerusalem post“: Социологическо проучване за настроенията сред евреите във Франция, Израел и САЩ"}
{"url": "http://www.focus-news.net/news/2019/06/02/2665233/predstoyashti-mezhdunarodni-sabitiya-za-2-yuni-agentsiya-fokus.html", "text": "Берлин . Пресконференция на председателя на ХДС Анегрет Крамп-Каренбауер.  \r\n*** Атина . Втори тур на местните избори в Гърция. \r\n*** Тирана . Посещение на генералният секретар на НАТО Йенс Столтенберг в Албания.  \r\n*** Мексико . Регионални избори в шест мексикански щата.", "date": "2019.06.02", "title": "Предстоящи международни събития за 2 юни (Агенция „Фокус“)"}
{"url": "http://www.focus-news.net/news/2019/06/02/2665234/ea-daily-indiya-gubi-statuta-si-na-privilegirovan-targovski-partnyor-na-sasht.html", "text": "Президентът Доналд Тръмп потвърди, че на 5 юни Индия ще загуби статута на привилегирован търговски партньор на САЩ. Американският държавен глава съобщи това за първи път през март, а на 5 юни изтича задължителният 60-дневен период на уведомлението, предава руската агенция  EA Daily . \r\nСтава въпрос за изключване на Индия от списъка (Generalized System of Preferences- GSP) на държавите, на които САЩ предоставят възможност да доставя безмитно стоки на тяхна територия. Тези привилегии се предоставят на най-бедните държави, които са изправени пред сериозни проблеми. \r\nПрограмата за GSP обхваща редица постсъветски държави: Азербайджан, Армения, Грузия, Казахстан, Киргизстан, Узбекистан и Украйна. \r\nСпоред данните на Министерството на търговията на САЩ, през 2017 година е била на 11 място в списъка на най-големите вносители на американския пазар. Най-голям дял в износа на Индия в Америка заемат благородните метали и скъпоценните камъни. \r\nПревод и редакция:", "date": "2019.06.02", "title": "EA Daily: Индия губи статута си на привилегирован търговски партньор на САЩ"}
{"url": "http://www.focus-news.net/news/2019/06/02/2665515/pazardzhik-okolo-25-hilyadi-toma-knigi-sa-sabrani-za-novata-biblioteka-v-selo-menenkyovo.html", "text": "В откритата нова сграда на читалище „Св.св. Кирил и Методий“ в село Мененкьово, представяме изложба за историята на културната институция, каза за  Радио „Фокус“ – Пазарджик  кметът на селото Иван Адов. Той припомни, че на 22 юни 2016 година при пожар бе унищожена сградата на читалището. „Тогава успяхме да спасим само едно пиано, което е показано сега в изложбата, и българският трибагреник“, отбеляза Адов. Кметът на село Мененкьово уточни, че в резултат на отпуснати средства от правителството и дарителска кампания, сега сградата е нова. „Попълнихме и библиотечния фонд. При пожара изгоряха 11 хиляди тома книги, а сега вече имаме събрани около 25 хиляди тома. Събрахме в резултат на широка дарителска кампания два пъти повече книги“, коментира Адов. Той допълни, че читалищната сграда ще се използва рационално не само като средище на културата в село Мененкьово, но и като център на местната власт, защото на първия етаж вече се помещава и кметството. \r\nВаня НИКОЛОВА", "date": "2019.06.02", "title": "Пазарджик: Около 25 хиляди тома книги са събрани за новата библиотека в село Мененкьово"}
{"url": "http://www.focus-news.net/news/2019/06/02/2665235/tass-kosovo-shte-predlozhi-na-oon-da-zapochne-razsledvane-sreshtu-ruskiya-sluzhitel-v-yunmik.html", "text": "Министърът на външните работи на Косово Беджет Пацоли ще даде указание на посолството на страната в САЩ да внесе в ООН дело срещу Михаил Краснощеков, член на мисията международната организация в най-младата държава на Балканите, предава  TACC , като се позовава на RTK. \r\n\"ООН е организация на мира и стабилността и глобалната истина, чиито усилия са високо ценени от свободни и демократични държави, така че всеки, който злоупотребява с имунитета чрез участие в съмнителни и криминални планове и деЙСТВИЯ, няма място не само в Косово, но и в ООН. Подобни събития накърняват авторитета на организацията в Косово и в по-широк мащаб. Искам от нашата дипломатическа мисия в САЩ при първото обсъждане в ООН на ситуацията в региона да се вземе предвид случаят с този служител [Краснощеков], защото той напълно противоречи на усилията за осигуряване на мир и ред в нашата страна\", цитира агенцията думите на Пацоли. \r\nСпоред него съответните власти на Косово са \"готови да си сътрудничат в разследването\". \r\nЛидерите на Косово твърдят, че руският дипломат \"се е намесил в провеждането на специалната операция на полицията\". В сряда прокуратурата на страната  обяви намерението си да поиска отнемане на имунитета на  дипломат и започване на наказателно дело срещу него. Краснощенков бе обявен за персона нон грата.  Тереза Герова", "date": "2019.06.02", "title": "ТАСС: Косово ще предложи на ООН да започне разследване срещу руския служител в ЮНМИК"}
{"url": "http://www.focus-news.net/news/2019/06/02/2665236/predstoyashti-sabitiya-v-stranata-za-2-yuni-agentsiya-fokus.html", "text": "*** \r\nПредседателят на Народното събрание Цвета Караянчева и зам.-министърът на земеделието храните и горите Чавдар Маринов ще присъстват на Празника на розата в Казанлък. В 10.00 часа те ще участват ритуала „Розобер“ в розовите градини край града. По-късно ще се включат в празничното шествие в центъра на Казанлък и ще поздравят жителите и гостите на града. \r\n*** \r\nОт 09.00 часа писмен изпит по журналистика започва втората кандидатстудентска сесия за учебната 2019/2020 г. на Софийския университет „Св. Климент Охридски“. По-късно, от 14.00 часа ще се проведат изпитите по немски език и по философия и социални науки. \r\n*** \r\nОт 10.30 часа ученици от столични училища ще четат стихотворения от поетите Христо Ботев и Иван Вазов в пространството пред и около паметника на Васил Левски на бул. „Васил Левски“ и пред гроба на Иван Вазов до църквата „Св. София“.  Инициативата е по повод Деня на Ботев. \r\n*** \r\nОт 10.30 часа в „Музейко“ ще се проведе серия от детски доброволчески работилници и уроци под надслов „Малките герои“. \r\n*** \r\nОт 11.30 часа пред бюст-паметника на Христо Ботев в Борисовата градина ще се проведе церемония, посветена на 143-та годишнина от гибелта на революционера и в памет на героите, загинали за свободата и независимостта на България. В програмата ще участват актьорът Христо Чешмеджиев, мъжки вокален ансамбъл „България” с художествен ръководител акад. Валентин Бобевски, Гвардейският представителен духов оркестър и Националната гвардейска част. \r\n*** \r\nОт 12.00 часа пред сградата на Администрацията на Президента на Република България ще се извърши тържествена смяна на почетния гвардейски караул. \r\n*** \r\nОт 16.00 часа програмата на „МИНИ АРТ ФЕСТ“ 9 ще продължи в кв. „Факултета“ (75 ОУ “Тодор Каблешков“), където ще се проведат разнообразни тренировки по жонглиране, акробатика и юнисайкъл, в които могат да се включат всички желаещи. \r\n*** \r\nОт 17.30 часа от пилоните на НДК родители ще излязат на протестно шествие срещу Националната стратегия за детето 2019-2030 г. То ще премине през Министерския съвет, площад „ Александър I Батенберг” и площад „Народно събрание“. \r\n*** \r\nОт 17.30 часа в Южен парк ІІІ част - на Голямата поляна откъм бул. „Гоце Делчев”, ще се проведе Рок & Блус фестивалът „Цвете за Гошо”.  \r\n*** \r\nОт 19.00 часа с постановката Макбет“ на сцената на Младежки театър „Никола Бинев“ ще бъде открито 13-тото издание на платформата „Световен театър в София“ ще се проведе в столицата до 13 юни. \r\n*** \r\nОт 19.00 часа в зала 1 на НДК, Националното училище за танцово изкуство – София ще представи спектакъла „Танц, музика и светлина”. \r\n*** \r\nОт 11.30 часа пред паметника на Христо Ботев ще започне ритуал по поднасяне на венци с участието на военнослужещи от 4-и артилерийски полк – Асеновград по повод Деня на Ботев и загиналите за свободата на България. \r\n*** \r\nОт 15.00 часа пред паметника на цар Иван Асен ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nПод надслов ... „Жив е той” Общината ще отбележи денят на Ботев и загиналите за свободата и независимостта на България. \r\n*** \r\nОт 10.00 часа пред паметника на загиналите във войните в Парка на признателността ще се проведе  ритуал по поднасяне на венци и цветя с участието на военнослужещи от 55-и инженерен полк – Белене по повод Деня на Ботев и загиналите за свободата на България. \r\n*** \r\nOт 10.30 часа пред бюст-паметника на Христо Ботев на площад „Народни будители“  жители и гости на града ще сведат глава и ще отдадат своята почит към Христо Ботев и загиналите за свободата на България. \r\n*** \r\nОт 18.00 часа ще се проведе трети протест под надслов „Против антисемейните и антибългарски политики!”. Протестът ще се проведе под формата на мирно шествие, започващо от паркингът на магазин „ЛИДЛ”, откъдето ще мине по булевард „Св. Св. Кирил и Методий” и ще завърши пред сградата на Община Благоевград. \r\n*** \r\nОт 21.00 часа по повод Деня на Ботев и загиналите за свободата на България ще се проведе тържествена проверка (заря) с участието на военнослужещи от Бригадното командване - Благоевград и Представителния военен духов оркестър на Сухопътните войски. \r\n*** \r\nОт 11.00 часа в Туристически комплекс „Акве Калиде“ ще се проведе творческа работилница за деца, тематично свързана с Деня на Ботев. \r\n*** \r\nОт 12.00 часа по повод Деня на Ботев и загиналите за свободата на България на паметника на Христо Ботев в Приморски парк ще се проведе военен ритуал по полагане на венци и цветя в знак на признателност към великия поет и революционер и загиналите за свободата на България. Пред паметника ще бъде отслужена заупокойна молитва от бургаското православно духовенство. \r\n*** \r\nОт 12.30 часа, на открита сцена „Охлюва“ в Приморски парк, бургазлии и гости на града ще могат да се насладят на вълнуващия моноспектакъл „Щурчето - убиецът на Ботев?...“. \r\n*** \r\nОт 17.30 часа от храм „Св. Иван Рилски“ ще тръгне протестно шествие против анти-семейните и анти-български политики, насочено срещу Националната стратегия за детето. \r\n*** \r\nОт 10.00 часа пред паметника на Христо Ботев в Морската градина ще започне общоградско поклонение по повод Деня на Ботев и загиналите за свободата на България. По време на ритуала свещеници от Варненската митрополия ще отслужат заупокойна молитва и ще бъдат положени цветя и венци с военен ритуал. \r\n*** \r\nОт 16.00 часа в Драматичен театър „Ст. Бъчваров“ ще бъде представена книгата „Спомен за Рада. Бележки към един живот“. Книгата ще бъде представена от журналиста Албена Александрова и от нейния редактор Георги Тошев. \r\n*** \r\nОт 16.30 часа пред Катедрален храм „Св. Успение Богородично“ ще тръгне протестно шествие на родители срещу антидестките и антисемейни политики в страната. Протестът ще премине през площад „Независимост“ до входа на Морската градина и ще завърши с поднасяне на цветя и молитвено бдение на паметника на Ботев. \r\n*** \r\nОт 18.00 часа в Градската художествена галерия „Борис Георгиев“ ще се състои безплатен концерт на Нара Аракелян и Йерванд Маргарян, под съпровода на AGBU Varna Chamber Orchestra с диригент Левон Манукян. Концертът е под почетния патронаж на посолството на Република Армения в  България. \r\n*** \r\nОт 09.00 часа на стадион „Ивайло“ ще започне футболният турнир за девойки за Купата на M&BM. Надпреварата е част от националната програма „Децата и футболът“ и се организира от Асоциацията на българските футболисти, Българския футболен съюз и Община Велико Търново. \r\n*** \r\nОт 11.40 часа по повод Деня на Ботев и загиналите за свободата на България в Градинката пред сградата на Български пощи ще започне концерт на Смесен хор за обработен фолклор „Пъстра китка“ от  с. Самоводене, с художествен ръководител маестро Георги Янков. \r\n*** \r\nОт 12.00 часа ще прозвучи сиренен вой с минута мълчание. Ще бъде приет строя на Почетния караул и открит паметник на Христо Ботев. Ще прозвучи Химн на Република България и ще бъде отслужена заупокойна молитва, отслужена от Негово Благоговейнство свещеник Давид Йовчев и освещаване на паметника. Официално слово ще произнесе д-р инж. Даниел Панов - кмет на Община Велико Търново. \r\n*** \r\nОт 12.30 часа пред паметника „Майка България“ ще бъде представена литературна композиция „Спасена памет“, посветена на 143 год. от гибелта на Христо Ботев и изпълнена от Михаела Стоянова, Белослава Маринова и Иван Брайнов- ученици от ПМГ „Васил Друмев”. След това ще се състои военен ритуал за поднасяне на венци и цветя на признателност. \r\n*** \r\nОт 17.00 часа на пл. „Майка България“ ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.50 часа по повод Деня на Ботев и загиналите за свободата на България пред паметника на Христо Ботев ще започне – Възпоменателно поклонение. \r\n*** \r\nОт 11.30 часа кметът на Община Видин Огнян Ценков и ръководният състав ще присъстват на честването Деня на Ботев и падналите за свободата и независимостта на България. Събитието ще се състои пред паметника на Христо Ботев във Видин. \r\n*** \r\nОт 11.00 часа на връх Околчица ще започне всенародно поклонение пред паметника на Христо Ботев с участието на военнослужещи от Бригадното командване - Благоевград и Представителния духов оркестър на Сухопътните войски. \r\n*** \r\nОт 11.45 часа по повод Деня на Ботев и загиналите за свободата на България ще се проведе ритуал по поднасяне на венци и цветя на площада в града от военнослужещи от военното формирование 22 790 – Горна Оряховица. \r\n*** \r\nОт 11.50 часа по повод Деня на Ботев и загиналите за свободата на България пред  ще се състои състои ритуал по поднасяне на венци и цветя. \r\n*** \r\nОт 12.00 часа пред сградата на Община Гоце Делчев ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 10.00 часа пред паметника на Христо Ботев в ОУ „Христо Ботев“ ще се състои поетична композиция „Жив е той“ по стихове на Ботев по повод 2 юни. \r\n*** \r\nОт 11.00 часа в парк „Рила” ще започне детският празник „Фамилатлон”. \r\n*** \r\nОт 20.00 часа по повод Деня на Ботев и загиналите за свободата на България ще се проведе тържествена проверка (заря) с участието на военнослужещи от 38-и батальон за ЯХБЗ и Е – Мусачево. \r\n*** \r\nОт 11.45 часа в Градския парк на Каварна с общоградско поклонение пред паметника на Христо Ботев ще бъде отбелязан Денят на Ботев и на загиналите за свободата и независимостта на България. \r\n*** \r\nОт 14.00 часа в зала „Олимпиада“ ще се проведе Международен турнир по карате. \r\n*** \r\nОт 12. 00 часа по централните улици на Казанлък ще се проведе традиционното празнично шествие по повод Празник на розата. \r\n*** \r\nОт 20.00 часа на площад „ Севтополис“ официално ще бъде закрит 116-ят Празник на розата. Празничен концерт ще изнесе Военен духов оркестър при 61 Стрямска механизирана бригада. \r\n*** \r\nОт 21.00 часа на площад „ Севтополис“ ще се проведе Тържествена заря – проверка по повод Деня на Ботев и загиналите за свободата на България. \r\n*** \r\nОт 11.00 часа по повод Деня на Ботев и загиналите за свободата на България пред Национален музей „Христо Ботев“ ще се състои ритуалът по изнасяне на знамето на Ботевата чета. От 11.30 часа ще започне митинг-поклонение с участието на военнослужещи от 61-ва механизирана бригада – Карлово и полагане на цветя и венци пред паметника на Христо Ботев. \r\n*** \r\nОт 11.00 часа председателят на Народното събрание. Цвета Караянчева ще зарадва  децата на Кърджали с кукленият спектакъл „Цяло лято четох“ на трупата на Родопски драматичен театър „Николай Хайтов“. \r\n*** \r\nОт 18.00 часа пред паметника на Васил Левски ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 10.30 часа на паметника на 40-те загинали горановци от трите войни ще бъдат поднесени венци и цветя и ще бъде отбелязан Деня на Ботев и загиналите за свободата на България. \r\n*** \r\nОт 12.00 часа на Арката на площад „Велбъжд” ще бъде отбелязан Денят на Ботев и загиналите за свободата на България. \r\n*** \r\nОт 18.00 часа на пл. „Велбъжд“ ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 17.30 часа пред сградата на Общината ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.00 часа по повод Деня на Ботев и загиналите за свободата на България ще бъдат поднесени венци и цветя пред паметника на загиналите ловчалии в двора на храм „Света Троица“ и Паметната плоча на загиналите Ботеви четници пред скулптурната композиция, посветена на Априлското въстание (зад Младежки дом). \r\nОт 11.15 часа от Паметната плоча на загиналите Ботеви четници пред скулптурната композиция, посветена на Априлското въстание (зад Младежки дом) ще тръгне шествие до Кървавия камък в кв. „Дръстене“. \r\n*** \r\nОт 09.00 часа Константийският епископ Яков ще оглави архиерейска света Литургия в Баткунския манастир „Св. св. Петър и Павел“. \r\n*** \r\nОт 11.30 часа пред паметника на Христо Ботев на пл. „Свобода“ ще бъде отбелязан Денят на Ботев и загиналите за свободата на България. \r\n*** \r\nОт 18.00 часа пред сградата на Община Пазарджик ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.30 часа по повод Деня на Ботев и на загиналите за свободата и независимостта на България пред паметника на Христо Ботев пред ПГЕМП „Хр. Ботев” ще се състои общоградско поклонение, поднасяне на венци и цветя. \r\n*** \r\nОт 10.00 часа до 20.00 часа ще се проведе националният фолклорен конкурс „Оро се вие, цървули се кинат“.  \r\n*** \r\nОт 10.00 до 13.00 часа под паметника ,,Майка България“ ще се състои детски празник, организиран от фондация ,,Грижа за здравето.\" \r\n*** \r\nОт 10.00 часа летен театър в парк ,,Кайлъка” (при лошо време в зала ,,Катя Попова\") ще се състои  фестивал  на патриотичната песен ,,Отечество\", организиран от сдружение ,,Евразия\" и Съюза на офицерите и сержантите от запаса. \r\n*** \r\nОт 11.00 часа пред паметника на Христо Ботев ще се състои ритуал по поднасяне на венци и цветя по повод Деня на Ботев и загиналите за свободата на България с участието на военнослужещи от гарнизон  Плевен. \r\n*** \r\nОт 17.30 часа от началото на старата главна ще тръгне протестно шествие до сградата на Община Плевен против анти-семейните и анти-български политики, насочено срещу Националната стратегия за детето. \r\n*** \r\nОт 10.00 часа в НЧ „Шалом Алейхем 1945г.” ще бъде открито XIX издание на Националния музикален конкурс „Милчо Петров”. А от 17.00 часа  ще се състои награждаването и концерта на лауреатите от тазгодишния конкурс. \r\n*** \r\nОт 11.30 часа по повод Деня на Ботев и загиналите за свободата на България пред паметника на Христо Ботев в Цар Симеоновата градина ще се проведе ритуал по поднасяне на венци и цветя с участието на военнослужещи от Силите за специални операции и военното формирование 32 040 – Крумово. Строя на почетния караул ще приеме началникът на гарнизон Пловдив бригаден генерал Явор Матеев. В ритуала ще участва Представителният духов оркестър на ВВС. \r\n*** \r\nОт 17.30 часа пред сградата на БНБ на Малката главна ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.30 часа по повод Деня на Ботев и загиналите за свободата на България ще се състои поклонение пред бюст – паметника на поета революционер в квартал „Свети Георги”. \r\n*** \r\nОт 20.45 часа по повод Деня на Ботев и загиналите за свободата на България ще се проведе \r\nтържествена проверка (заря) с участието на военнослужещи от Силите за специални операции – Пловдив. \r\n*** \r\nОт 11.30 часа пред паметника на Свободата ще започне ритуал по полагане на венци и цветя с участието на военнослужещи от военно формирование 32 420 – Русе по повод Деня на Ботев и загиналите за свободата на България. \r\n*** \r\nОт 17.30 часа от Вазата ще тръгне протестно шествие до паметник на Свобода против анти-семейните и анти-български политики, насочено срещу Националната стратегия за детето. \r\n*** \r\nОт 17.30 часа на пл. „България“ ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 17.30 часа пред сградата на Община Свиленград ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.30 часа по повод Деня на Ботев и загиналите за свободата на България пред паметника на Свободата ще започне ритуал по полагане на венци и цветя от военнослужещите от 55-и инженерен полк – Белене . \r\n*** \r\nПред бюст-паметника на Ботев, който се намира в мемориалния комплекс, разположен на площад „Септември“ ще се проведе ритуал за отдаване на почит към поета-революционер и загиналите за свободата на България. \r\n*** \r\nОт 11.45 часа по повод Деня на Ботев и загиналите за свободата на България ще се проведе ритуал по поднасяне на венци и цветя на площад „Хаджи Димитър“ с участието на военнослужещи от Центъра за подготовка на специалисти. \r\n*** \r\nОт 12.00 часа на площад „Цар Освободител“ ще бъде открит Детски панаир. \r\n*** \r\nОт 18.00 часа в залата на Драматичен театър „Стефан Киров“ се състои гала-концерт на участниците в 23-ят Международен фестивал „Приятелство без граници“, с който фестивалът ще бъде закрит. \r\n*** \r\nОт 18.00 часа пред сградата на НТС ще започне протестно шествие под надслов „Не на „Национална стратегия за детето 2019-2030 г.“ \r\n*** \r\nОт 10.00 часа с поклонение пред Паметника-костница на връх Средногорец ще бъдат отбелязани 143 години от гибелта Христо Ботев и загиналите за свободата на България. \r\n*** \r\nОт 11.30 часа по повод Деня на Ботев и загиналите за свободата на България ще се проведе ритуал по поднасяне на венци пред паметника на Христо Ботев с участието на военнослужещи от 101-и алпийски полк – Смолян. \r\n*** \r\nОт 12.00 часа пред сградата на Община Смолян ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 10.00 часа в общинска спортна зала ще бъде открит Двадесетият открит национален турнир по спортни танци „Купа Стара Загора 2019“. В рамките на турнира ще се проведе и надпреварата  „Изгряващи звезди“. \r\n*** \r\nОт 10.00 часа във фоайето на сградата на Старозагорската опера ще започне пресконференция на специалния гост на фестивала „Златната липа“ – известният полски актьор Ян Енглерт . След това той  ще открие своята звезда в Алеята на липите. \r\n*** \r\nОт 11.30 часа пред паметниците на Христо Ботев и Хаджи Димитър в парк „М. Кусев” ще се проведе ритуал по поднасяне на венци и цветя с участието на военнослужещи от 2-ра механизирана бригада - Стара Загора по повод Деня на Ботев и загиналите за свободата на България. \r\n*** \r\nОт 17.00 часа в парк „Пети октомври“ ще започне празничен концерт на ВС „Розов свят“ и ДЮТС „Броеничка“. \r\n*** \r\nОт 17.00 часа пред сградата на Община Стара Загора ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.30 часа по повод Деня на Ботев и на загиналите за свободата и независимостта на България. от I ОУ „Христо Ботев“ ще тръгне ученическо шествие, което ще бъде предвождано от Фанфарния оркестър. То ще премине по маршрут от ул. „Васил Левски“ през бул. „Митрополит Андрей“ до паметника на знаменосеца на Ботевата чета Никола Симов – Куруто, където ще се състои общоградско поклонение. \r\n*** \r\nОт 12.00 часа по повод Деня на Ботев и загиналите за свободата на България ще се проведе ритуал по поднасяне на венци цветя пред паметника на Христо Ботев с участието на военнослужещи от 31-ви механизиран батальон – Хасково. \r\n*** \r\nОт 18.00 часа на пл. „Свобода“ ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 12.00 часа по повод Деня на Ботев и загиналите за свободата на България ще се проведе ритуал по поднасяне на венци и цветя пред паметника на загиналите във войните шуменци с участието на военнослужещи от гарнизон Шумен. Във възпоменателната церемония ще се включат кметът Любомир Христов, заместник-кметове, представители на общинската и областната администрация, общински съветници, политически, просветни, обществени организации и граждани.  \r\n*** \r\nОт 18.00 часа пред сградата на Областната управа ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 17.00 часа пред сградата на Община Ямбол ще се проведе протест против анти-семейните и анти-български политики, насочен срещу Националната стратегия за детето.", "date": "2019.06.02", "title": "Предстоящи събития в страната за 2 юни (Агенция „Фокус“)"}
{"url": "http://www.focus-news.net/news/2019/06/02/2665238/protesti-v-denya-na-deteto-obzor.html", "text": "Майките от инициативата „Системата ни убива“ обмислят нов палатков лагер пред парламента. Това беше обявено по време на протестното им шествие от Министерския съвет до Народното събрание. Шествието в Деня на детето бе под наслов „Да спасим децата от системата! Да спрем неправомерното отнемане на деца!“. Основните искания на недоволните са за равнопоставеност в подкрепата за всички деца в България. Те настояват да се изравнят социалните помощи за децата в приемните семейства и за тези, които са сираци и се отглеждат от роднини. Майките искат още извеждането на дете от семейството да се предприема като крайна мярка при изчерпване на всички други възможности, а ако извеждането не се потвърди от съдебна инстанция, директорът на Дирекция „Социално подпомагане“, подписал заповедта за отнемане на детето незабавно да бъде отстранен от длъжност. Те настояват още за изготвяне на нова стратегия за семейството и детето, както и контрол върху работата на социалните работници. Майките на деца с увреждания заявиха, че ще протестират, докато исканията им не бъдат изпълнени. В противен случай ще организират отново масово палаткови протести. \r\nПо-рано от Министерството на труда и социалната политика излязоха с позиция, в която уверяват, че извеждането на дете от биологичното семейство е крайна временна мярка за закрила, която се базира на прецизно проучване и оценка на конкретния сигнал за дете в риск и се потвърждава със съдебно решение и такова решение се прилага за много крайни случаи на насилие, неглижиране и нарушаване на интереса на детето (склоняване към проституция, просия), като социалните работници и полицията извежда деца, само ако животът и здравето на детето са застрашени.", "date": "2019.06.02", "title": "Протести в Деня на детето (ОБЗОР)"}
{"url": "http://www.focus-news.net/news/2019/06/02/2665240/normalizira-se-obstanovkata-v-plovdiv-i-stara-zagora-sled-intenzivnite-valezhi-obzor.html", "text": "Нормализира се обстановката в Пловдив и Стара Загора след интензивните валежи, които паднаха на 31 май. Пловдив \r\nВ овладяването на последиците от поройните дъждове в Пловдив се включиха всички служби от града с общо 11 екипа, по един екип от РСПБЗН-Стамболийски и РСПБЗН-Асеновград, както и два екипа от РДПБЗН в Пазарджик. РСПБЗН-Садово извърши отводняване на 6 обекта в гр. Садово. В ликвидиране последиците от интензивния дъжд се включиха и доброволците на Община Пловдив с 5 екипа. Екипите в град Пловдив са отработили общо 75 произшествия, включващи отводняване на областния онкодиспансер и на МБАЛ „Каридад“, където бе инсталиран генератор на РДПБЗН-Пловдив за продължаване на нормалното функциониране на болничното заведение, както и отводняване на три детски градини и две училища, изтегляне на закъсали автомобили на четири места. Екипите са отговорили и на сигнали за наводнени избени помещения, приземни етажи и подземни гаражи. Областният управител на Пловдив Здравко Димитров обясни, че няма бедстващи хора или селища без ток. Той уточни, че в понеделник или вторник ще се сметнат пораженията върху стопанската продукция от градушките и силния дъжд. \r\nВ късните часове на 1 юни в града отново се изсипаха поройни валежи. Стара Загора \r\nНай-много дъжд на 31 май падна в община Стара Загора - 50 л/кв. м. В Раднево валежът беше 37 л/кв. м, а в Братя Даскалови, Николаево и Гурково – 30 л/кв. м. Получени бяха над 200 сигнала основно за паднали клони и дървета, възпрепятстващи движението на автомобилите, както и за закъсали леки коли и бусове. Четири екипа на РД ПБЗН-Стара Загора посетиха и обходиха всички адреси, от които е сигнализирано за паднали дървета върху тролейбусната мрежа, за висящи ламарини и други ситуации, които създават опасност за живота на хората. Овладяна е и ситуацията в ТЕЦ „Марица-изток 2“, където беше отводнена шламова помпена станция №1. Отводнени бяха и избените помещения на НУМСИ „Хр. Морфова“. Нивото на яз. „Копринка“ продължава да е под контролния обем. Областният управител Гергана Микова изказа специални благодарности на хората, които участваха в почистването на града и отстраняването на авариите. \r\nОт Министерството на земеделието, храните и горите съобщиха, че 780 ракети са изстреляни над Южна България от Агенцията за борба с градушките на 31 май. Комисии към Областна дирекция „Земеделие” ще оценяват пораженията от падналата градушка в района на селата Змейово, Кирилово, Ракитница и Хрищени, които са на територията на област Стара Загора. Към момента не е възможно да се направи обследване, тъй като площите са все още под вода и това не позволява да се установят щетите. Веднага щом водата се оттече, щетите ще бъдат описани. Държавата прилага нотифицирана държавна помощ за компенсиране на разходите при 100% напълно пропаднали площи. За нея могат да кандидатстват само регистрирани земеделски. Заявления ще се приемат в Общинска служба „Земеделие“ – Стара Загора.", "date": "2019.06.02", "title": "Нормализира се обстановката в Пловдив и Стара Загора след интензивните валежи (ОБЗОР)"}
{"url": "http://www.focus-news.net/news/2019/06/02/2665242/gd-granichna-politsiya-na-gkpp-gyueshevo-granichnite-vlasti-na-severna-makedoniya-imat-problem-sas-sistemata-za-granichen-kontrol.html", "text": "На ГКПП „Гюешево“ граничните власти на Северна Македония имат проблем със системата за граничен контрол. Това съобщиха от пресцентъра на  Главна дирекция „Гранична полиция“ . Информацията за трафика на българските гранични контролно-пропускателни пунктове е към 06.00 часа. На българо-сръбската, българо-македонската, българо-гръцката, българо-турската и българо-румънската граница трафикът е нормален на всички гранични контролно-пропускателни пунктове. \r\nНа ГКПП „Лесово“ ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до месец август.", "date": "2019.06.02", "title": "ГД „Гранична полиция“: На ГКПП „Гюешево“ граничните власти на Северна Македония имат проблем със системата за граничен контрол"}
{"url": "http://www.focus-news.net/news/2019/06/02/2665237/otbelyazvame-143-godini-ot-smartta-na-hristo-botev-obzor.html", "text": "Тази година се навършват 143 години от гибелта на поета-революционер Христо Ботев. След като на 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. Тогава Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници. \r\nОтбелязването на годишнината от подвига на Христо Ботев и неговите четници започна в ранния следобед в местността „Йолковица“ край Враца, където е лобното място на поета-революционер. Там се състоя поклонение и групово изпълнение на негови стихове от ученици и студенти. Кметът на Враца Калин Каменов заяви за Радио „Фокус“, че градът пази жива традицията и паметта на поета-революционер Христо Ботев през цялата година. „С всички културни институции и училища в града успяваме да правим толкова много събития, така че духът на врачани да бъде на ниво целогодишно“, уточни Каменов и подчерта, че родолюбието трябва да се възпитава целогодишно. В 21.00 ч. на площад „Христо Ботев“ във Враца стотици граждани се събраха за провеждането на тържествена заря-проверка, на която слово произнесе президентът Румен Радев. Той посочи, че нашето време няма да роди Ботев. „Той е великан от друга епоха. Вярвам обаче, че продължаваме да носим в себе си част от духа на Ботев, че мнозинството от нас ще отхвърлят конформизма, че носим мъжество и характер да въздигнем отечеството си там, където заслужава да бъде“, заяви държавният глава. Румен Радев подчерта, че Денят на Ботев и на загиналите за свободата и независимостта на България е и ден на живите. „Той е нашата възможност да преоткрием неспокойния патриотизъм и парещото чувство за справедливост. Да продължим похода на достойните, който свързва свободните духом с неродените още българи. Поклон пред загиналите за свободата на Отечеството. Да живее България“, каза още Радев.. \r\nПредседателят на Народното събрание Цвета Караянчева и народни представители присъстваха на тържествената заря-проверка в Кърджали. Сред официалните гости бяха и Пловдивският митрополит Николай, кметът и областният управител на Кърджали, представители на ръководствата на МВР, ДАНС, РД ПБЗН, съда и прокуратурата, граждани и др. \r\nТържествена заря-проверка се състоя и в родния град на Христо Ботев Калофер, както и Хасково, Велинград и Павел баня, а в Свети Влас бяха поднесени венци и цвета пред паметната плоча на поета-революционер.  \r\nВ неделя – 2 юни, когато отбелязваме Деня на Ботев и на загиналите за свободата и независимостта на България, с венци, цветя и различни инициативи в цялата страна ще бъде почетена паметта на героите, жертвалите живота си в името на Отечеството. Точно в 12.00 часа ще прозвучат сирените в памет на загиналите за свободата на България. Сирените за деня на Ботев за първи път се използват през 1948 г., когато се отбелязва 100-годишнината от рождението му. \r\nПразникът за пръв път се отбелязва във Враца и Пловдив през 1884 година. Официално денят се отбелязва от 1901 г. на връх Вола. От 1953 г. до 1988 г. се чества като Ден на Ботев и на загиналите в борбата против турското робство, капитализма и фашизма и в Отечествената война, от 1988 г. до 1990 г. - като Ден на Ботев и на загиналите за национално и социално освобождение на България, от 1991 г. до 1993 г. като Ден на Ботев и на загиналите за свободата и независимостта на България.", "date": "2019.06.02", "title": "Отбелязваме 143 години от смъртта на Христо Ботев (ОБЗОР)"}
{"url": "http://www.focus-news.net/news/2019/06/02/2665241/pregled-na-mezhdunarodnite-novini-do-600-chasa-agentsiya-fokus.html", "text": "За първи път партията \"Зелени\" излязоха начело в социологическите проучвания в Германия, съобщава националният ежедневник  Die Frankfurter Allgemeine Zeitung . \r\nВ анкета за следващите избори за Бундестаг в страната, \"Зелени\" изместиха от първото място управляващия Съюз (ХДС/ХСС). Съгласно резултатите от проучването, проведено от телевизионните канали RTL и N-tv, рейтингът на \"Зелени\" скача с девет на сто само за седмица - тази след успешното им представяне на изборите за новия състав на Европейския парламент. Те събират 27%, докато Съюзът (ХДС/ХСС) може да разчита на 26%. Германската социалдемократическа партия се срива до 12%, което е нов исторически минимум за партията.  \r\n*** Президентът Доналд Тръмп потвърди, че на 5 юни Индия ще загуби статута на привилегирован търговски партньор на САЩ. Американският държавен глава съобщи това за първи път през март, а на 5 юни изтича задължителният 60-дневен период на уведомлението, предава руската агенция  EA Daily . \r\nСтава въпрос за изключване на Индия от списъка (Generalized System of Preferences- GSP) на държавите, на които САЩ предоставят възможност да доставя безмитно стоки на тяхна територия. Тези привилегии се предоставят на най-бедните държави, които са изправени пред сериозни проблеми. \r\nПрограмата за GSP обхваща редица постсъветски държави: Азербайджан, Армения, Грузия, Казахстан, Киргизстан, Узбекистан и Украйна. \r\nСпоред данните на Министерството на търговията на САЩ, през 2017 година е била на 11 място в списъка на най-големите вносители на американския пазар. Най-голям дял в износа на Индия в Америка заемат благородните метали и скъпоценните камъни. \r\n***  Петима души пострадаха при серията земетресения, които разтърсиха южната част на Албания, предава македонската телевизия  \"ТВ 21\" . От Министерството на отбраната в Тирана поясниха, че петимата са получили наранявания при срутване на къща. \r\nТрус от 5,3 по скалата на Рихтер бе регистрирано по-рано през деня, а рамките на последвалите два часа страната бе разтърсена от шест земетресения. Епицентърът на първото бе на 15 км югоизточно от Корча, с дълбочина от 14 км. Следващите трусове бяха по границите с Гърция и Македония. \r\n***  Министърът на външните работи на Косово Беджет Пацоли ще даде указание на посолството на страната в САЩ да внесе в ООН дело срещу Михаил Краснощеков, член на мисията международната организация в най-младата държава на Балканите, предава  TACC , като се позовава на RTK. \r\n\"ООН е организация на мира и стабилността и глобалната истина, чиито усилия са високо ценени от свободни и демократични държави, така че всеки, който злоупотребява с имунитета чрез участие в съмнителни и криминални планове и деЙСТВИЯ, няма място не само в Косово, но и в ООН. Подобни събития накърняват авторитета на организацията в Косово и в по-широк мащаб. Искам от нашата дипломатическа мисия в САЩ при първото обсъждане в ООН на ситуацията в региона да се вземе предвид случаят с този служител [Краснощеков], защото той напълно противоречи на усилията за осигуряване на мир и ред в нашата страна\", цитира агенцията думите на Пацоли. \r\nСпоред него съответните власти на Косово са \"готови да си сътрудничат в разследването\". \r\nЛидерите на Косово твърдят, че руският дипломат \"се е намесил в провеждането на специалната операция на полицията\". В сряда прокуратурата на страната  обяви намерението си да поиска отнемане на имунитета на  дипломат и започване на наказателно дело срещу него. Краснощенков бе обявен за персона нон грата. \r\n***  В палатата на представители на конгреса на САЩ е внесен законопроект, който предвижда възможност за предоставяне на Украйна на статут на главен съюзник на Вашингтон, извън НАТО. Това съобщиха от украинското посолство в САЩ, предаде  РИА Новости .  \r\nСтатутът ще действа дотогава, докато Украйна не стане членка на НАТО. От украинската дипломатическа мисия съобщиха, че законопроекта „За предоставяне на подкрепа на Украйна за защита на нейната независимост, суверенитет и териториална цялост“, предвижда предаване на противотанкови, противокорабни и противовъздушни въоръжения, както и продажба на летателни отбранителни средства на украинската армия, както и укрепване на киберсигурността на Киев, с цел защита от „руската агресия“.  \r\nОт украинската дипломатическа мисия допълниха, че освен това САЩ имат намерение да подкрепят Киев по въпросите за конфликта в Донбас и инцидента в Керченския пролив.", "date": "2019.06.02", "title": "Преглед на международните новини до 6:00 часа (Агенция \"Фокус\")"}
{"url": "http://www.focus-news.net/news/2019/06/02/2665243/aktualna-patna-obstanovka.html", "text": "Информация за състоянието на републиканските пътища, предоставена за Агенция „Фокус“ от  Агенция “Пътна инфраструктура” . Метеорологична обстановка \r\nПрез нощта над по-голямата част от страната облачността ще е значителна и на много места, главно в Централна България, ще има краткотрайни валежи от дъжд с гръмотевици. На 02.06.2019 г. преди обяд валежите в повечето райони временно ще спрат и облачността ще се разкъса. След обяд и през нощта срещу понеделник, в западните и централните райони отново ще се развива мощна купеста и купесто-дъждовна облачност. Ще има краткотрайни, на отделни места интензивни валежи от дъжд, придружени с гръмотевици, временно усилване на вятъра и градушки. Над Източна България през по-голямата част от деня ще преобладава слънчево време. По-късно след обяд и там ще се развива купеста облачност и на отделни места ще превали и прегърми. Ще духа слаб до умерен вятър от север-североизток. Максималните температури ще са между 22° и 27°.  Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софиийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софиийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 10.10.2019 г.;  \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 07.06.2019 г.; \r\nОграничава се скоростта на движение по АМ „Тракия“ от км 88+264 до км 89+700 на 90 км/ч посока Бургас поради липса на маркировка и ОС в средна разделителна ивица. Срок до 07.06.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижението при с. Дядово от км 239+000 до км 242+150 посока Бургас се осъществява в едната лента поради ремонт на асфалтова настилка. Ограничено е движението в активната лента. Участъкът е сигнализиран с пътни знаци. Срок до 02.06.2019 г.; \r\nОбласт Бургас: \r\nДвижението в участъка Ветрен – Карнобат посока София от км 323+800 до км 359+475 се осъществява с повишено внимание поради на частични ремонтни дейности на асфалтовата настилка. Участъкът е сигнализиран с пътни знаци. Срок до 03.06.2019 г. \r\nОбласт Ямбол: \r\nДвижението по АМ Тракия в участък Сливен-Бургас от км 237+354 до км 308+108 в посока Бургас се извършва в една лента поради ремонт на настилката .Движението се регулира чрез пътни знаци.Срок от 02.06. до 03.06.2019г. \r\nАМ „Хемус“:  \r\nОбласт София: \r\nЗа улеснение на трафика във връзка с предстоящите почивни дни се въвежда реверсивно движение по АМ \"Хемус\" в участъка от км 33+960 до км 40+310 /платното посока Варна е затворено, като движението се осъществява двупосочно в платното посока София, поради ремонтни дейности на виадукти при км 36+450 /\"Коренишки дол\"/ и км 37+920, както следва:  \r\n- От 31.05.2019 г. – 13:00 ч. до 02.06.2019 г. – 10,00 ч. - обособяване на две ленти за посоката София - Варна и една лента за посока Варна - София;  \r\n- От 02.06.2019 г. – 10,00 ч. до 03.06.2019 г. - 10,00 ч. - обособяване на две ленти за посоката Варна – София и една лента за посока София – Варна. Срок 03.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 10.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 10.06.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 10.06.2019 г.; \r\nОбласт Варна: \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 04.06.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Монтана при км 73+542 до км 102+600 се осъществява в една лента, поради  извършване на частични ремонтни дейности по асфалтовата настилка. На определени участници скоростта е ограничена до 40 км/ч. Движението се регулира от сигналисти на място. Срок до 06.06.2019 г.   \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\nОбласт Монтана: \r\nДвижението в участъка 73+542 до 102+060 Белотинци – Монтана се осъществява се в една лента поради ремонтни дейности на асфалтовата настилка и скоростта на движение е ограничена до 40 км/ч . Регулира се от сигналисти на място . Срок до 06.06.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението по път I-2 Русе – Разград / мост  при с. Писанец/ от км.34+196 до км.34+590 се осъществява с повишено внимание поради  провеждане на  спортно мероприятие бънджи-скокове. Участъктът е сигнализиран временно с пътни знаци. Стеснение на едната лента за движение. Ограничение на скоростта до 40 км/ч. Движението ще се регулира от пътна полиция. \r\nОт 09:00 до 19:00 часа на 02.06.2019 г. – неделя \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка ГКПП „Дунав мост“ Русе – с. Писанец от км 0+000 до км 37+300 се осъществява с повишено внимание поради полагане на хоризонтална маркировка на определени участъци. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 03.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г.  \r\nОбласт Търговище:  \r\nДвижението с повишено внимание по път I-4 Пролаз – Търговище – с. Пробуда поради ремонт на асфалтовата настилка. Срок до 07.06.2019 г. \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Зая – Дряново в района на Дряново при км 124+800 се осъществява в едната лента поради ремонтни дейности на асфалтовата настилка. Срок 07.06 2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г.; \r\nОбласт Стара Загора: \r\nДвижението в участъка Шипка – Казанлък от км 183+750 до км 195+000 се ограничава за транзитно преминаващите автомобили във връзка с провеждане на ритуала ,,Розобер‘‘, част от фестивала на розата 2019 г. Трафикът и в двете посоки се отклонява по обходен маршрут: по третокласния път III-5601 Шейново – Дунавци и обратно. Движението в района се регулира от знаци и пътна полиция. Срок от 08:00ч до 11:00ч на 02.06.2019 г. \r\nДвижението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 15.06.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ – п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 14.06.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Ямбол: \r\nДвижението в участъка Лозенец – Венец от км 425+000 до км 427+000 се осъществява в една лента поради ремонт на асфалтовата настилка. Движението се регулира чрез пътни знаци .Срок до 10.06.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\nДвижението в участъка Карнобат – Ветрен от км 456+000 до км 485+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 05.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението по път I-8 Калотина – Драгоман от км 7+000 до км 10+000 се осъществява поетапно в една лента поради санитарна сеч на храсти и дървета в светлата част на денонощието. Движението се осъществява двупосочно в съседната лента. Срок до 07.06.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижение с повишено внимание по път I-9 „Бургас – Малко Търново“ от км 273+557 до км 274+300 в участъка  Крушевец – Индже войвода поради извършване на краткотрайни ремонтни дейности от страна на ЕВН  в светлата част на денонощието. Срок: от 10.06.2019 г. до 14.06.2019 г. \r\nДвижението с повишено внимание по път I-9 Варна-Бургас от км 183+920 до км 184+595 в района на с. Баня се въвежда временна организация на движението на обект \"Водосток в аварийно състояние на път I-9 Варна - Бургас при км 184+258.  Движението на МПС се осъществява при стеснение на платното за движение. Скоростта на движение се намалява до 50 км/ч. Срок: до 17.00 ч. на 15.06.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 07.06.2019 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч. Движението се регулира с пътни знаци. Срок до 07.06.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – м.с. Черно море от км 14+100 до км 61+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nПът III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок 04.06.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III - 4041 : Движението по път III - 4041 Скалско - Геша от км 25+728 до км 26+000 се осъществява с повишено внимание поради извършване на ремонтни дейности по асфалтовата настилка. Поставена е необходимата сигнализация. Срок до 07.06.2019г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-27: Движението по път II-27 Владимирово – Добрич в участъка от км 50+000 до км 70+000 се осъществява с повишено внимание,поради ремонтни дейности на асфалтовата настилка. Движението е регулирано с пътни знаци. Срок до 14.06.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 10.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 10.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г.; \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Плевен – Лом: път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 06.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г.; \r\nПът III-112: Движението по път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности асфалтовата настилка. Срок до 21.06.2019 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г.; \r\nПът ІІ-13: Движението по път II-13 Бяла Слатина – Долни Дъбник в района на гр. Искър от км 86+000 до км 87+000 се осъществява в една лента поради ремонтни дейности на асфалтовата настилка. Срок до 03.06.2019 г.; \r\nПът ІІ-13: Движението по път II-13, Бяла Слатина-Долни Дъбник в участъка на гр.Кнежа от км   70+300 до км 72+100 е регулирано в едното платно поради машинно полагане на асфалт. Срок: до 04.06.2019 г  \r\nПът ІІ-34: Движението по път II-34 Плевен – Никопол в района на Коиловци при км 7+732 се осъществява с повишено внимание поради преместване на пътни знаци. Срок до 03.06.2019 г.; \r\nПът ІІ-34: Движението по път II-34 Плевен – Никопол в района на Мечка при км 13+000 се осъществява с повишено внимание поради преместване на пътни знаци. Срок до 03.06.2019 г.; \r\nПът ІІ-35: Движението по път II-35 Плевен – Ловеч в района на Плевен при км 5+296 се осъществява с повишено внимание поради преместване на пътни знаци. Срок до 03.06.2019 г.; \r\nПът ІІІ-118: Движението по път III-118 Гулянци – Долна Митрополия в района на Долна Митрополия при км 24+159 се осъществява с повишено внимание поради преместване на пътни знаци. Срок до 03.06.2019 г.; \r\nПът ІII-3402: Движението по път III-3002 Коиловци – Вълче трън в района на Коиловци при км 1+860 се осъществява с повишено внимание поради преместване на пътни знаци. Срок до 03.06.2019 г.; \r\nПът III-3005: Движението по път III-3005 Ясен – Катунец в района на Ясен при км 1+370 се осъществява с повишено внимание поради преместване на пътни знаци. Срок до 03.06.2019 г.; \r\nПът ІII-3502: Движението по път III-3502 Брестовец – Ъглен в района на Беглеж при км 19+148 се осъществява с повишено внимание поради преместване на пътни знаци. Срок до 03.06.2019 г.; \r\nПът ІII-3502: Движението по път III-3502 Брестовец – Ъглен в района на Тодорово при км 2+500 се осъществява с повишено внимание поради преместване на пътни знаци. Срок до 03.06.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-21: Движението по път II-21 Русе – Бръшлян от км 1+565 до км 33+200 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 03.06.2019 г. \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 07.06.2019 г.; \r\nПът II-23: Движението по път II-23 Русе – Тетово от км 0+030 до км 31+761 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-51: Движението по път II-51 гр. Бяла – с. Лом Черковна от км 3+000 до км 27+900 се осъществява с повишено внимание поради ремонтни дейности на асфалтовата настилка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-52: Движението по път II-52 Пиргово – Мечка – Нов град от км 0+000 до км 34+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 03.06.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-218: Движението по път ІІІ-218 с. Смилец – Брадвари от км 8+000 до км 13+500 се осъществява в една лента поради частичен ремонт на асфалтовата настилка. Участъкът е сигнализиран с пътни знаци, конуси и регулировчици. Срок до 03.06.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 05.06.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 05.06.2019 г.; \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино, от км 0+000 до км 15+150 се осъществява с повишено внимание в свободната лента, съобразно създадената организация на движение, поради ремонт на подпорни стени. Срок до 07.06.2019 г. \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци посока АМ „Хемус“ от км 19+503 до км 20+139 се осъществява в една лента поради ремонтни дейности на ж.п. надлез при км 19+821. Участъкът е сигнализиран с пътни знаци и сигналисти. Срок до 03.06.2019 г.; \r\nПът II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд – Градец от км 7+044 до км 8+200 е ограничено поради ремонтни дейности по пътната настилка. Движението се осъществява двупосочно в локалните платна. Срок 03.06.2019 г. \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 07.06.2019 г. \r\nПът ІII-822: Движението по път ІII-822 Ихтиман – Самоков в района на Шипочане от км 6+500 до км 7+500 се осъществява поетапно в една лента, поради изграждане на стационарна контролна единица на електронна система за събиране на таксите за ползване на Републиканската пътна мрежа. Срок до 04.06.2019 г. \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на настилка в светлата част на денонощието. Движението се осъществява в свободната лента. Срок 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: \r\nПът II-55: Движението по път II-55 Велико Търново – Гурково от км 33+420 до км 37+800 в посока гр. Гурково се осъществява двупосочно в една лента на определени участъци поради почистване на инертни материали.  Движението в участъка се регулира от пътни знаци. Срок до 05.06.2019 г. \r\nПът II-66: Движението по път II-66 Стара Загора – Чирпан от км 80+715 до км 120+000 се осъществява с повишено внимание поради машинно косене на тревни площи. Движението се регулира с пътни значи. Срок до 06.06.2019 г. \r\nПът II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 15.06.2019 г.; \r\nПът III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сл. Кладенец се осъществява в една лента поради косене на тревни площи. Срок до 15.06.2019 г.; \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 15.06.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира", "date": "2019.06.02", "title": "Актуална пътна обстановка"}
{"url": "http://www.focus-news.net/news/2019/06/02/2665245/predstoyashti-mezhdunarodni-sabitiya-za-2-yuni-agentsiya-fokus.html", "text": "Берлин . Пресконференция на председателя на ХДС Анегрет Крамп-Каренбауер.  \r\n*** Атина . Втори тур на местните избори в Гърция. \r\n*** Тирана . Посещение на генералният секретар на НАТО Йенс Столтенберг в Албания.  \r\n*** Мексико . Регионални избори в шест мексикански щата.", "date": "2019.06.02", "title": "Предстоящи международни събития за 2 юни (Агенция „Фокус“)"}
{"url": "http://www.focus-news.net/news/2019/06/02/2665244/predstoyashti-sabitiya-v-stranata-za-2-yuni-agentsiya-fokus.html", "text": "*** \r\nПредседателят на Народното събрание Цвета Караянчева и зам.-министърът на земеделието храните и горите Чавдар Маринов ще присъстват на Празника на розата в Казанлък. В 10.00 часа те ще участват ритуала „Розобер“ в розовите градини край града. По-късно ще се включат в празничното шествие в центъра на Казанлък и ще поздравят жителите и гостите на града. \r\n*** \r\nОт 09.00 часа писмен изпит по журналистика започва втората кандидатстудентска сесия за учебната 2019/2020 г. на Софийския университет „Св. Климент Охридски“. По-късно, от 14.00 часа ще се проведат изпитите по немски език и по философия и социални науки. \r\n*** \r\nОт 10.30 часа ученици от столични училища ще четат стихотворения от поетите Христо Ботев и Иван Вазов в пространството пред и около паметника на Васил Левски на бул. „Васил Левски“ и пред гроба на Иван Вазов до църквата „Св. София“.  Инициативата е по повод Деня на Ботев. \r\n*** \r\nОт 10.30 часа в „Музейко“ ще се проведе серия от детски доброволчески работилници и уроци под надслов „Малките герои“. \r\n*** \r\nОт 11.30 часа пред бюст-паметника на Христо Ботев в Борисовата градина ще се проведе церемония, посветена на 143-та годишнина от гибелта на революционера и в памет на героите, загинали за свободата и независимостта на България. В програмата ще участват актьорът Христо Чешмеджиев, мъжки вокален ансамбъл „България” с художествен ръководител акад. Валентин Бобевски, Гвардейският представителен духов оркестър и Националната гвардейска част. \r\n*** \r\nОт 12.00 часа пред сградата на Администрацията на Президента на Република България ще се извърши тържествена смяна на почетния гвардейски караул. \r\n*** \r\nОт 16.00 часа програмата на „МИНИ АРТ ФЕСТ“ 9 ще продължи в кв. „Факултета“ (75 ОУ “Тодор Каблешков“), където ще се проведат разнообразни тренировки по жонглиране, акробатика и юнисайкъл, в които могат да се включат всички желаещи. \r\n*** \r\nОт 17.30 часа от пилоните на НДК родители ще излязат на протестно шествие срещу Националната стратегия за детето 2019-2030 г. То ще премине през Министерския съвет, площад „ Александър I Батенберг” и площад „Народно събрание“. \r\n*** \r\nОт 17.30 часа в Южен парк ІІІ част - на Голямата поляна откъм бул. „Гоце Делчев”, ще се проведе Рок & Блус фестивалът „Цвете за Гошо”.  \r\n*** \r\nОт 19.00 часа с постановката Макбет“ на сцената на Младежки театър „Никола Бинев“ ще бъде открито 13-тото издание на платформата „Световен театър в София“ ще се проведе в столицата до 13 юни. \r\n*** \r\nОт 19.00 часа в зала 1 на НДК, Националното училище за танцово изкуство – София ще представи спектакъла „Танц, музика и светлина”. \r\n*** \r\nОт 11.30 часа пред паметника на Христо Ботев ще започне ритуал по поднасяне на венци с участието на военнослужещи от 4-и артилерийски полк – Асеновград по повод Деня на Ботев и загиналите за свободата на България. \r\n*** \r\nОт 15.00 часа пред паметника на цар Иван Асен ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nПод надслов ... „Жив е той” Общината ще отбележи денят на Ботев и загиналите за свободата и независимостта на България.  \r\n*** \r\nОт 10.00 часа пред паметника на загиналите във войните в Парка на признателността ще се проведе  ритуал по поднасяне на венци и цветя с участието на военнослужещи от 55-и инженерен полк – Белене по повод Деня на Ботев и загиналите за свободата на България. \r\n*** \r\nOт 10.30 часа пред бюст-паметника на Христо Ботев на площад „Народни будители“  жители и гости на града ще сведат глава и ще отдадат своята почит към Христо Ботев и загиналите за свободата на България. \r\n*** \r\nОт 18.00 часа ще се проведе трети протест под надслов „Против антисемейните и антибългарски политики!”. Протестът ще се проведе под формата на мирно шествие, започващо от паркингът на магазин „ЛИДЛ”, откъдето ще мине по булевард „Св. Св. Кирил и Методий” и ще завърши пред сградата на Община Благоевград. \r\n*** \r\nОт 21.00 часа по повод Деня на Ботев и загиналите за свободата на България ще се проведе тържествена проверка (заря) с участието на военнослужещи от Бригадното командване - Благоевград и Представителния военен духов оркестър на Сухопътните войски. \r\n*** \r\nОт 11.00 часа в Туристически комплекс „Акве Калиде“ ще се проведе творческа работилница за деца, тематично свързана с Деня на Ботев. \r\n*** \r\nОт 12.00 часа по повод Деня на Ботев и загиналите за свободата на България на паметника на Христо Ботев в Приморски парк ще се проведе военен ритуал по полагане на венци и цветя в знак на признателност към великия поет и революционер и загиналите за свободата на България. Пред паметника ще бъде отслужена заупокойна молитва от бургаското православно духовенство. \r\n*** \r\nОт 12.30 часа, на открита сцена „Охлюва“ в Приморски парк, бургазлии и гости на града ще могат да се насладят на вълнуващия моноспектакъл „Щурчето - убиецът на Ботев?...“. \r\n*** \r\nОт 17.30 часа от храм „Св. Иван Рилски“ ще тръгне протестно шествие против анти-семейните и анти-български политики, насочено срещу Националната стратегия за детето. \r\n*** \r\nОт 10.00 часа пред паметника на Христо Ботев в Морската градина ще започне общоградско поклонение по повод Деня на Ботев и загиналите за свободата на България. По време на ритуала свещеници от Варненската митрополия ще отслужат заупокойна молитва и ще бъдат положени цветя и венци с военен ритуал. \r\n*** \r\nОт 16.00 часа в Драматичен театър „Ст. Бъчваров“ ще бъде представена книгата „Спомен за Рада. Бележки към един живот“. Книгата ще бъде представена от журналиста Албена Александрова и от нейния редактор Георги Тошев. \r\n*** \r\nОт 16.30 часа пред Катедрален храм „Св. Успение Богородично“ ще тръгне протестно шествие на родители срещу антидестките и антисемейни политики в страната. Протестът ще премине през площад „Независимост“ до входа на Морската градина и ще завърши с поднасяне на цветя и молитвено бдение на паметника на Ботев. \r\n*** \r\nОт 18.00 часа в Градската художествена галерия „Борис Георгиев“ ще се състои безплатен концерт на Нара Аракелян и Йерванд Маргарян, под съпровода на AGBU Varna Chamber Orchestra с диригент Левон Манукян. Концертът е под почетния патронаж на посолството на Република Армения в  България. \r\n*** \r\nОт 09.00 часа на стадион „Ивайло“ ще започне футболният турнир за девойки за Купата на M&BM. Надпреварата е част от националната програма „Децата и футболът“ и се организира от Асоциацията на българските футболисти, Българския футболен съюз и Община Велико Търново. \r\n*** \r\nОт 11.40 часа по повод Деня на Ботев и загиналите за свободата на България в Градинката пред сградата на Български пощи ще започне концерт на Смесен хор за обработен фолклор „Пъстра китка“ от  с. Самоводене, с художествен ръководител маестро Георги Янков.  \r\n*** \r\nОт 12.00 часа ще прозвучи сиренен вой с минута мълчание. Ще бъде приет строя на Почетния караул и открит паметник на Христо Ботев. Ще прозвучи Химн на Република България и ще бъде отслужена заупокойна молитва, отслужена от Негово Благоговейнство свещеник Давид Йовчев и освещаване на паметника. Официално слово ще произнесе д-р инж. Даниел Панов - кмет на Община Велико Търново. \r\n*** \r\nОт 12.30 часа пред паметника „Майка България“ ще бъде представена литературна композиция „Спасена памет“, посветена на 143 год. от гибелта на Христо Ботев и изпълнена от Михаела Стоянова, Белослава Маринова и Иван Брайнов- ученици от ПМГ „Васил Друмев”. След това ще се състои военен ритуал за поднасяне на венци и цветя на признателност. \r\n*** \r\nОт 17.00 часа на пл. „Майка България“ ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.50 часа по повод Деня на Ботев и загиналите за свободата на България пред паметника на Христо Ботев ще започне – Възпоменателно поклонение. \r\n*** \r\nОт 11.30 часа кметът на Община Видин Огнян Ценков и ръководният състав ще присъстват на честването Деня на Ботев и падналите за свободата и независимостта на България. Събитието ще се състои пред паметника на Христо Ботев във Видин. \r\n*** \r\nОт 11.00 часа на връх Околчица ще започне всенародно поклонение пред паметника на Христо Ботев с участието на военнослужещи от Бригадното командване - Благоевград и Представителния духов оркестър на Сухопътните войски. \r\n*** \r\nОт 11.45 часа по повод Деня на Ботев и загиналите за свободата на България ще се проведе ритуал по поднасяне на венци и цветя на площада в града от военнослужещи от военното формирование 22 790 – Горна Оряховица. \r\n*** \r\nОт 11.50 часа по повод Деня на Ботев и загиналите за свободата на България пред  ще се състои състои ритуал по поднасяне на венци и цветя. \r\n*** \r\nОт 12.00 часа пред сградата на Община Гоце Делчев ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 10.00 часа пред паметника на Христо Ботев в ОУ „Христо Ботев“ ще се състои поетична композиция „Жив е той“ по стихове на Ботев по повод 2 юни. \r\n*** \r\nОт 11.00 часа в парк „Рила” ще започне детският празник „Фамилатлон”.  \r\n*** \r\nОт 20.00 часа по повод Деня на Ботев и загиналите за свободата на България ще се проведе тържествена проверка (заря) с участието на военнослужещи от 38-и батальон за ЯХБЗ и Е – Мусачево. \r\n*** \r\nОт 11.45 часа в Градския парк на Каварна с общоградско поклонение пред паметника на Христо Ботев ще бъде отбелязан Денят на Ботев и на загиналите за свободата и независимостта на България.  \r\n*** \r\nОт 14.00 часа в зала „Олимпиада“ ще се проведе Международен турнир по карате. \r\n*** \r\nОт 12. 00 часа по централните улици на Казанлък ще се проведе традиционното празнично шествие по повод Празник на розата. \r\n*** \r\nОт 20.00 часа на площад „ Севтополис“ официално ще бъде закрит 116-ят Празник на розата. Празничен концерт ще изнесе Военен духов оркестър при 61 Стрямска механизирана бригада. \r\n*** \r\nОт 21.00 часа на площад „ Севтополис“ ще се проведе Тържествена заря – проверка по повод Деня на Ботев и загиналите за свободата на България. \r\n*** \r\nОт 11.00 часа по повод Деня на Ботев и загиналите за свободата на България пред Национален музей „Христо Ботев“ ще се състои ритуалът по изнасяне на знамето на Ботевата чета. От 11.30 часа ще започне митинг-поклонение с участието на военнослужещи от 61-ва механизирана бригада – Карлово и полагане на цветя и венци пред паметника на Христо Ботев.  \r\n*** \r\nОт 11.00 часа председателят на Народното събрание. Цвета Караянчева ще зарадва  децата на Кърджали с кукленият спектакъл „Цяло лято четох“ на трупата на Родопски драматичен театър „Николай Хайтов“. \r\n*** \r\nОт 18.00 часа пред паметника на Васил Левски ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 10.30 часа на паметника на 40-те загинали горановци от трите войни ще бъдат поднесени венци и цветя и ще бъде отбелязан Деня на Ботев и загиналите за свободата на България.  \r\n*** \r\nОт 12.00 часа на Арката на площад „Велбъжд” ще бъде отбелязан Денят на Ботев и загиналите за свободата на България.  \r\n*** \r\nОт 18.00 часа на пл. „Велбъжд“ ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 17.30 часа пред сградата на Общината ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.00 часа по повод Деня на Ботев и загиналите за свободата на България ще бъдат поднесени венци и цветя пред паметника на загиналите ловчалии в двора на храм „Света Троица“ и Паметната плоча на загиналите Ботеви четници пред скулптурната композиция, посветена на Априлското въстание (зад Младежки дом). \r\nОт 11.15 часа от Паметната плоча на загиналите Ботеви четници пред скулптурната композиция, посветена на Априлското въстание (зад Младежки дом) ще тръгне шествие до Кървавия камък в кв. „Дръстене“. \r\n*** \r\nОт 09.00 часа Константийският епископ Яков ще оглави архиерейска света Литургия в Баткунския манастир „Св. св. Петър и Павел“. \r\n*** \r\nОт 11.30 часа пред паметника на Христо Ботев на пл. „Свобода“ ще бъде отбелязан Денят на Ботев и загиналите за свободата на България.  \r\n*** \r\nОт 18.00 часа пред сградата на Община Пазарджик ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.30 часа по повод Деня на Ботев и на загиналите за свободата и независимостта на България пред паметника на Христо Ботев пред ПГЕМП „Хр. Ботев” ще се състои общоградско поклонение, поднасяне на венци и цветя. \r\n*** \r\nОт 10.00 часа до 20.00 часа ще се проведе националният фолклорен конкурс „Оро се вие, цървули се кинат“.   \r\n*** \r\nОт 10.00 до 13.00 часа под паметника ,,Майка България“ ще се състои детски празник, организиран от фондация ,,Грижа за здравето.\" \r\n*** \r\nОт 10.00 часа летен театър в парк ,,Кайлъка” (при лошо време в зала ,,Катя Попова\") ще се състои  фестивал  на патриотичната песен ,,Отечество\", организиран от сдружение ,,Евразия\" и Съюза на офицерите и сержантите от запаса. \r\n*** \r\nОт 11.00 часа пред паметника на Христо Ботев ще се състои ритуал по поднасяне на венци и цветя по повод Деня на Ботев и загиналите за свободата на България с участието на военнослужещи от гарнизон  Плевен. \r\n*** \r\nОт 17.30 часа от началото на старата главна ще тръгне протестно шествие до сградата на Община Плевен против анти-семейните и анти-български политики, насочено срещу Националната стратегия за детето. \r\n*** \r\nОт 10.00 часа в НЧ „Шалом Алейхем 1945г.” ще бъде открито XIX издание на Националния музикален конкурс „Милчо Петров”. А от 17.00 часа  ще се състои награждаването и концерта на лауреатите от тазгодишния конкурс. \r\n*** \r\nОт 11.30 часа по повод Деня на Ботев и загиналите за свободата на България пред паметника на Христо Ботев в Цар Симеоновата градина ще се проведе ритуал по поднасяне на венци и цветя с участието на военнослужещи от Силите за специални операции и военното формирование 32 040 – Крумово. Строя на почетния караул ще приеме началникът на гарнизон Пловдив бригаден генерал Явор Матеев. В ритуала ще участва Представителният духов оркестър на ВВС. \r\n*** \r\nОт 17.30 часа пред сградата на БНБ на Малката главна ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.30 часа по повод Деня на Ботев и загиналите за свободата на България ще се състои поклонение пред бюст – паметника на поета революционер в квартал „Свети Георги”. \r\n*** \r\nОт 20.45 часа по повод Деня на Ботев и загиналите за свободата на България ще се проведе \r\nтържествена проверка (заря) с участието на военнослужещи от Силите за специални операции – Пловдив. \r\n*** \r\nОт 11.30 часа пред паметника на Свободата ще започне ритуал по полагане на венци и цветя с участието на военнослужещи от военно формирование 32 420 – Русе по повод Деня на Ботев и загиналите за свободата на България. \r\n*** \r\nОт 17.30 часа от Вазата ще тръгне протестно шествие до паметник на Свобода против анти-семейните и анти-български политики, насочено срещу Националната стратегия за детето. \r\n*** \r\nОт 17.30 часа на пл. „България“ ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 17.30 часа пред сградата на Община Свиленград ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.30 часа по повод Деня на Ботев и загиналите за свободата на България пред паметника на Свободата ще започне ритуал по полагане на венци и цветя от военнослужещите от 55-и инженерен полк – Белене . \r\n*** \r\nПред бюст-паметника на Ботев, който се намира в мемориалния комплекс, разположен на площад „Септември“ ще се проведе ритуал за отдаване на почит към поета-революционер и загиналите за свободата на България.  \r\n*** \r\nОт 11.45 часа по повод Деня на Ботев и загиналите за свободата на България ще се проведе ритуал по поднасяне на венци и цветя на площад „Хаджи Димитър“ с участието на военнослужещи от Центъра за подготовка на специалисти. \r\n*** \r\nОт 12.00 часа на площад „Цар Освободител“ ще бъде открит Детски панаир. \r\n*** \r\nОт 18.00 часа в залата на Драматичен театър „Стефан Киров“ се състои гала-концерт на участниците в 23-ят Международен фестивал „Приятелство без граници“, с който фестивалът ще бъде закрит. \r\n*** \r\nОт 18.00 часа пред сградата на НТС ще започне протестно шествие под надслов „Не на „Национална стратегия за детето 2019-2030 г.“ \r\n*** \r\nОт 10.00 часа с поклонение пред Паметника-костница на връх Средногорец ще бъдат отбелязани 143 години от гибелта Христо Ботев и загиналите за свободата на България. \r\n*** \r\nОт 11.30 часа по повод Деня на Ботев и загиналите за свободата на България ще се проведе ритуал по поднасяне на венци пред паметника на Христо Ботев с участието на военнослужещи от 101-и алпийски полк – Смолян. \r\n*** \r\nОт 12.00 часа пред сградата на Община Смолян ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 10.00 часа в общинска спортна зала ще бъде открит Двадесетият открит национален турнир по спортни танци „Купа Стара Загора 2019“. В рамките на турнира ще се проведе и надпреварата  „Изгряващи звезди“. \r\n*** \r\nОт 10.00 часа във фоайето на сградата на Старозагорската опера ще започне пресконференция на специалния гост на фестивала „Златната липа“ – известният полски актьор Ян Енглерт . След това той  ще открие своята звезда в Алеята на липите. \r\n*** \r\nОт 11.30 часа пред паметниците на Христо Ботев и Хаджи Димитър в парк „М. Кусев” ще се проведе ритуал по поднасяне на венци и цветя с участието на военнослужещи от 2-ра механизирана бригада - Стара Загора по повод Деня на Ботев и загиналите за свободата на България. \r\n*** \r\nОт 17.00 часа в парк „Пети октомври“ ще започне празничен концерт на ВС „Розов свят“ и ДЮТС „Броеничка“. \r\n*** \r\nОт 17.00 часа пред сградата на Община Стара Загора ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.30 часа по повод Деня на Ботев и на загиналите за свободата и независимостта на България. от I ОУ „Христо Ботев“ ще тръгне ученическо шествие, което ще бъде предвождано от Фанфарния оркестър. То ще премине по маршрут от ул. „Васил Левски“ през бул. „Митрополит Андрей“ до паметника на знаменосеца на Ботевата чета Никола Симов – Куруто, където ще се състои общоградско поклонение. \r\n*** \r\nОт 12.00 часа по повод Деня на Ботев и загиналите за свободата на България ще се проведе ритуал по поднасяне на венци цветя пред паметника на Христо Ботев с участието на военнослужещи от 31-ви механизиран батальон – Хасково. \r\n*** \r\nОт 18.00 часа на пл. „Свобода“ ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 12.00 часа по повод Деня на Ботев и загиналите за свободата на България ще се проведе ритуал по поднасяне на венци и цветя пред паметника на загиналите във войните шуменци с участието на военнослужещи от гарнизон Шумен. Във възпоменателната церемония ще се включат кметът Любомир Христов, заместник-кметове, представители на общинската и областната администрация, общински съветници, политически, просветни, обществени организации и граждани.  \r\n*** \r\nОт 18.00 часа пред сградата на Областната управа ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 17.00 часа пред сградата на Община Ямбол ще се проведе протест против анти-семейните и анти-български политики, насочен срещу Националната стратегия за детето.", "date": "2019.06.02", "title": "Предстоящи събития в страната за 2 юни (Агенция „Фокус“)"}
{"url": "http://www.focus-news.net/news/2019/06/02/2665246/nimh-sled-obyad-shte-ima-kratkotrayni-na-otdelni-mesta-intenzivni-valezhi-ot-dazhd-pridruzheni-ot-gramotevitsi.html", "text": "Преди обяд валежите в повечето райони временно ще спрат и облачността ще се разкъса. След обяд и през нощта срещу понеделник, в западните и централните райони отново ще се развива мощна купеста и купесто-дъждовна облачност. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) .  Ще има краткотрайни, на отделни места интензивни валежи от дъжд, придружени с гръмотевици, временно усилване на вятъра и градушки. Над Източна България през по-голямата част от деня ще преобладава слънчево време. По-късно след обяд и там ще се развива купеста облачност и на отделни места ще превали и прегърми. Ще духа слаб до умерен вятър от север-североизток. Максималните температури ще са между 22° и 27°. Атмосферното налягане ще бъде близко до средното за месеца и ще остане без съществена промяна.  По Черноморието ще преобладава слънчево време. В следобедните часове ще се развива купеста и купесто-дъждовна облачност, на места с краткотрайни валежи от дъжд и гръмотевици. Ще духа слаб до умерен вятър от изток-югоизток. Максимални температури на въздуха: 23-26°. Температура на морската вода е 16-21°. Вълнението на морето ще е 1-2 бала. Над планините облачността ще е значителна. След обяд ще се развива мощна купеста и купесто-дъждовна облачност и на много места ще има краткотрайни валежи от дъжд с гръмотевични бури и градушки. Ще духа умерен вятър от изток-югоизток. Максималната температура на височина 1200 метра около 17°, на 2000 метра – около 9°.", "date": "2019.06.02", "title": "НИМХ: След обяд ще има краткотрайни, на отделни места интензивни валежи от дъжд, придружени от гръмотевици"}
{"url": "http://www.focus-news.net/news/2019/06/02/2665247/predsedatelyat-na-narodnoto-sabranie-tsveta-karayancheva-shte-prisastva-na-praznika-na-rozata-v-kazanlak.html", "text": "Председателят на Народното събрание Цвета Караянчева ще присъства на Празника на розата в Казанлък. Това съобщиха от пресцентъра на  Народното събрание . В 10.00 часа Цвета Караянчева ще наблюдава ритуала „Розобер“ в розовите градини край града.  \r\nПо-късно тя ще се включи в празничното шествие в центъра на Казанлък и ще поздрави жителите и гостите на града.", "date": "2019.06.02", "title": "Председателят на Народното събрание Цвета Караянчева ще присъства на Празника на розата в Казанлък"}
{"url": "http://www.focus-news.net/news/2019/06/02/2665514/kathimerini-parvi-rezultati-ot-vtoriya-tur-na-mestnite-i-regionalni-izbori-v-gartsiya.html", "text": "Станаха ясни първите официални резултати в най-големите общини, на втория тур от местните и регионални избори в Гърция, предаде изданието  Кathimerini . \r\nКостас Бакояни, независим кандидат, подкрепен от „Нова Демокрация“ печели изборите за кмет на гръцката столица Атина с 65,26% от подадените гласове, срещу 34,74% за кандидата на управляващата партия „Сириза“ Насос Илиопулос.  \r\nВ Солун Константинос Зервас от „Нова Демокрация“, но неподкрепен от партията, печели с 66.83% от гласовете, срещу 32,8% за друг кандидат на „Нова Демокрация“ Никос Тахиаос. \r\nВ главното гръцко пристанище Пирея кметските избори печели независимия кандидат Янис Моралис с 57,88% от подадените гласове, срещу 42,12% за  кандидата на „Нова Демокрация“ Никос Влачакос.   Светлин Божков", "date": "2019.06.02", "title": "Кathimerini: Първи резултати от втория тур на местните и регионални избори в Гърция"}
{"url": "http://www.focus-news.net/news/2019/06/02/2665252/denyat-na-botev-i-zaginalite-za-svobodata-na-balgariya-shte-bade-otbelyazan-s-uchastieto-na-predstavitelni-voenni-podrazdeleniya.html", "text": "Представителни военни подразделения ще участват в ритуалите за отбелязването на 143-ата годишнина от героичния подвиг на Христо Ботев и неговата чета и Деня на Ботев и загиналите за свободата и независимостта на България, съобщиха от  Министерството на отбраната . В цялата страна военнослужещи от Сухопътните войски, Военновъздушните сили (ВВС), Военноморските сили (ВМС), Силите за специални операции, Националната гвардейска част ще се включат в отбелязването на годишнината, както следва: На 2 юни: \r\nВ Белене (10.00 ч.) пред паметника на загиналите във войните в Парка на признателността - ритуал по поднасяне на венци и цветя с участието на военнослужещи от 55-и инженерен полк - Белене; \r\nВ Благоевград (10.00 ч.) на площад „Народни будители“ - ритуал по полагане на венци и цветя от военнослужещи от Бригадното командване – Благоевград; \r\nВъв Варна (10.00 ч.) Община Варна, съвместно с ВМС и Варненска и Великопреславска митрополия организират общоградско поклонение на паметника на Христо Ботев в Морската градина като по време на ритуала ще бъдат поднесени венци и цветя. \r\nВ София (11.30 ч.) пред бюст-паметника на Христо Ботев в Борисовата градина Националната гвардейска част ще участва в тържествена церемония в памет на Христо Ботев и загиналите за свободата и независимостта на България. От 12.00 ч. пред сградата на Администрацията на Президента на Република България ще се извърши тържествена смяна на почетния гвардейски караул. \r\nВ Калофер (11.00 ч.) - митинг-поклонение пред паметника на Христо Ботев с участието на военнослужещи от 61-ва механизирана бригада – Карлово; \r\nВ Плевен (11.00 ч.) - ритуал по поднасяне на венци и цветя пред паметника на Христо Ботев с участието на военнослужещи от гарнизон  Плевен; \r\nВ Пловдив (11.30 ч.) на паметника на Христо Ботев - ритуал по поднасяне на венци и цветя с участието на военнослужещи от Силите за специални операции и военното формирование 32 040 – Крумово. Строя на почетния караул ще приеме началникът на гарнизон Пловдив бригаден генерал Явор Матеев. В ритуала ще участва Представителният духов оркестър на ВВС. \r\nНа връх „Околчица” (11.30 ч.) – всенародно поклонение пред паметника на Христо Ботев с участието на военнослужещи от Бригадното командване - Благоевград и Представителния духов оркестър на Сухопътните войски; \r\nВ Стара Загора (11.30 ч.) - ритуал по поднасяне на венци и цветя пред паметниците на Христо Ботев и Хаджи Димитър в парк „М. Кусев” с участието на военнослужещи от 2-ра механизирана бригада - Стара Загора; \r\nВ Свищов (11.30 ч.) – ритуал по полагане на венци и цветя пред паметника на Свободата от военнослужещите от 55-и инженерен полк – Белене;  \r\nВ Русе (11.30 ч.) - ритуал по поднасяне на венци и цветя пред паметника на Свободата с участието на военнослужещи от военно формирование 32 420 – Русе; \r\nВ Асеновград (11.30 ч.) - ритуал по поднасяне на венци пред паметника на Христо Ботев с участието на военнослужещи от 4-и артилерийски полк – Асеновград; \r\nВ Смолян (11.30 ч.) – ритуал по поднасяне на венци пред паметника на Христо Ботев с участието на военнослужещи от 101-и алпийски полк – Смолян; \r\nВ Горна Оряховица (11.45 ч.) - ритуал по поднасяне на венци и цветя на площада в града от военнослужещи от военното формирование 22 790 – Горна Оряховица; \r\nВ Сливен (11.45 ч.) - ритуал по поднасяне на венци и цветя на площад „Хаджи Димитър“ с участието на военнослужещи от Центъра за подготовка на специалисти; \r\nВ Хасково (12.00 ч.) – ритуал по поднасяне на венци цветя пред паметника на Христо Ботев с участието на военнослужещи от 31-ви механизиран батальон – Хасково; \r\nВ Шумен (12.00 ч.) - ритуал по поднасяне на венци и цветя пред паметника на загиналите във войните шуменци с участието на военнослужещи от гарнизон Шумен; \r\nВ Бургас (12.00 ч.) на паметника на Христо Ботев в Приморски парк ще се проведе военен ритуал по полагане на венци и цветя в знак на признателност към великия поет и революционер и загиналите за свободата на България; \r\nВ село Равно поле, община Елин Пелин (20.00 ч.) – тържествена проверка (заря) с участието на военнослужещи от 38-и батальон за ЯХБЗ и Е – Мусачево; \r\nВ Първомай (20.45 ч.) – тържествена проверка (заря) с участието на военнослужещи от Силите за специални операции – Пловдив;  \r\nВ село Скравена, община Ботевград (21.00 ч.) - тържествена проверка (заря) с участието на военнослужещи от Бригадното командване - Благоевград и Представителния военен духов оркестър на Сухопътните войски; \r\nВ Казанлък (21.00 ч.) - тържествена проверка (заря) с участието на военнослужещи от 61-ва механизирана бригада.", "date": "2019.06.02", "title": "Денят на Ботев и загиналите за свободата на България ще бъде отбелязан с участието на представителни военни подразделения"}
{"url": "http://www.focus-news.net/news/2019/06/02/2665249/zam-ministar-chavdar-marinov-shte-uchastva-v-rituala-rozober-v-rayona-na-grad-kazanlak.html", "text": "Заместник-министърът на земеделието, храните и горите Чавдар Маринов ще участва в ритуала „Розобер“, който ще започне от 10.00 часа в розовите градини в района на град Казанлък. Това съобщиха от пресцентъра на  министерството .", "date": "2019.06.02", "title": "Зам.-министър Чавдар Маринов  ще участва в ритуала „Розобер“ в района на град Казанлък"}
{"url": "http://www.focus-news.net/news/2019/06/02/2665239/kmetat-na-plovdivskiya-rayon-severen-e-poiskal-60-hil-lv-podkup-ot-stroitel-obzor.html", "text": "Кметът на пловдивския район „Северен“ инж. Ральо Ралев и негов помагач са задържани заради искане на подкуп от 60 хил. лв. срещу разрешително за строеж. Това обяви зам главният прокурор Иван Гешев във връзка с акцията на КПКОНПИ, „Криминална полиция“ и Специализираната прокуратура, при която на 31 май Ралев и още едно лице бяха арестувани. \r\nСигналът за злоупотребата е подаден от потърпевш гражданин – строител, който е депозирал жалба до министър-председателя Бойко Борисов. След това тази жалба е изпратена от Борисов към антикорупционната комисия. Докладвано е и на главния прокурор и е образувано досъдебно производство по случая. \r\nИВан Гешев обясни, че конкретната корупционна схема се развива от началото на миналата година. Строителят твърди, че не получава необходимото разрешително за строеж, въпреки че документите му са в изрядна форма. След разговори с различни служители на Общината, той разбира, че трябва да плати сума от 60 хил. лв., за да получи необходимите документи. Разследващите разкриват, че кметът е прибрал входираните заявления от строителя в собствения си кабинет, което е неправомерно по закон. В същото време забавянето на разрешителното е довело до финансови загуби за строителя. „Започва да се чувства притиснат в ъгъла. Изправен е пред реалната възможност да фалира“, уточни на брифинг зам. главният прокурор Иван Гешев. \r\nПри последваща среща между кмета и строителя, кметът обещава нужното разрешително срещу съответната сума. В хода на разследването служителите на специализираната прокуратура са проследили втория задържан помагач, който е взел сумата за съответния документ. \r\nЗадържаният посредник е изключително близък до кмета на район „Северен“. „Той предлага на инвеститора да сключат договор, с който този посредник ще се задължи да строи срещу 300 хил. лв. строително хале на нашия „пострадал“. Целта на този договор била сигурност на посредника\", обясни Гешев. „Не се ли сещаш защо е този договор? Ако го имаше Иванчева, тя щеше да се отърве“, казвали свидетели, цитирани от Гешев. \r\nНаблюдаващият делото прокурор Венцислав Фердинандов отбеляза, че има категорични доказателства за престъпление от страна на кмета на район „Северен“ и неговия помагач. „Става дума за престъпление, което е извършено в съучастие. Смятаме, че това е престъпление, защото кметът няма правомощия и отношение към преписката, която е входирана в район „Северен“. Той не подписва документи, които касаят идейния проект и не издава разрешение за започване на строителство“, обясни прокурор Фердинандов.В утрешния ден се очаква делото да бъде внесено в съда за искане на постоянна марка за неотклонение по отношение на тези две лица. \r\nТова дело онагледява основният проблем в България - в България няма корупция в чистия ѝ вид – има изнудване, така зам. главният прокурор коментира случая. \r\nДаяна ДЮЛГЕРОВА", "date": "2019.06.02", "title": "Кметът на пловдивския район „Северен“ е поискал 60 хил. лв. подкуп от строител (ОБЗОР)"}
{"url": "http://www.focus-news.net/news/2019/06/02/2665251/roditeli-izlizat-na-natsionalen-protest-sreshtu-natsionalnata-strategiya-za-deteto.html", "text": "Родители излизат на национален протест срещу Националната стратегия за детето 2019-2030 г. Протестът е национален и в него ще се включат родители от 23 града в страната, сред които София, Варна, Ямбол, Шумен, Плевен, Велико Търново, Бургас, Кюстендил, Пловдив, Габрово, Благоевград и др. В столицата протестът е насрочен в 17.30 часа, а сборният пункт са пилоните на НДК. От там протестното шествие ще тръгне към сградата на Министерския съвет, от там ще се отправи към пл. „Александър I Батенберг“ и ще достигне площад „Народно събрание“. Протест ще има и в Мадрид. \r\nВ момента работата по стратегията е спряна по разпореждане на министър-председателя Бойко Борисов заради негативните обществени реакции към проекта. \r\nПротестиращите срещу замразената стратегия настояват за отхвърляне на документа, участие на гражданите и родителите в написването на нов подобен документ, връщане на отнетите незаконно деца, оставки в агенцията за защита на детето, прехвърляне на телефона за подаване на сигнали от деца за тормоз „в ръцете на държавата“, излизане на България от Норвежкият финансов механизъм и финансиране на бедни семейства, възпрепятствани да отглеждат нормално децата си, наравно с приемните семейства. От социалното министерство не веднъж заявиха, че протестите срещу стратегията нямат основание, тъй като работата по проекта е спряна.", "date": "2019.06.02", "title": "Родители излизат на национален протест срещу Националната стратегия за детето"}
{"url": "http://www.focus-news.net/news/2019/06/02/2665248/otbelyazvame-denya-na-botev-i-na-zaginalite-za-svobodata-i-nezavisimostta-na-balgariya.html", "text": "Отбелязваме Деня на Ботев и на загиналите за свободата и независимостта на България. Тази година се навършват 143 години от гибелта на поета-революционер Христо Ботев. След като на 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. Тогава Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници. \r\nПразникът за пръв път се отбелязва във Враца и Пловдив през 1884 година. Официално денят се отбелязва от 1901 г. на връх Вола. От 1953 г. до 1988 г. се чества като Ден на Ботев и на загиналите в борбата против турското робство, капитализма и фашизма и в Отечествената война, от 1988 г. до 1990 г. - като Ден на Ботев и на загиналите за национално и социално освобождение на България, от 1991 г. до 1993 г. като Ден на Ботев и на загиналите за свободата и независимостта на България. \r\nОфициалните чествания започнаха още вчера, а днес денят ще бъде отбелязан с ритуали по полагане на венци и цветя и различни инициативи в цялата страна. Точно в 12.00 часа ще прозвучат сирените в памет на загиналите за свободата на България. Сирените за деня на Ботев за първи път се използват през 1948 г., когато се отбелязва 100-годишнината от рождението му.", "date": "2019.06.02", "title": "Отбелязваме Деня на Ботев и на загиналите за свободата и независимостта на България"}
{"url": "http://www.focus-news.net/news/2019/06/02/2665253/prokuraturata-shte-poiska-postoyanniya-arest-na-kmeta-na-plovdivskiya-rayon-severen-i-negoviya-pomagach.html", "text": "Очаква се днес Специализираната прокуратура да поиска постоянното задържане на кмета на пловдивския район „Северен“ инж. Ральо Ралев и неговия помагач. Двамата бяха задържани при акция на КПКОНПИ, „Криминална полиция“ и Специализираната прокуратура на 31 май заради искане на подкуп от 60 хил. лв. срещу разрешително за строеж. От прокуратурата обясниха, че корупционната схема се е развивала от началото на миналата година. Строителят подал документи за разрешително за строеж на блок върху негов имот, които кметът на района неправомерно прибрал в собствения си кабинет и така забавил процедурата, което довело до финансови загуби за строителя. За да получи необходимото разрешително, потърпевшият трябвало да заплати сумата от 60 хил лв. на посредник на кмета, който е задържан при акцията. Сигналът за злоупотребата е подаден от потърпевшия гражданин, който е депозирал жалба до министър-председателя Бойко Борисов. След това тази жалба е изпратена от Борисов към антикорупционната комисия. Докладвано е и на главния прокурор и е образувано досъдебно производство по случая. \r\nВ хода на разследването служителите на Специализираната прокуратура са проследили втория задържан помагач, който е взел сумата за съответния документ. Задържаният посредник е изключително близък до кмета на район „Северен“.", "date": "2019.06.02", "title": "Прокуратурата ще поиска постоянния арест на кмета на пловдивския район „Северен“ и неговия помагач"}
{"url": "http://www.focus-news.net/news/2019/06/02/2665257/plovdiv-asenovgrad-shte-svede-glava-v-pamet-na-hristo-botev-i-zaginalite-za-svobodata-i-nezavisimostta-na-balgariya.html", "text": "Асеновград ще сведе глава в памет на Христо Ботев и загиналите за свободата и независимостта на България. Това каза за  Радио „Фокус“ – Пловдив  Мариана Петрова, главен експерт в отдел „Култура“ на Общината. Програмата започва от 11.30 часа пред паметника на Ботев в градинката на ул. „Асенова крепост“, където ще се проведе тържествен митинг-поклонение. Ще бъде отслужена панихида, а учениците от ОУ „Христо Ботев” ще изнесат литературна програма. Ще бъдат поднесени венци и цветя пред паметника на Ботев в знак на уважение и признателност за неговата великата саможертва, както и на всички паднали за свободата и независимостта на България. \r\nТони МИХАЙЛОВ", "date": "2019.06.02", "title": "Пловдив: Асеновград ще сведе глава в памет на Христо Ботев и загиналите за свободата и независимостта на България"}
{"url": "http://www.focus-news.net/news/2019/06/02/2665256/sliven-vavezhda-se-vremenna-organizatsiya-na-dvizhenieto-po-vreme-na-planinsko-rali-balgarka-2019.html", "text": "На 2 юни за времето от 09.00 до 15.00 часа ще бъде затворен за движение пътят Сливен - връх Българка (от чешмата на Абланово до връх Българка и обратно), поради провеждане на планинско рали „Българка 2019”. Това съобщиха от пресцентъра на  ОДМВР – Сливен .", "date": "2019.06.02", "title": "Сливен: Въвежда се временна организация на движението по време на планинско рали „Българка 2019”"}
{"url": "http://www.focus-news.net/news/2019/06/02/2665258/sofiya-mezhdunaroden-festival-za-savremenen-i-sotsialen-tsirk-v-balgariya-mini-art-festshte-se-provede-v-stolitsata.html", "text": "Международни циркови спектакли, български артисти и разнообразни циркови работилници в 9-тото издание на единствения Международен фестивал за съвременен и социален цирк в България – „Мини Арт Фест“. Това съобщиха от пресцентъра на  Столична община . Фестивалът започна на 1 юни. Днес програмата на „МИНИ АРТ ФЕСТ“ 9 ще продължи в кв. “Факултета“ (75 ОУ “Тодор Каблешков“), където ще се проведат разнообразни тренировки по жонглиране, акробатика и юнисайкъл, в които могат да се включат всички желаещи. \r\nЗа втора поредна година в рамките на фестивала фондация “Мини Арт“ организира и международна конференция с цел развитие на съвременния и социален цирк в България. Темата на тазгодишното издание ще бъде “Създаване на център за Социален цирк в София – 2020 г.“. Конференцията ще се проведе на 3 юни, понеделник, от 17.00 часа, във Френския институт в София. \r\n„Мини Арт Фест“ 9 ще има своето своеобразно продължение и в Пловдив, на 4 и 5 юни, като част от проекта OdysséKaravana в рамките на Европейската столица на културата 2019. \r\nЦялата програма на фестивала вижте тук: https://miniartfest.com/programa-2/  \r\nМини Арт Фест 9 се реализира от Фондация „Мини Арт” с подкрепата на Столична община, София - Европейска столица на спорта, Френски институт, Театроскоп, Цирк ТВАС и ресторант Файрус. \r\nС подкрепата на Булгед, Би Колор, Център за градска мобилност, Фекат Цирк – Етиопия, Диво Пиво, Лоли Караван, Клуб Каркасон, Фондация Open София. \r\nПроектът \"Социален цирк за Надежда\" е част от програмата на „Мини Арт Фест” 9, изпълнява се със финансовата подкрепа на Столична община, Програма \"Европа\" 2019 от Фондация \"Мини Арт\" в партньорство с Френския институт в София и район „Надежда”.", "date": "2019.06.02", "title": "София: Международен фестивал за съвременен и социален цирк в България – „Мини Арт Фест“ще се проведе в столицата"}
{"url": "http://www.focus-news.net/news/2019/06/02/2665259/sliven-protestno-shestvie-pod-nadslov-ne-na-natsionalna-strategiya-za-deteto-2019-2030-g-shte-se-provede-v-grada.html", "text": "Протестно шествие под надслов „Не на „Национална стратегия за детето 2019-2030 г.“ ще се проведе в Сливен, съобщиха организаторите на  събитието . \r\nИнициаторите на протеста се обявяват срещу  противопоставянето на деца срещу родители и упражняването на контрол над родителите чрез страх от законно отнемане на децата им. Освен това протестът е насочен и срещу джендър идеологията. \r\nСъбитието е насрочено за 18.00 часа пред сградата на НТС.", "date": "2019.06.02", "title": "Сливен: Протестно шествие под надслов „Не на „Национална стратегия за детето 2019-2030 г.“ ще се проведе в града"}
{"url": "http://www.focus-news.net/news/2019/06/02/2665260/pernik-s-podnasyane-na-ventsi-i-tsvetya-v-grada-shte-bade-pochetena-pametta-na-hristo-botev.html", "text": "Отбелязваме Деня на Ботев и на загиналите за свободата и независимостта на България. По този повод в 11.30 часа пред паметника на Христо Ботев (пред ПГЕМП ”Хр. Ботев”) ще се състои общоградско поклонение, поднасяне на венци и цветя. Това съобщиха от пресцентъра на  Община Перник . В 12.00 часа ще прозвучи традиционният тъжен звук на сирените, призоваващи ни да спрем и да сведем глава за минута в знак на почит.", "date": "2019.06.02", "title": "Перник: С поднасяне на венци и цветя в града ще бъде почетена паметта на Христо Ботев"}
{"url": "http://www.focus-news.net/news/2019/06/02/2665250/sofiya-v-borisovata-gradina-shte-se-provede-tseremoniya-za-otbelyazvane-na-143-tata-godishnina-ot-gibelta-na-hristo-botev.html", "text": "От 11.30 часа пред бюст-паметника на Христо Ботев в Борисовата градина ще се проведе церемония, посветена на 143-та годишнина от гибелта на революционера и в памет на героите, загинали за свободата и независимостта на България. Това съобщиха от пресцентъра на  Столична община . В програмата ще участват актьорът Христо Чешмеджиев, мъжки вокален ансамбъл „България” с художествен ръководител акад. Валентин Бобевски, Гвардейският представителен духов оркестър. \r\nСтихове за Ботев ще рецитират учениците Божидар Хаапанен от Националния учебен комплекс по култура и Рада Матева от Частно основно училище „Изгрев”.  \r\nСлова ще произнесат писателите Здравка Евтимова и Никола Инджов.", "date": "2019.06.02", "title": "София: В Борисовата градина ще се проведе церемония за отбелязване на 143-тата годишнина от гибелта на Христо Ботев"}
{"url": "http://www.focus-news.net/news/2019/06/02/2665261/veliko-tarnovo-vavezhda-se-vremenna-organizatsiya-na-dvizhenieto-v-grada-vav-vrazka-s-provezhdaneto-na-kulturni-sabitiya.html", "text": "Въвежда се временна организация на движението в града във връзка с провеждането на културни събития. Това съобщиха от пресцентъра на  Община Велико Търново . Във връзка с подготовката и провеждането на събития на открито от годишния културен календар на Общината се въвежда следната временна организация организацията на движение на МПС: \r\nЗа времето от 11.30 до 13.00 часа се затваря за движение ул. \"Христо Ботев\" в участъка от кръстовището с ул. \"Васил Левски\" до кръстовището с ул. \"Хаджи Димитър\". \r\nНаправлението : ул. \"Васил Левски\" - ул. \"Независимост\" и в обратна посока остава отворено за движение на превозни средства. \r\nЗа линиите на градски автобусен транспорт № 1,2,4,5,9,13,30 и 70, които по маршрут от ул. \"Васил Левски\" завиват по ул. \"Христо Ботев\" се променя маршрута, като след спирката срещу Съдебна палата завиват по ул. \"Бачо Киро\" - ул. \"Христо Ботев\"- Южен пътен възел и обратно.", "date": "2019.06.02", "title": "Велико Търново: Въвежда се временна организация на движението в града във връзка с провеждането на културни събития"}
{"url": "http://www.focus-news.net/news/2019/06/02/2665254/blagoevgrad-s-rituali-po-podnasyane-na-tsvetya-i-ventsi-v-oblastta-shte-bade-otbelyazan-denyat-na-botev-i-zaginalite-za-svobodata-na-balgariya.html", "text": "С ритуали по поднасяне на цветя и венци в област Благоевград ще бъде отбелязан Денят на Ботев и загиналите за свободата на България, съобщи репортер на  Радио „Фокус“ – Пирин . По традиция всяка година, във всички общини от областта се провеждат чествания, които започват минути преди 12.00 часа, когато в цялата страна прозвучава сигнала „Въздушна опасност“ с продължителност 3 минути. \r\nВ Благоевград отдаването на почита към Ботев и загиналите за свободата ще започне с ритуал по полагане на цветя и Венци. Тогава благоевградската общественост ще отбележи и 143 години от смъртта на гениалния български поет, публицист и революционер Христо Ботев. От 10.30 часа пред бюст-паметника на Христо Ботев на площад „Народни будители“ представители на Община Благоевград, жители и гости на града ще сведат глава и ще отдадат своята почит. \r\nВ Симитли отдаването на почит ще се състои пред бюст-паметника на Ботев, който се намира в мемориалния комплекс, разположен на площад „Септември“. \r\nОбщина Гоце Делчев също организира полагане на венци и цветя пред бюст – паметника на Христо Ботев в града. Това ще се случи в 11.50 часа. \r\nВ Банско също ще се състои отбелязване на 2 юни под надслов „Жив е той”, с което ще бъде отдадена почит към Ботев и загиналите за свободата и независимостта на България, съвместна проява на читалище „Никола Вапцаров”, Музеен комплекс - Банско и Община Банско, която ще се проведе на централния площад „Никола Вапцаров“. \r\nЛивия НИНОВА", "date": "2019.06.02", "title": "Благоевград: С ритуали по поднасяне на цветя и венци в областта ще бъде отбелязан  Денят на Ботев и загиналите за свободата на България"}
{"url": "http://www.focus-news.net/news/2019/06/02/2665263/pazardzhik-velingrad-shte-otbelezhi-143-godini-ot-gibelta-na-hristo-botev-s-poreditsa-ot-initsiativi.html", "text": "Велинград ще отбележи 143 години от гибелта на Христо Ботев с поредица от инициативи, съобщи за  Радио „Фокус“ – Пазарджик  Бояна Кирилова от общинската администрация. В 11.50 часа ще започне – Възпоменателно поклонение пред паметника на Христо Ботев. Ще бъдат поднесени цветя и венци в памет на загиналите за свободата и независимостта на България. \r\nВаня НИКОЛОВА", "date": "2019.06.02", "title": "Пазарджик: Велинград ще отбележи 143 години от гибелта на Христо Ботев с поредица от инициативи"}
{"url": "http://www.focus-news.net/news/2019/06/02/2665264/sofiya-spektakal-tants-muzika-i-svetlina-na-natsionalno-uchilishte-za-tantsovo-izkustvo-sofiya-shte-se-provede-v-ndk.html", "text": "В зала 1 на НДК от 19.00 ч. Националното училище за танцово изкуство – София ще представи спектакъла „Танц, музика и светлина”. Той се организира с подкрепата на Столична община и е посветен на 1 юни - Международния ден на детето. Медийни партньори са БНТ и БНР. Това съобщиха от пресцентъра на  Столична община.   \r\nВ програмата са включени шедьоври на световната, европейската и българската класика. Публиката ще се потопи в една феерия от светлина, цветове, музика и танци и ще види изпълнения на емблематични хореографии от трите жанрови направления в танцовото изкуство, които се преподават в училището - класически танц, български танци и модерен танц. Годишният спектакъл ще бъде закрит с прелестна китка от обичани български хора в изпълнение на 200 възпитаници на училището. \r\nБилети на цени от 10 до 15 лв. в Билетния център на НДК и в мрежата на Тикетпортал.  Повече за Националното училище за танцово изкуство (НУТИ)- София:  \r\nНа 5 февруари 1951 г. с Решение на Министерския съвет се основава Държавно балетно училище, открито тържествено в сградата на „Алианс Франсез” на пл. „Славейков” №3 на същия ден от основоположника на професионалния български балет Анастас Петров и големия руски педагог Владимир Белий с единствена специалност „Класически танц”. През 1956 г. е преименувано в Държавно хореографско училище и се открива специалност „Български танци” от именития български хореограф Кирил Харалампиев. През септември 2004 г. е въведена специалността „Модерен танц”. Така училището се превръща в най-големия танцов център на Балканите, в който млади таланти се обучават във всички сфери на танцовото изкуство. Днес то се радва на огромно признание в България и чужбина. В своята история училището е подготвило над 2000 дейци на танцовото изкуство – изпълнители, педагози, хореографи, теоретици. Възпитаниците му са лауреати на престижни международни балетни конкурси във Варна, Париж, Москва, Осака, Ню Йорк, Грас и др. Те са основна част в съставите на всички балетни трупи и танцови състави в страната. Над 300 балетни артисти, преминали през училището, работят в чуждестранни опери и театри. Те са истински посланици на страната ни по света, с които България заслужено се гордее. Много от специалистите по български фолклор, излезли от училището, са създали школи и ансамбли за български танци в САЩ, Канада, Испания, Германия, Великобритания, Украйна, Молдова и до днес разпространяват красотата на българските народни ритми по света. Днешните педагози, възпитаници на същото училище, продължават традицията на професионалното танцово обучение и утвърждават постиженията на българската танцова школа. И още, Националното училище за танцово изкуство е член на Съвета на европейската научна и културна общност, носител на отличията \"Златна книга\" и \"Златен печат\" за европейски мениджмънт в културата, на орден „Св. св. Кирил и Методий“ I степен и \"Кристална лира”. От 2015 г. НУТИ е част от Системата на асоциирани към ЮНЕСКО училища", "date": "2019.06.02", "title": "София: Спектакъл „Танц, музика и светлина” на Национално училище за танцово изкуство - София ще се проведе в НДК"}
{"url": "http://www.focus-news.net/news/2019/06/02/2665266/sofiya-13-toto-izdanie-na-platformata-svetoven-teatar-v-sofiya-shte-bade-otkrito-v-stolitsata.html", "text": "Между 2 и 13 юни в София ще се проведе 13-тото издание на платформата „Световен театър в София“. Това съобщиха от пресцентъра на  Столична община . Големият акцент в програмата е „Щедростта на Тавита“ - първи сценичен спектакъл на Ян Фабър и неговата компания „Трублейн“, гостуващ на българска сцена, на 6 юни от 19.30 часа в Сатиричен театър „Алеко Константинов”. \r\nПрез последните 30 години Ян Фабър се утвърждава като един от най-значимите артисти на съвремието. Той работи в сферата на театъра, танца, визуалните изкуства и пърформанса, като всяка негова творба разширява границите на изкуството. Той е единственият съвременен артист със самостоятелна изложба в Лувъра, а сценичните му творби са представяни на най-големите международни сцени и фестивали по света като Авиньон, Биенале на Венеция, БИТЕФ, Импулстанц и мн.др.  \r\n„Щедростта на Тавита“ е част от поредица сола, които Ян Фабър създава за отделни изпълнители, с които е работил. Той ги нарича „войни на красотата“ и в спектаклите представя някакво тяхно изключително качество. На сцената излиза енергичният и харизматичен млад италианец Матео Седда. Облечен като фокусник и с позлатени устни той танцува под страховито надвиснали над главата му висящи игли. Спектакълът е вдъхновен от библейския разказ за Тавита. Тя била известна със своята щедрост и шиела дрехи за бедните. Умира от неизвестна болест, но апостол Петър я възкресява. Чрез ритуала на танца Матео Седда се опитва да достигне до по-интензивно състояние на съществуването.  \r\n13-тото издание на Световен театър в София ще бъде открито на 2 юни от 19.00 ч в Младежкия театър с изцяло мъжкия актьорски състав на „Макбет“ по Шекспир на режисьора Алесандро Сера и неговата компания от Сардиния „Театроперсона“. През 2017 г. спектакълът печели престижната театрална награда „Юбю“, както и наградата на италианската театрална критика за „най-добро представление“. \r\nСледва прожекция в Дом на киното на 8 юни от 19.00 ч на отличения със „Златна маска“ „Онегин“ по Пушкин от вундеркинда на съвременния руски театър – младият руски режисьор Тимофей Кулябин. \r\nЩе бъдат представени и два необикновени танцово-театрални спектакъла на сцената на Театър „Азарян“ в НДК: „Хуманоптер“ от Франция, съчетаващ жонглиране и танц (11 юни, 19.00 ч.) и „Глухарче“ от Гърция на хореографите Ханес Ланголф и Ермира Торо, работили с легендарната танцова компания DV8 Physical Theatre. Финалът ще бъде поставен на 13 юни от 19.00 ч в Младежкия театър с гостуването на Национален театър - Скопие със зрелищната и модерна постановка върху класическата „Чайка” от А. Чехов. \r\nВсички спектакли са с превод на български и английски език. \r\nБилетите са в продажба на касите и уебсайтовете на домакините: Сатиричен театър „Алеко Константинов”, Театър „Азарян“ – НДК, Младежки театър „Николай Бинев“, Дом на киното. \r\n„Световен театър в София“ се реализира се в партньорство с Френски институт, Италиански културен институт в София, Фондация „Америка за България”, Британски съвет. \r\nОсъществява се с подкрепата на Министерството на културата, Национален фонд „Култура”, Първа инвестиционна банка и театрите домакини.", "date": "2019.06.02", "title": "София: 13-тото издание на платформата „Световен театър в София“ ще бъде открито в столицата"}
{"url": "http://www.focus-news.net/news/2019/06/02/2665269/sliven-zavarshva-hhiii-mezhdunaroden-festival-priyatelstvo-bez-granitsi.html", "text": "Завършва 23-ят Международен фестивал „Приятелство без граници“ в Сливен, съобщиха от пресцентъра на  Община Сливен . \r\nУчастват деца от Германия, Грузия, Румъния, Словакия, Словения, Турция, Украйна и Унгария, които заедно с фолклорните състави от Сливен ще изградят една пъстра и цветна история на приятелството. \r\nФестивалът ще завърши с гала-концерт на участниците, който ще се проведе от 18 часа в залата на Драматичен театър „Стефан Киров“.", "date": "2019.06.02", "title": "Сливен: Завършва ХХIII Международен фестивал „Приятелство без граници“"}
{"url": "http://www.focus-news.net/news/2019/06/02/2665270/burgas-pomorie-shte-pochete-pametta-na-botev-i-chetata-mu.html", "text": "С едноминутно мълчание почитаме паметта на Христо Ботев и загиналите за свободата на България. Този ден не е празник, а помен. Ден, в който се прекланяме пред саможертвата на националните ни герои. В Поморие преклонението ще започне от 11.30 часа, пред бюст – паметника на поета революционер в квартал „Свети Георги”. Това съобщиха от пресцентъра на  Общината . Участие в програмата ще вземат ученици от ОУ „Христо Ботев” – Поморие, а по традиция точно в 12.00 часа в цялата страна ще прозвучат сирени в знак на всенародна почит. Община Поморие кани всички жители и гости на града пред бюст – паметника на Ботев. „Нека почетем българските дейци, посветили живота си за свободата на Родината”, призовават от Общината.", "date": "2019.06.02", "title": "Бургас: Поморие ще почете паметта на Ботев и четата му"}
{"url": "http://www.focus-news.net/news/2019/06/02/2665262/plovdiv-ventsi-i-tsvetya-shte-badat-polozheni-pred-pametnika-na-hristo-botev-v-grada.html", "text": "Пловдив ще почете Деня на Ботев и на загиналите за свободата и независимостта на България, предаде репортер на  Радио „Фокус“ – Пловдив . Церемонията ще се проведе от 11.30 часа пред паметника на Христо Ботев в Цар Симеоновата градина. В нея ще вземат участие Военен духов оркестър, представителен взвод и венценосци. Слово ще произнесе Антон Баев, удостоен с традиционната Награда „Пловдив“ в Раздел „Художествена литература“ за ярки постижения в културния живот на града, реализирани през предходната година. Водещ ще бъде Златко Павлов. \r\nДенят на Ботев и на загиналите за свободата и независимостта на България се чества всяка година в България в деня на смъртта на поета и революционер Христо Ботев. За първи път се отбелязва във Враца и Пловдив през 1884 година. Официално се чества от 1901 година, когато на тържествата на връх Вола (Околчица) присъстват Ботеви четници. На 2 юни 1948 година точно в 12.00 часа е даден първият сигнал за едноминутно мълчание в цялата страна. \r\nТони МИХАЙЛОВ", "date": "2019.06.02", "title": "Пловдив: Венци и цветя ще бъдат положени пред паметника на Христо Ботев в града"}
{"url": "http://www.focus-news.net/news/2019/06/02/2665255/sofiya-uchenitsi-ot-stolichni-uchilishta-shte-chetat-stihotvoreniya-ot-hristo-botev-i-ivan-vazov.html", "text": "Ученици от столични училища ще четат стихотворения от поетите Христо Ботев и Иван Вазов по повод Деня на Ботев. Инициативата е на Регионално управление по образование – София-град с подкрепата на Столична община. Това съобщиха от пресцентъра на  Общината . Целта на проект „В пантеона на Свободата“ е да се даде израз на преклонението пред величието на възрожденците – просветители и революционери, като в Деня на Ботев и на загиналите за свободата на България, като се прочетат стиховете на поетите Христо Ботев и Иван Вазов.  \r\nЧетенето ще се осъществи между 10.30 и 12.30 ч. от ученици едновременно в пространството пред и около паметника на Васил Левски на бул. „Васил Левски“ и пред гроба на Иван Вазов до църквата „Св. София“.  \r\nУчастниците ще четат по определен ред стихотворенията от сборника „Песни и стихотворения от Ботьова и Стамболова“ и от цикъла „Епопея на забравените“, като четенето ще приключи непосредствено преди 12.00 ч. Преди зазвучаването на сирените, призоваващи да отдадем почит към героите на България, участниците и присъстващите на събитието ще се групират с лице към паметника на Васил Левски и около надгробната плоча на Иван Вазов. След заглъхването на сирените двете групи ще прочетат в хор ботевото стихотворение „Хаджи Димитър“.", "date": "2019.06.02", "title": "София: Ученици от столични училища ще четат стихотворения от Христо Ботев и Иван Вазов"}
{"url": "http://www.focus-news.net/news/2019/06/02/2665271/stara-zagora-dvadeseti-otkrit-natsionalen-turnir-po-sportni-tantsi-kupa-stara-zagora-2019-shte-se-provede-v-grada.html", "text": "В общинска спортна зала ще се проведе Двадесети открит национален турнир по спортни танци „Купа Стара Загора 2019“. Това съобщиха от пресцентъра на  Общината . \r\nОрганизатори са Българската федерация по спортни танци, Община Стара Загора и Клуб по спортни танци „Център Голд Степ\".  \r\nВ него ще участва състезатели от цялата страна в различни възрастови групи и класове. \r\nВ рамките на турнира ще се проведе и надпреварата  \"Изгряващи звезди“. \r\nСъстезанията започват от 10.00 часа, а Гала вечерта е от 18.30 часа.", "date": "2019.06.02", "title": "Стара Загора: Двадесети открит национален турнир по спортни танци „Купа Стара Загора 2019“ ще се проведе в града"}
{"url": "http://www.focus-news.net/news/2019/06/02/2665265/targovishte-v-grada-shte-se-sastoi-obshtogradsko-poklonenie-po-povod-denya-na-botev.html", "text": "В града ще се състои общоградско поклонение по повод Деня на Ботев и загиналите за свободата и независимостта на България. Това съобщиха от  Община Търговище . В 11.30 часа от I ОУ „Христо Ботев“ тръгва традиционното ученическо шествие, което ще бъде предвождано от Фанфарния оркестър. То ще премине по маршрут от ул. „Васил Левски“ през бул. „Митрополит Андрей“ до паметника на знаменосеца на Ботевата чета Никола Симов – Куруто. Поклонението е в 11.45 пред монумента, където ученици от I ОУ „Христо Ботев“ ще изнесат поетичната композиция „Следовници на подвига“. В програмата ще вземе участие и Духовият оркестър към Община Търговище. Във връзка с отбелязването на 2 юни къщата музей „Никола Симов – Куруто“ ще бъде с вход свободен от 9.30 до 13.00 часа.", "date": "2019.06.02", "title": "Търговище: В града ще се състои общоградско поклонение по повод Деня на Ботев"}
{"url": "http://www.focus-news.net/news/2019/06/02/2665267/veliko-tarnovo-obshtogradsko-poklonenie-shte-se-provede-v-svishtov-po-povod-denya-na-botev-i-na-zaginalite-za-svobodata-i-nezavisimostta-na-balgariya.html", "text": "Общоградско поклонение по повод 2 юни – Ден на Ботев и на загиналите за свободата и независимостта на България ще се проведе в Свищов. Това съобщиха от пресцентъра на  Общината . От там канят всички жители и гости на града да се включат. Поклонението ще се състои от 11.30 часа пред паметника на Свободата в Свищов.", "date": "2019.06.02", "title": "Велико Търново: Общоградско поклонение ще се проведе в Свищов по повод Деня на Ботев и на загиналите за свободата и независимостта на България"}
{"url": "http://www.focus-news.net/news/2019/06/02/2665276/sliven-detski-panair-idva-v-grada.html", "text": "Над 15 безплатни работилници ще доведе Детски панаир в Сливен. Това съобщиха от пресцентъра на  Община Сливен . \r\nСъбитието се организира от Фондация „Изиарт“ с подкрепата на Община Сливен и е с вход свободен. Ателиетата ще се провеждат в рамките на деня от 12.00 до 20.00 часа на площад „Цар Освободител“, като освен на площада децата ще могат да се включат и в две градски игри – една в Регионалния исторически музей – Сливен, а другата в градската галерия „Сирак Скитник”. \r\nЗа децата, които се интересуват от изкуство, са предвидени работилници по стенопис, архитектура, пясъчни рисунки, грънчарство, плетене на гривни. Посетителите ще могат да се включат и в ателиета за сапуни, маски, изработка на магнити, цветя от салфетки и плъсти. \r\nНа площада ще бъде показана пожарен автомобил, на който малчуганите ще могат да се качат и да усетят вълнението като влязат в ролята на пожарникари. \r\nДетски панаир стартира преди осем години с подкрепата на Фондация „Америка за България“, като до момента са реализирани над 40 събития в над 15 града. \r\nСъбитието е първият културен градски фестивал за деца и се е превърнал в едно от най-очакваните събития за детска аудитория. Основната му цел е децата да бъдат въведени в света на изкуството и културата, като се организират творчески ателиета по изкуство, както на открито, така и в културни институции (музеи и галерии). Проектът е некомерсиален и позволява на всички желаещи деца да се включат абсолютно безплатно в културно-образователните инициативи. \r\nАктуална информация -   и  .", "date": "2019.06.02", "title": "Сливен: Детски панаир идва в града"}
{"url": "http://www.focus-news.net/news/2019/06/02/2665273/smolyan-shestoto-mezhdunarodno-lyatno-uchilishte-na-nato-shte-se-provede-v-grada-do-8-yuni.html", "text": "В периода от 2 юни до 8 юни в Смолян ще се проведе Шестото международно лятно училище на НАТО, което ще събере 30 младежи от страни-членки на НАТО и страни партньори. Това съобщиха от пресцентъра на  Община Смолян . Обучението се организира от Младежко евро-атлантическо дружество, с подкрепата на НАТО, Представителството на Европейската комисия в България, Фондация „Конрад Аденауер“ и Община Смолян. \r\nПрез последните 6 години в първата седмица на месец юни в Смолян се събират младежи от цяла Европа с интерес в областта на международните отношения и сигурността, които се срещат с експерти, журналисти, представители на различни институции и международни организации и обсъждат теми, свързани с дневния ред на НАТО. Тазгодишната тема на форума е „НАТО на 70 и пътят напред“. В рамките на седмица младежите ще участват в тематични сесии, свързани с дневния ред на Алианса, Брекзит, сигурността в Черноморския регион, мерките срещу тероризма, сътрудничеството между НАТО и ЕС, ролята на жените в НАТО и др. \r\nМеждународното лятно училище ще се проведе в хотел Mountain Lake и ще бъде открито на 3 юни от 11.00 часа от областния управител на Смолян Недялко Славов, заместник-кмета на Смолян Марин Захариев и президента на Атлантически клуб в България д-р Соломон Паси.", "date": "2019.06.02", "title": "Смолян: Шестото международно лятно училище на НАТО ще се проведе в града до 8 юни"}
{"url": "http://www.focus-news.net/news/2019/06/02/2665274/burgas-tvorcheska-rabotilnitsa-za-detsa-tematichno-svarzana-s-denya-na-botev-shte-bade-otkrita-v-turisticheski-kompleks-tk-akve-kalide.html", "text": "Творческата работилничка за деца „Арт-И-Факти“ ще бъде тематично свързана с датата, на която честваме Деня на Ботев и загиналите за свободата и независимостта на България. Това съобщиха от пресцентъра на  Община Бургас . В традиционните неделни занимания за деца туристическият комплекс ще предложи на малките посетители да изработват корабче с българското знаме и значка с лика на Ботев. Децата ще използват дървени пръчици за корабчето и силиконови печати за направа на рамка на значката, която ще могат да закачат на дреха. Освен да изработват интересни предмети, малките участници в „Арт-И-Факти“ ще имат възможността и да  посетят музея на ТК „Акве Калиде“, където да гледат прожекция на 3D мапинг. „Арт-И-Факти“ се организира от 11.00 до 13.00 ч. в ТК „Акве Калиде“. Таксата от 3 лв. за едно и 4 лв. за две занимания, е с включено посещение на музея и 3D мапинг. За повече информация и резервации: 0882 00 41 26.", "date": "2019.06.02", "title": "Бургас: Творческа работилница за деца, тематично свързана с Деня на Ботев, ще бъде открита в Туристически комплекс (TK) „Акве Калиде“"}
{"url": "http://www.focus-news.net/news/2019/06/02/2665277/stara-zagora-obshtinata-organizira-obshtogradski-ritual-za-otbelyazvane-na-denya-na-botev-i-zaginalite-za-osvobozhdenieto.html", "text": "Общината организира общоградски ритуал за отбелязване на Деня на Ботев и загиналите за Освобождението. Това съобщиха от пресцентъра на  Община Стара Загора . Той ще се проведе от 11.30 часа пред паметника на Христо Ботев в парк „Митрополит Методий Кусев“. \r\nВ честването с поднасяне на венци и цветя ще участват представители на ръководството на Община Стара Загора, Общински съвет - Стара Загора и Втора механизирана бригада. Очакват се и много граждани. \r\nВ него ще се включат и ученици, които ще изпълнят рецитал по стихове на гениалния поет. \r\nТочно в 12.00 часа воят на сирените ще оповести едноминутно мълчание в знак на всенародната почит към делото на Ботев и на загиналите за свободата на България.", "date": "2019.06.02", "title": "Стара Загора: Общината организира общоградски ритуал за отбелязване на Деня на Ботев и загиналите за Освобождението"}
{"url": "http://www.focus-news.net/news/2019/06/02/2665268/burgas-zaupokoyna-molitva-shte-bade-otsluzhena-ot-burgaskoto-pravoslavno-duhovenstvo-pred-pametnika-na-hristo-botev.html", "text": "Отбелязваме Деня на Ботев и на загиналите за свободата и независимостта на България. По този повод в 12.00 часа ще чуем традиционния тъжен звук на сирените, призоваващи ни да спрем и да сведем глава за минута в знак на почит. Това съобщиха от пресцентъра на  Община Бургас . В 12.00 часа пред паметника на Христо Ботев в Приморски парк ще бъде отслужена заупокойна молитва от бургаското православно духовенство. В 12.15 часа пред паметника на Христо Ботев в Приморски парк ще се проведе тържествен ритуал по отдаване на военни почести и полагане на венци и цветя. В 12.30 часа на открита сцена „Охлюва“ в Приморски парк ще бъде представена монодрама, с участието на Димитър Селенски – „Щурчето – убиецът на Ботев?…“", "date": "2019.06.02", "title": "Бургас: Заупокойна молитва ще бъде отслужена от бургаското православно духовенство пред паметника на Христо Ботев"}
{"url": "http://www.focus-news.net/news/2019/06/02/2665279/blagoevgrad-natsionalniyat-folkloren-konkurs-oro-se-vie-tsarvuli-se-kinat-shte-se-provede-v-selo-parvomay.html", "text": "Националният фолклорен конкурс „Оро се вие, цървули се кинат“ ще се проведе в петричкото село Първомай. Това каза в интервю за  Радио „Фокус“ – Пирин  Йордан Николов, организатор на конкурса, председател на Фондация „Гайтан“ и хореограф на Ансамбъл „Гайтан“. По думите му всяка година конкурсът се разширява по отношение на това, че участие взимат все по-нови ансамбли и участници. Николов посочи, че очакват около 28 ансамбли от цялата страна, включително и 5 гостуващи, които няма да се състезават – от Босна и Херцеговина, от Сърбия, от Гърция, както и от съседна Румъния. „Те ще бъдат наши специални гости и ще представят своето изкуство по време на конкурсните дни, за да разнообразяват с различни носии, костюми, музика, танци и т.н.“, каза още организаторът. \r\nНиколов заяви, че участниците в конкурса ще бъдат над 800 и това ще е може би една от най-силните години на фестивала. Той допълни, че състезаващите се групи са 22, като се започне от Първомай, през Петрич до Русе, София, Пазарджик, Шумен, Разлог, Сандански, Благоевград и други. „Наистина сме в трепетно очакване да „късаме“ цървулите и тази година“, коментира Николов. Той припомни, че имат точка в регламента, според която участници, които са печелили награди на предишното издание, не могат да участват, за да се даде поле за изява на другите. По думите му тази точка винаги ще съществува в регламента, защото от както са започнали да организират конкурса, ансамбъл или танцов състав, който е печелил първо място на тазгодишно издание, няма право да се състезава в същата възрастова група на следващата година. „Трябва да Ви кажа, че това е една много резонна постъпка, но от друга страна трябва да знаете, че по този начин лишаваме много добри ансамбли от право на участие. Все пак според мен това е добре и се радвам, че мнението и отношението на колегите е равнодушно, имайки предвид че наистина един добър ансамбъл, който поддържа репертоара си и държи високо ниво, може да идва всяка година и да бъде лауреат, в което всъщност няма нищо лошо, но тъй като наградният фонд е уникален в национален мащаб, сме определили и това правило“, добави още Йордан Николов. \r\nТой информира също, че наградите за националния фолклорен фестивал „Оро се вие, цървули се кинат“ и тази година ще бъдат национални носии, като класираните на първо място получават 12 носии, второ място – 8, и трето място – 6. „Носиите, определени като награден фонд, се определят от нас. Тази година носията, която даваме в комплект, е много хубава македонска носия, т.нар. мариовска носия от село Мариово, което днес е в пределите на Македония, но носията е много богата и пищна. Имайки предвид през годините какви костюми даваме като награди, се опитваме всяка година да даваме нови модели, които да не преповтарят“, отбеляза Николов. Той допълни, че журито, както всяка година, е в тайна, но ще бъде в 3-членен състав. Организаторът припомни, че всяка година то е различно заради регламента и заради големия награден фонд, който дават като организатори. \r\nНатали СТЕФАНОВА", "date": "2019.06.02", "title": "Благоевград: Националният фолклорен конкурс „Оро се вие, цървули се кинат“ ще се проведе в село Първомай"}
{"url": "http://www.focus-news.net/news/2019/06/02/2665280/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-batkunskiya-manastir-sv-sv-petar-i-pavel-v-selo-patalenitsa.html", "text": "Негово преосвещенство Константийският епископ Яков ще оглави архиерейска света Литургия в Баткунския манастир \"Св. св. Петър и Павел в село Паталеница, съобщи репортер на   Агенция „Фокус“ .  \r\nВ празничния за християните неделен ден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия в Баткунския манастир \"Св. св. Петър и Павел, село Паталеница, Пазарджишко, Пловдивска епархия. Началният час е 9.00 часа.  \r\nНикола Петков", "date": "2019.06.02", "title": "Пазарджик: Константийският епископ Яков ще оглави архиерейска света Литургия в Баткунския манастир \"Св. св. Петър и Павел в село Паталеница"}
{"url": "http://www.focus-news.net/news/2019/06/02/2665282/lovchanskiyat-mitropolit-gavriil-shte-oglavi-arhiereyska-sveta-liturgiya-v-hram-sv-troitsa-v-grad-lovech.html", "text": "Негово високопреосвещенство Ловчанският митрополит Гавриил ще оглави архиерейска света Литургия в храм \"Св. Троица\" в град Ловеч, съобщи репортер на   Агенция „Фокус“ .  От 9.00 часа  Негово Високопреосвещенство Ловчанският митрополит Гавриил  ще оглави Архиерейска света Литургия в храм \"Св. Троица\". Това ще стане пред чудотворния образ на Боянската икона на Божията Майка, която отново е в Ловчанска Епархия, пристигнала от Украйна по инициатива на Ловчанския митрополит Гавриил и с благословението на Банченския архиепископ Лонгин. Иконата ще остане в този храм за поклонение  до края на светата Литургия и след поклонението на желаещите  миряни, тя ще отпътува за Украйна.   \r\nНикола Петков", "date": "2019.06.02", "title": "Ловчанският митрополит Гавриил ще оглави архиерейска света Литургия в  храм \"Св. Троица\" в град Ловеч"}
{"url": "http://www.focus-news.net/news/2019/06/02/2665286/", "text": "България почита паметта на Христо Ботев, убит на 1 юни 1876 г. След като на 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. По време на заседанието Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници. На 2 юни е роден Павел Шатев, един от Солунските съзаклятници. На тази дата умират: Зорница Попова – композиторка; Георги Василев Шейтанов- анархист, публицист; войводата Иван Тодев \r\n1996 г. \r\nПред Българския културен център в Будапеща е открит паметник на Христо Ботев. \r\n1975 г. \r\nВ периода 2 - 5 юни на официално посещение в България е корейския партиен и държавен лидер Ким Ир Сен. Ким Ир Сен е севернокорейски политик. Роден е на 5 април 1912 г. в Северна Корея. Управлява Северна Корея от 1948 г. до смъртта си на 8 юли 1994 г. Той е известен с крайния култ към личността му. В Северна Корея официално е наричан Великият водач и е вписан в конституцията като \"вечен президент\". Рожденият му ден е официален празник в Северна Корея. \r\n1936 г. \r\nМинистерският съвет на свое заседание приема Наредба-закон за запазване на моралната и материалната сила на войската. \r\n1925 г. \r\nНа връх Голак е открита четата на царевоселския войвода Дончо Христов. Войски, жандарми и контрачети я заобикалят плътно от всички страни. Когато сърбите разбират, че тя се води от Дончо Христов, всички негови близки от с. Драгобраще са докарани и наредени пред позицията на четата. Сръбските офицери карат близките на войводата да викат: “Не стреляй, Дончо, ще избият цялата рода!”. Той им отговаря: “Не се бойте, нашите куршуми убиват само сърби и предатели на Македония”. Четата се измъква от обръча, убивайки десетки сърби чрез хвърляне на бомби. Разстреляни са 6 души, близки на войводата. \r\n1915 г. \r\nВ хода на Първата световна война Централните сили предлагат България да нападне Сърбия и да завземе цяла Вардарска Македония и Поморавието, а след войната обещават съдействие за Южна Добруджа и Кавала. България остава неутрална и изчаква развитието на събитията, за да определи към коя от воюващите коалиции да се присъедини. Руската дипломация чрез редица ходове не позволява сближаването между България и страните от Антантата. В края на август 1915 г. страната ни се присъединява към Централните сили, на 9 септември 1915 г. обявява мобилизация и на 1 октомври 1915 г. се намесва във войната. След намесата на България и Турция на страната на Централните сили се откриват нови фронтове - Македонски, Месопотамски, Кавказки, Палестино-сирийски. През 1916 г. на всички тях войната приема изключително позиционен характер и се превръща в окопна. В края на годината Антантата успява да вземе стратегическата инициатива от Централните сили. В началото на 1917 г. в Русия започват вълнения, които довеждат до абдикацията на императора и създаването на Временно правителство, останало вярно на съюзническите задължения към Антантата. През пролетта на 1917 г. със задача от германския генерален щаб в Русия отиват В. И. Ленин, Л. Д. Троцки и др. болшевики, които започват да дестабилизират страната и да разрушават армията. На 25 октомври 1917 г. болшевиките завземат властта и обявяват, че Русия излиза от войната. На 3 март 1918 г. правителството сключва сепаративен мир с Централните сили. През цялата 1918 г. войските на Антантата настъпват по всички фронтове. През септември 1918 г. започват настъпление на Македонския фронт срещу българската армия, в която е включена и 1 германска дивизия. След продължителна артилерийска подготовка на 16 и 19 септември упорито атакуват 3 английски и 2 гръцки пехотни дивизии. Направени са и няколко газови атаки, но българската армия отблъсква противниковото настъпление по целия фронт. В тази обстановка по неизяснени досега обстоятелства след бляскавата и победна кампания на българската армия през 1918 г. се стига до морално разлагане на войските, всеобщо дезертьорство и напускане на фронта в края на септември 1918 г. След тези събития България е принудена първа от Централните сили да капитулира. На 29 септември 1918 г. е подписано Солунското примирие, на 30 септември 1918 г. капитулира Турция, на 3 ноември 1918 г. излиза от войната Австро-Унгария, на 11 ноември 1918 г. капитулира Германия. Условията за мирен договор с Германия и съюзниците й са изработени на Парижката мирна конференция 1919 г.-1920 г. \r\n1885 г. \r\nКостите на Георги С. Раковски са пренесени от Букурещ в България. Георги Раковски умира след тежко боледуване от туберкулоза на 9 октомври 1867 г. През 1885 г. костите му са пренесени в България в софийската катедрала \"Св. Неделя\". През 1942 г. са пренесени в Котел, а през 1981 г. - в Мавзолея на Раковски и музей на възрожденците в същия град. \r\n1880 г. \r\nОбнародван е Закон за събиране на десетината за 1880 г. - 1881 г., който възстановява натуралния десятък. Поради протести за 1881 г. се дава право на избор за заплащане на десятъка в натура или в пари. На същата дата през 1901 г. със закон окончателно е отменен натуралният десятък и е въведен поземлен данък. \r\n1880 г. \r\nПриет е първият Закон за устройство на съдилищата. \r\n1876 г. \r\nСлед като на 1 юни Ботевата чета се изтегля към вр. Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. По време на заседанието Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници. Командваната от Никола Войновски група успява да се изтегли към с. Зверино. \r\nХристо Ботев е национален революционер, поет и журналист. Роден е 25 декември 1847 г. (нов стил - 6 януари 1848 г.) в Калофер, в семейството на народния учител, книжовник и обществен деец Ботьо Петков. След завършване на основното си образование и с помощта на Н. Геров през 1863 г. заминава за Русия, където постъпва като частен ученик във Втора одеска гимназия. Там се запознава с руската литература и попада под силното влияние на А. Херцен, Н. Г. Чернишевски, Н. А. Добролюбов и др. Тогава прави и първите си поетични опити. През 1865 г. Христо Ботев напуска гимназията и се свързва още по-тясно с руските революционни среди. През следващата 1866 г. постъпва като учител в бесарабското село Задунаевка. Поради заболяване на баща му в началото на 1867 г. Ботев се връща в родния си град. След като произнася пламенна реч на 11 май в чест на славянските просветители братята Кирил и Методий той е принуден да напусне Калофер и да замине отново за Русия с намерението да продължи образованието си в Одеса. След като се прехвърля в Румъния Христо Ботев се установява отначало в Букурещ, а после в Браила и работи като слово-слагател в печатницата на Д. Паничков. Попада в средата на българската революционна емиграция и се сближава с Хаджи Димитър и Стефан Караджа. През лятото на 1868 г. Ботев се приготвя да премине в България с четата на Жельо войвода (Ж. Чернев). Христо Ботев е секретар на четата. След като по различни причини преминаването на четниците в България е осуетено, Ботев заминава за Букурещ, където се записва да следва в Медицинското училище. Поради липса на средства е принуден скоро да напусне училището. Изпаднал в крайно бедствено положение, Ботев прекарва зимата в една запустяла вятърна мелница край града. Там живее заедно с Васил Левски. От пролетта на 1871 г. до пролетта на 1872 г. Ботев живее в Галац и Браила, където се занимава главно с журналистическа дейност. На 10 юни 1871 г. излиза брой 1 на редактирания от него в. \"Дума на българските емигранти\". В Галац Христо Ботев установява контакт с руския революционер Н. Ф. Меледин и чрез него поддържа връзки с революционните кръжоци в Одеса.  \r\nПрез август 1874 г. Христо Ботев участва в Общото събрание на Българския революционен централен комитет и след това продължава да работи като негов секретар. На 8 декември 1974 г. Ботев започва да издава като орган на комитета в. \"Знаме\". След обесването на Васил Левски Христо Ботев застава начело на БРЦК. След избухването на въстанието в Босна и Херцеговина през 1875 г. БРЦК под ръководството на Ботев поставя началото на подготовката на въстание и в България. Въстанието в България избухва преждевременно и неуспехът му става причина за появата на сериозни разногласия в БРЦК. В резултат в края на 1875 г. Ботев си подава оставката, което води и до разпускането на организацията.  \r\nСлед създаването на Гюргевския революционен комитет Ботев установява контакт и с неговите членове. След избухване на Априлското въстание през 1876 г. Христо Ботев застава начело на чета, която преминава в България, за да окаже помощ на въстаналия български народ. При неколкодневни тежки боеве той е убит в подножието на връх Камарата във Врачанския балкан. \r\n1873 г. \r\nПри поредния разпит на Атанас Узунов в Хасково турската полиция успява да установи неговата самоличност. Атанас Узунов признава и съпричастността си към комитетската организация. На 4 май 1873 г. Атанас Узунов е заловен при опит да убие осъдения на смърт за предателство хасковски чорбаджия хаджи Ставри Примо. По-късно са арестувани и други членове на Хасковския революционен комитет. На следващия ден турските власти в Хасково провеждат първите разпити на Атанас Узунов, но той отказва да даде отговор на поставените му въпроси. Разпитани са и други хасковски граждани, между които са и комитетските дейци Стоян Заимов, Мирчо Попов, Петър Берковски. В Хасково на 7 май е проведен вторият разпит на Атанас Узунов. Разпитът отново е неуспешен, тъй като той отказва да разкрие дори името си. Продължават разпитите и на Стоян Заимов, който е уличен в това, че е познавал Атанас Узунов. На 10 май се провеждат нови разпити на арестуваните с Узунов- Мирчо Попов, Петър Берковски и Стоян Заимов, всички от Хасковския революционен комитет. Руският вицеконсул в Пловдив Найден Геров прави опит да ги освободи или намали присъдите им. На 11 юни 1873 г., по време на поредния разпит пред следствената комисия в Пловдив, хасковският учител Мирчо Попов издава подробния план на вътрешните комитети за бъдещото въстание.През декември 1873 г. Узунов е осъден на 15 години каторга в медните рудници на Мадена (Аргана Мадени). \r\nНа тази дата са родени: \r\n1882 г. \r\nВ Кратово е роден Павел Шатев, един от Солунските съзаклятници. \r\nНа тази дата умират: \r\n1994 г. \r\nУмира Зорница Попова - българска композиторка. Тя е родена в София на 16 ноември 1928 г. През 1954 г. завършва Теоретически факултет на БДК, специалност \"Пиано\". Учи контрабас и още като студентка постъпва в оркестъра на Държавен музикален театър \"Стефан Македонски\", където работи до 1974 г. Член е на Съюза на българските композитори от 1985 г. Занимава се със забавна музика от средата на 60-те години ХХ в. Първата й композиция е оркестровата пиеса \"Шега\", изпълнена от ЕО на КТР с диригент Милчо Левиев (1964 г.). Две години по-късно К. Семов изпълнява и първата нейна песен \"Въртележка\". С песни на Зорница Попова са дебютирали много български певци: М. Нейкова, М. Иванова, Д. Венкова, Г. Христов, дует \"Ритон\", В. Маринов, К. Бодурова. Нейни песни са класирани на всички конкурси на фестивала \"Златният Орфей\" от 1967 г. Сред отличените са: \"Всяко начало\" (изпълнява Бисер Киров) - трета награда на радиоконкурса \"Пролет\" (1980 г.), \"Днес си малко странна\" (изпълнител Росица Кирилова) - втора награда на същия конкурс през 1987, \"Колко радост има\" (изпълнител Кичка Бодурова) - трета награда на \"Шлагерфестивал\" в Дрезден (1979 г.), \"Песен за стария моряк\" - първа награда (1987 г. ), и \"Моряшка любов\" (изпълнител Г. Христов) - награда на Съюза на българските композитори на конкурса \"Песни за морето, Бургас и неговите трудови хора\" (1985 г.). \"Слънцето е в моите коси\" (изпълнители М. Иванова и Р. Попов) е обявена за \"Мелодия на годината\" в едноименния телевизионен конкурс (1976 г.). През 1985 г. е удостоена от Съюза на българските композитори с награда за цялостно творчество. Създава по поръчка на Радио Берлин песни по немски текстове на Д. Шнайдер и Х. Хофман. Постоянен член е на журито на конкурса \"Песни за морето\" в Рощок, Германия. Голяма част от песните й са създадени в сътрудничество с поета Йордан Янков. През 1983 г. излиза албумът й \"Избрани песни\". През 1988 г.,1992 г.,1993 г. получава награди от \"Златният Орфей\". През 1990 г. получава наградата Мелодия на годината на Русия. През 1993 г. става носителка на III награда от Каван, Ирландия. Получава още наградата на публиката на радиоконкурса \"Една песен за младостта\" (1972 г.) и на конкурса \"Бургас, морето и неговите трудови хора\" (1987 г.) и др. \r\n1925 г. \r\nВ околностите на гара Белово е убит Георги Василев Шейтанов. Той е български анархист, публицист. Роден е на 14 февруари 1896 г. в Ямбол.След 1911 г. заради антидържавна дейност в продължение на 12 години (до смъртта си) живее в нелегалност. Емигрира с чужд паспорт през Варна в Кюстенджа, Цариград, Яфа, Кайро, Александрия, Марсилия, Париж. Свързва се с дейци на френската левица, с български и руски емигранти. Завръща се в България през 1914 г. След престрелка с полицията край Казанлък е заловен и затворен отначало в Пловдивския, а по-късно в Софийския централен затвор (1915-1917 г.). В затвора организира бунтове, среща се с Ал. Стамболийски, Р. Даскалов, А. Пруткин. През юни 1917 г. успява да избяга от затвора. Организира бойни групи, а през март 1918 г. е в Москва, за да се свърже с дейци на болшевишката партия (К. Радек, Кр. Раковски). По време на Владайското въстание се връща отново в България, но въстанието вече е потушено. Издава два позива: “Писмо до анархистите” и “Писмо до интелигенцията”. При акция през октомври 1919 г. е арестуван и изпратен в Сливенския затвор, избягва (март 1920 г.). На 15 август 1920 г. в Търновския балкан започва издаването на нелегалния в-к “Бунт”, от който излизат 3 броя. През 1925 г. води чета в Търновския балкан. През май четата е разбита, а на 27 май е заловен край Нова Загора. Творчеството му е малко - няколко стихотворения и около 30 статии във вестници и списания. \r\n1905 г. \r\nВ сражение с турския аскер край село Едерниково, Струмишко, загива заедно с трима свои четници, войводата Иван Тодев, Билял Чауш, роден в село Смол, Гевгелийско. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази", "date": "2019.06.02", "title": "Денят 2 юни в българската история"}
{"url": "http://www.focus-news.net/news/2019/06/02/2665285/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-3-yuni.html", "text": "На 03 юни 2019 г. (понеделник) във връзка с  подмяна на спирателен кран на бул.“Президент Линкълн“  жк. „Овча купел“ 2 се налага спиране на водоподаването, съобщиха от пресцентъра на  „Софийска вода“ . Спирането на водата ще се осъществи от 10:00 до 18:00 часа на клиентите на „Софийска вода”, живеещи в района на: \r\nпо бул. „Президент Линкълн“ от ул. „Анастасия Димитрова“ до ул. „Василий Верешчагин“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Президент Ликълн“  ъгъла с ул. „Анастасия Димитрова“ .  \r\nНа 03 юни 2019 г. (понеделник), във връзка с подмяна на сградно водопроводно отклонение на ул. „Димитър Ашов“ с. Казичене , се налага спиране на водоподаването от 09:30 до 16:30 часа на клиентите на „Софийска вода”, живеещи в района на: \r\nпо ул. „Димитър Ашов“ от ул. „Александър Стамболийски“ до ул. „Георги Бенковски“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Ашов“ №25. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.06.02", "title": "„Софийска вода” временно ще прекъсне водоснабдяването в някои части на столицата на 3 юни"}
{"url": "http://www.focus-news.net/news/2019/06/02/2665284/tass-trima-voennosluzheshti-sa-zaginali-pri-raketen-obstrel-v-siriya.html", "text": "Трима военнослужещи са били убити, още седем са ранени в резултат на ракетен обстрел на територии в югозападната част на Сирия в неделя. Това съобщи сирийската държавна агенция SANA, цитирайки военен източник, предава  TACC . \r\nСпоред информацията нападението е извършено от Израел, който изстреля няколко ракети към провинциалния център Кунейтра (на 40 км югозападно от Дамаск). Съобщава се и за материални щети, причинени от обстрел. \r\nСпоред агенцията силите за противовъздушна отбрана на Сирия успешно са прихванали \"вражески цели\" от Голанските възвишения в 02:22 часа местно време (съвпада с българското). \r\nТелевизионният канал Al-Arabiya съобщава, позовавайки се на Сирийскaта обсерватория на правата на човека, че нападението е насочено срещу базата и складовете с оръжия на движението \"Хизбула\", спонсорирано от Иран.  Юлиян Марков", "date": "2019.06.02", "title": "TAСС: Трима военнослужещи са загинали при ракетен обстрел в Сирия"}
{"url": "http://www.focus-news.net/news/2019/06/02/2665272/varna-denyat-na-botev-i-na-zaginalite-za-natsionalno-osvobozhdenie-na-balgariya-shte-bade-otbelyazan-v-grada.html", "text": "Денят на Ботев и на загиналите за национално освобождение на България ще бъде отбелязан във Варна. Това съобщават от  Общината . Честването ще започне от 10.00 часа с общоградско поклонение пред паметника на поета Христо Ботев на Алеята на Възраждането в Морската градина. \r\nСвещеници от Варненската митрополия ще отслужат заупокойна молитва и ще бъдат положени цветя и венци с военен ритуал. В 12.00 часа ще се прозвучат сирени за около 2 минути.", "date": "2019.06.02", "title": "Варна: Денят на Ботев и на загиналите за национално освобождение на България ще бъде отбелязан в града"}
{"url": "http://www.focus-news.net/news/2019/06/02/2665275/vrachanskiyat-mitropolit-grigoriy-shte-oglavi-blagodarstven-moleben-za-hristo-botev-i-negovite-chetnitsi-na-vrah-okolchitsa.html", "text": "Негово високопреосвещенство Врачанският митрополит Григорий ще оглави благодарствен молебен за Христо Ботев и неговите четници на връх \"Околчица\", съобщи репортер на   Агенция „Фокус“ .  \r\nВ  рамката на \"Ботеви дни\" 2019 г. Негово високопреосвещенство Врачанският митрополит Григорий ще оглави  от 11.00 часа, благодарствен молебен на връх  Околчица, в рамките на общонародното поклонение пред борците ни за национално освобождение и ще вземе участие във възпоменателния митинг. \r\nНикола Петков", "date": "2019.06.02", "title": "Врачанският митрополит Григорий ще оглави благодарствен молебен за Христо Ботев и неговите четници на връх \"Околчица\""}
{"url": "http://www.focus-news.net/news/2019/06/02/2665287/sport-natsionalite-ni-zagubiha-ot-arzhentina-s-03-geyma-v-ligata-na-natsiite.html", "text": "Волейбол: Националният отбор на България по волейбол загуби  с 0:3 гейма (16:25, 21:25, 23:25) от Аржентина във втория си мач от Лигата на нациите. След победата срещу Канада, състезателите на Силвано Пранди не успяха да преодолеят представителите на домакините в град Мендоса. В третия мач от Група 2 волейболистите ни ще се изправят срещу тима на Португалия в неделя 2 юни от 22:10 българско време. Българите са с 1 победа, 1 загуба и 3 точки, а Аржентина е с 2 победи от 2 мача и 6 точки.", "date": "2019.06.02", "title": "Спорт: Националите ни загубиха от Аржентина с 0:3 гейма в Лигата на нациите"}
{"url": "http://www.focus-news.net/news/2019/06/02/2665288/nimh-zhalt-kod-za-intenzivni-valezhi-i-gramotevichni-buri-i-usloviya-za-gradushki-e-obyaven-za-18-oblasti-v-stranata.html", "text": "Жълт код за интензивни валежи и гръмотевични бури и условия за градушки е обявен за 18 области в страната. Това сочи справка на сайта на  НИМХ . Жълт код е обявен в областите Видин, Монтана, Враца, Плевен, Ловеч, Велико Търново, Габрово, Сливен, Стара Загора, Пловдив, Пазарджик, Смолян, Кърджали, София град, Софийска област, Перник и Кюстендил и Благоевград. В тези райони се очакват количества около 35 – 40 л/кв. м и повече.", "date": "2019.06.02", "title": "НИМХ: Жълт код за интензивни валежи и гръмотевични бури и условия за градушки е обявен за 18 области в страната"}
{"url": "http://www.focus-news.net/news/2019/06/02/2665290/afp-izrael-potvardi-che-e-atakuval-siriya-v-otgovor-na-raketen-obstrel-ot-siriyska-strana.html", "text": "Израелската армия потвърди в неделя, че е нападнала сирийски военни позиции в отговор на ракети, изстреляни от Сирия в планината Хермон на окупираните Голански възвишения, предава  AFP . \r\nВ изявление на военните се казва, че сирийският режим е отговорен \"за всяко действие, предприето срещу Израел\", като министър-председателят Бенямин Нетаняху повтори политиката на Израел да \"реагира решително на всяка агресия срещу страната ни\". \r\nДве ракети бяха изстреляни от планината Хермон късно събота, а армията заяви в неделя, че една от тях е \" била изстреляна на територията на Израел\" (окупираните Голански възвишения – бел. ред). \r\nВ отговор армията атакува \"две сирийски артилерийски батaрeи, редица наблюдателни и разузнавателни постове на Голанските възвишения и една въздушна отбранителна батарея SA-2\". \r\n\"По време на ударите е била активирана израелска система за въздушна отбрана заради сирийския зенитен огън. Никоя от ракетите не е избухнала в Израел.\" \r\nНетаняху каза, че е разпоредил атаката след изстрелването на ракетите по израелската територия. \r\n\"Няма да толерираме обстрел на нашата територия\", каза той.   Юлиян Марков", "date": "2019.06.02", "title": "АFP: Израел потвърди, че е атакувал Сирия в отговор на ракетен обстрел от сирийска страна"}
{"url": "http://www.focus-news.net/news/2019/06/02/2665278/dobrich-s-obshtogradsko-poklonenie-v-kavarna-shte-bade-otbelyazan-denyat-na-botev.html", "text": "От 11.45 часа в Градския парк на Каварна с общоградско поклонение пред паметника на великият български революционер ще се отбележи Деня на Ботев и на загиналите за свободата и независимостта на България. Това съобщиха от пресцентъра на  Община Каварна . Общината призовава жителите и гостите на града да се включат в инициативата и да изкажат своята признателност.  \r\nСирената за отдаване на почит към Христо Ботев и на загиналите за свободата и независимостта на България ще прозвучи точно в 12.00 часа.", "date": "2019.06.02", "title": "Добрич: С общоградско поклонение в Каварна ще бъде отбелязан Денят на Ботев"}
{"url": "http://www.focus-news.net/news/2019/06/02/2665293/denyat-2-yuni-v-svetovnata-istoriya.html", "text": "Италианецът Гулиелмо Маркони патентова радиото на втори юни 1896 година. През 1896 г. Гулиелмо Маркони заминава за Великобритания и следващата година регистрира „Безжична телеграфна и сигнална компания”, като получава патент за принципа на действие на електровръзка без проводник. През 1900 г. прилага разработката на Фердинанд Брау за нов тип предавател, подобрява качествата на приемника и осъществява радиовръзка през Атлантическия океан (1901 г.). В град Галвестон, Тексас на втори юни 1865 година приключва Гражданската война в САЩ (1861 – 1865 г.), формално завършила на 9 април с капитулацията на южняците. Последни капитулират силите на Конфедерата западно от Мисисипи под командването на генерал Едмънд Кърби Смит. \r\nВ периода 1861-1865 г. се води гражданската война в САЩ между Северните и Южните щати. Тя е  предизвикана от противоречията между робовладелската олигархия, от една страна, и буржоазията, фермерите и работниците - от друга. \r\nНа тази дата е роден Висарион (светско име - Йоан) – византийски философ, богослов, митрополит на Никея. Джузепе Гарибалди - национален герой на Италия \r\n2018 г.  \r\nПедро Санчес, член на испанската социалистическа партия, полага клетва като министър-председател пред крал Фелипе VI. \r\n2016 г. \r\nУмира актьора Мичу Месарош, изиграл любимият на милиони образ на Алф. Актьорът изпълнява роли в много филми, но остава най-известен с ролята си на Алф в едноименния сериал от 80-те години на миналия век. \r\n2016 г. \r\nГерманският Бундестаг прие с абсолютно болшинство резолюцията, според която признава масовото убийство на арменци през 1915г. в Османската империя за геноцид. \r\n2014 г. \r\nВ Испания, Хуан Карлос I отстъпва короната на сина си Фелипе VI Бурбон. \r\n2013 г. \r\nКонституционният съд на Египет обявява за незаконна Конституцията на страната и разпуска горната камара на парламента. \r\n2012 г. \r\nБившият президент на Египет Хосни Мубарак е осъден на доживотен затвор, което предизвика масови протести в Кайро, Александрия и Суец. \r\n2011 г. \r\nСеймът на Латвия избира Андрис Берзинш за президент. \r\n1983 г. \r\nЛеопол Седар Сенгор става първият чернокож общественик, избран за член на Френската Академия.  \r\nЛеопол Седар Сенгор е роден на 9 октомври 1906 г. Той е френски поет, писател и сенегалски политик. Неговата поезия е предимно символична, основана на магичната ритмика. Основните теми са надеждата за създаване на обединена и универсална цивилизация, основана на единството на традициите и преодоляването на различията. Според поета езикът на поезията и символизма може да бъде основа за тази висша цел. Леопол Седар Сенгор е първият президент на Сенегал (от 1960 до 1980 г.). \r\nСенгор умира във Франция на 20 декември 2001 г. \r\n1979 г. \r\nДва милиона поляци посрещат папа Йоан Павел II. Той е първият папа, който гостува в държава, с комунистическо управление. Посрещат го президентът Хенрик Яблонски и кардинал Стефан Вишински. \r\nПапа Йоан Павел ІІ, със светско име Карол Войтила, е роден във Вадовице, Полша, на 18 май 1920 г. Той е избран за папа на 16 октомври 1978 г. От тогава е направил 95 папски посещения извън Италия и 141 в Италия. Като епископ на Рим е посетил 301 от всичките 334 епархии. \r\nИздал е 13 енциклики, написал е 13 апостолически проповеди, 11 апостолически конституции и 41 апостолически писма. Публикувал е две книги - “Прекрачване на прага на надеждата” (октомври 1994) и “Дар и мистика: 50-та годишнина от ръкополагането ми за свещеник” (ноември 1996). \r\nУмира на 2 април 2005 г. \r\n1966 г. \r\nСъединените щати приземяват космически кораб на Луната, за да осъществят своето първо проучване, което става четири месеца след първия опит на Съветския съюз. \r\n1954 г. \r\nАмериканският сенатор Джоузеф Маккарти за пръв път излиза с доклад, че в ЦРУ и лабораториите за разработване на ядрено оръжие работят комунисти. 50 години по – късно е разсекретена документацията, свързана с разследванията на сенатора. От тях става ясно, че подозренията са били неоснователни.  \r\nПериодът, през който се провеждат разследванията е известен като периода на макартизма, като той продължава и след смъртта на Маккарти през 1957 г. \r\nПреследванията срещу комунистите датират от 30-те години и особено се активизират през 40-те, в годините на Студената война. \r\n1953 г. \r\nКралица Елизабет II е коронована в Уестминстърското абатство в Лондон, след като наследява своя баща, Джордж VI, на трона предходната година. \r\nЕлизабет-Александра-Мери е родена на 21 март 1926 г. в Лондон. Тя е от династията Уиндзор. Дъщеря е на крал Джордж VI и Елизабет Анжела-Маргарет.  \r\nПрез Втората световна война помага в женските служби. Омъжена е за лейтенанта от британската марина Ф. Маунтбатън, с когото имат 4 деца: Чарлз (1948 г.), Ана (1950 г.), Андрю (1960 г.), Едуард (1964 г.). Заема британския престол през 1952 г. след смъртта на баща си. \r\n1946 г. \r\nВ Италия се провежда общонароден референдум, след който страната е обявена за република. Жените получават избирателни права.  \r\nПрез 1946 г., след референдум, Италия е провъзгласена за република. Правителството е съставено на християндемократи, комунисти и социалисти. Съгласно мирния договор от 1947 г. Италия предава Истрия на Югославия, а африканските й колонии стават независими. Италия запазва опеката си над Италианска Сомалия до 1960 г. През 1947 г. получава помощ от САЩ по плана \"Маршал\", влиза в НАТО (1949 г.) и ЕИО (1958 г.). След войната водеща политическа сила е Християндемократическа партия, като все по-нарастваща роля има Комунистическата партия, начело с Енрико Берлингуер. Постоянните скандали в администрацията, работническите вълнения, както и терористичните акции на екстремистите, разяждат италианския политически живот. Социалистите са на власт от 1983 г. до 1987 г. с мин.-председател Бетино Кракси. От 1987 г. до 1988 г. мин.-председател Дж. Гория (християндемократ); 1989-1992 г. - Дж. Андреоти. От 1992 г. мин.-председател е Дж. Амато, последван от К. А. Чампи и Силвио Берлускони. След парламентарните избори през 1996 г. е избрано правителство на италианската левица оглавявано от Р. Проди. От 21 октомври 1998 г. - мин.-председател е Масимо Д'Алема. Президент е Карло Чампи, избран на 13 май 1999 г. На 10 май 2006 г. за президент на Италия е избран Джорджо Наполитано. През април 2006 г. в Италия се провеждат парламентарни избори, министър-председател става Романо Проди. \r\n1924 г. \r\nАмериканският Конгрес предоставя граждански права на всички американски индианци, родени в САЩ, тъй като правото на глас се дава по закон, а до 1948 г. някои щати забраняват на местните индианци да гласуват. Мейн е един от последните щати, които признават правата на индианците. \r\n1896 г. \r\nИталианецът Гулиелмо Маркони патентова радиото. \r\nПрез 1896 г. Гулиелмо Маркони заминава за Великобритания и следващата година регистрира \"Безжична телеграфна и сигнална компания\", като получава патент за принципа на действие на електровръзка без проводник. През 1900 г. прилага разработката на Фердинанд Брау за нов тип предавател, подобрява качествата на приемника и осъществява радиовръзка през Атлантическия океан (1901 г.). Патентова насочена антена (1905 г.), сихронизирана искрова система за генериране на радиовълни (1912 г.), рамкова антена (1913 г.), открива (1905 г.) първата трансатлантическа радиосвързочна служба. През 1909 г. Маркони и Браун получават Нобеловата награда за физика \"за техния принос в развитието на безжичната телеграфия\". През 1921 година Маркони започва изследвания в областта на късовълновата телеграфия и през 1927 г. компанията му създава международна мрежа от търговски късовълнови телеграфни линии. \r\n1882 г. \r\nВ Кратово е роден Павел Шатев, един от Солунските съзаклятници. \r\n1865 г. \r\nВ град Галвестон, Тексас приключва Гражданската война в САЩ (1861 – 1865 г.), формално завършила на 9 април с капитулацията на южняците. Последни капитулират силите на Конфедерата западно от Мисисипи под командването на генерал Едмънд Кърби Смит. \r\nВ периода 1861-1865 г. се води гражданската война в САЩ между Северните и Южните щати. Тя е предизвикана от противоречията между робовладелската олигархия, от една страна, и буржоазията, фермерите и работниците - от друга. Избирането на кандидата на Републиканската партия Е. Линкълн за президент през 1860 г. служи като предлог за отцепването на 11 южни щата в Конфедерация и за начало на военните действия.  \r\nПрез първия етап на войната (1861-1862 г.) войските на Юга имат надмощие и нееднократно застрашават федералната столица Вашингтон. Революционните действия на новото правителство - приемането на закона за хоумстедите, освобождаването на робите и др., водят до прелом в хода на войната (1863-65 г.). Изходът на битката при Гетисбърг през юли 1863 г. е провал на последния опит на Юга за настъпление. Походите на армията на Севера под командването на генерал У. Шърман и генерал Ю. Грант разчленяват Конфедерацията, изтощават силите й и войските й капитулират на 9 април 1865 г.. Гражданската война е най-кръвопролитният и най-разрушителният конфликт в историята на САЩ, но резултатите от нея осигуряват бързо икономическо развитие на страната. \r\n1842 г. \r\nИзлиза първият том на романа на Николай Гогол “Мъртви Души”. Николай Василиевич Гогол е роден на 1 април 1809 г. Основоположник е на реалистичната школа в руска литература. Автор е на: \"Тарас Булба\", \"Мъртви души\", комедията \"Ревизор\", \"Бъдни вечер\", повестите \"Нос\", \"Шинел\", сборник разкази \"Вечери в селцето край Диканка\", литературно-критически статии и др. \r\n1537 г. \r\nКато опит да възвърне спадналия в последните години авторитет на католическата църква, римският папа Павел III обявява, че северноамериканските индианци също имат душа и затова забранява те да бъдат използвани като роби. \r\nНа тази дата са родени: \r\n1946 г. \r\nРоден е Ласе Халстрьом – шведски режисьор, продуцент, сценарист, актьор. Популярен като автор на комедии в Швеция. Халстрьом има успешна холивудска кариера в началото на 90-те години на ХХ век. Първоначално работи в телевизията. Сред първите му филми е “АББА” (1977 г.). Международна известност му носи филмът “Кучешки живот” (1985 г.) номиниран за “Оскар” за най-добър сценарий и най-добър режисьор. Филмография: “Защо тъгува Гилбърт Грейп” (1993 г.), “Люмиер и другите” (1995 г.), “Правилата на дома” (1999 г.), “Шоколад” (2000 г.), “The Shipping News” (2001 г.). \r\n1940 г. \r\nРоден е Константин II – крал на Гърция от 6 март 1964 г. до 1973 г. Син е на крал Павел I. Завършва Военното училище в Атина. През 1960 г. печели златен олимпийски медал по ветроходство в Рим. Жени се за Анна Мария, принцеса на Дания. Под влиянието на майка си влиза в конфликт с Георгиос Папандреу и го принуждава да подаде оставка като министър-председател (15 юли 1965 г.). Политическата криза и вълненията последвали оставката на Папандреу водят до военен преврат през 1967 г. На 13 декември 1967 г. крал Константин II прави неуспешен опит за контрапреврат и напуска страната. През 1973 г. хунтата провежда референдум и на него е одобрено новото държавно управление — президентска република. След падането на хунтата от власт през октомври 1974 г. отново е проведен референдум и с резултата 67,5% отново е потвърдено предишното желание на народа за президентска република. От тогава крал Константин II живее в Лондон, Англия. \r\n1835 г. \r\nРоден е Пий Х (Джузепе Мелчиор Сарто) - римски папа от 4 август 1903 г. до 20 август 1914 г., канонизиран за светец. Завършва духовна семинария и дълги години е селски свещеник с особени ортодоксални възгледи. През 1884 г. става епископ, а през 1891 г. - кардинал и патриарх на Венеция. Пий Х е един от основателите на венецианската \"Банка на св. Марко\". През 1911 г. значително намалява църковните празници, а повечето от останалите пренася в неделни дни. Извършва реформа на курията, като намалява конгрегациите от 37 на 19. Яростен противник е на антиклерикалните действия на светската власт. По негово време е създаден Кодекс на каноническото право (1904-1917 г.), утвърден от наследника му Бенедикт ХV. Умира на 20 август 1914 г. в Рим. През 1951 г. е обявен от Ватикана за блажен и е канонизиран за светец през 1954 г. \r\n1403 г. \r\nРоден е Висарион (светско име - Йоан) – византийски философ, богослов, митрополит на Никея. Получава първоначално образование в Трапезунд и Константинопол. През 1423 г. става монах, а през 1431 г. е йеромонах, веднага след което заминава за Мистра, за да учи философия при Г. Г. Плетон (до 1436 г.). През 1436 г. става игумен на един от константинополските манастири, а през 1437 г. е ръкоположен за митрополит на Никея. Заедно с Марк Евгеник е говорител на византийската делегация на Фераро-Флорентинския събор (1437 – 1438 г.), където защитава унията. През 1439 г. се връща в столицата, а на следващата година заминава за Рим, тъй като папа Евгений IV го удостоява с кардиналски сан. В Италия пропагандира идеята за кръстоносен поход срещу османските турци, като обикаля земите на днешна Германия, Франция и Италия; грижи се за гръцките бежанци и за запазване на византийското културно наследство в Италия (той притежава най-голямата сбирка с гръцки ръкописи тогава, 482 кодекса, която завещава на библиотеката към църквата \"Сан Марко\" във Венеция). През 1463 г. е обявен за латински титуларен патриарх на Константинопол. Съчинения : \"Енциклика към гърците\" (1463 г.), превод на Аристотеловата \"Метафизика\" и резюме на \"Физика\" (в 6 книги), превежда на латински език съчинения на Ксенофон и Демостен, \"Апология на писанията на Век\" (коментар върху \"Антепиграфи\" на Гр. Палама и \"Епиграфи\" на Й. Век), \"Срещу измамния обвинител на Платон\" (в 4 книги, критика на Г. Трапезунд). Умира на 18 ноември 1472 г. в Равена. \r\nНа тази дата умират: \r\n1930 г. \r\nУмира Жюл Паскин (Юлий Пинкас) - художник космополит, евреин от български произход. Роден е през 1885 г. във Видин. През 1892 г. семейството му се премества в Букурещ, а 3 години по-късно продължава образованието си във Виена (1895 г.). През 1902 г. посещава курсове по рисуване във Виенската академия. Продължава образованието си в Мюнхен (1903 г.) при Мориц Хейман, а през 1904 г. посещава Берлинската академия. Сключва договор за сътрудничество с редактор на сп. \"Симплицисимус\" и започва да подписва рисунките си с името Паскин. Същата година пристига в Париж, където се движи в кръга на немски художници-домисти. Първата му самостоятелна графична изложба е в галерията на Паскин Касирер (1907 г.); излага рисунки в есенния Парижки салон, където участва всяка година до 1912 г. През 1911 г. участва в изложбата на Берлинския сецесион. До 1914 г., когато се премества в САЩ, представя свои картини в Кьолн, Ню Йорк, Париж. През 1918 г. сключва брак с Ермин Давид, а следващата година получава американско поданство и се завръща в Париж. До 1929 г. представя свои картини на самостоятелни и колективни изложби, пътува до Алжир, Тунис, Италия, Палестина, Испания и Португалия. Освен основното си творчество - актове на \"леки\" жени, Паскин илюстрира и произведения на Хайне, Шарл Перо, Пол Моран, П. М. Лоран, А. Салмон, А. Варно, П. Дерен. \r\n1882 г. \r\nУмира Джузепе Гарибалди - национален герой на Италия. Роден е на 4 юли 1807 г. в Ница.  \r\nГарибалди е един от водачите на революционно-демократичното крило в националноосвободителното движение, борещо се за обединение на Италия \"отдолу\". Участва в републиканското въстание на Рио Гранде срещу бразилското правителство през 1839 г., после се бори в отечеството си за обединението на Италия срещу австрийците, Неаполитанското кралство и папството, а през 1870 г. – 1871 г. участва във войната на Франция срещу Прусия. Автор е на интересни мемоари и романи. В негова чест са издигнати редица паметници в Италия и Франция. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.02", "title": "Денят 2 юни в световната история"}
{"url": "http://www.focus-news.net/news/2019/06/02/2665291/targovishte-kashta-muzey-nikola-simov-kuruto-shte-bade-otvorena-sas-svoboden-vhod-po-povod-denya-na-botev.html", "text": "Денят на Ботев и на загиналите за свободата и независимостта на България, къща – музей Никола Симов Куруто ще бъде отворена за посещение от 9.30 – до 13.00 ч. Това съобщиха от  Регионален исторически музей . Входът ще бъде свободен.", "date": "2019.06.02", "title": "Търговище: Къща – музей Никола Симов Куруто ще бъде отворена със свободен вход по повод Деня на Ботев"}
{"url": "http://www.focus-news.net/news/2019/06/02/2665292/sliven-denyat-na-botev-i-na-zaginalite-za-narodna-svoboda-shte-bade-otbelyazan-v-grada.html", "text": "Денят на Ботев и на загиналите за свободата и независимостта на България ще бъде отбелязан. Това съобщиха организаторите от  Община Сливен  и Центъра за подготовка на специалисти. Общоградското поклонение ще започне в 11.45 часа на площад „Хаджи Димитър“. Пред паметника на Хаджи Димитър и сливенските възрожденци ще бъдат поднесени венци и цветя.", "date": "2019.06.02", "title": "Сливен: Денят на Ботев и на загиналите за народна свобода ще бъде отбелязан в града"}
{"url": "http://www.focus-news.net/news/2019/06/02/2665294/kyustendil-s-podnasyane-na-ventsi-i-tsvetya-v-grada-shte-bade-otbelyazan-denyat-na-botev.html", "text": "С поднасяне на венци и цветя в града ще бъде отбелязан Денят на Ботев. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Програмата в Кюстендил ще започне от 12.00 часа на Арката на площад „Велбъжд”. След словото ще бъдат поднесени венци и цветя на паметника „Булаир”. \r\nВ село Горановци програмата ще започне от 10.30 часа пред паметника на 40-те загинали горановци от трите войни. Ще бъде произнесено слово за отбелязване Деня на Ботев и на загиналите за свободата на България.  \r\nВенцеслав ИЛЧЕВ", "date": "2019.06.02", "title": "Кюстендил: С поднасяне на венци и цветя в града ще бъде отбелязан Денят на Ботев"}
{"url": "http://www.focus-news.net/news/2019/06/02/2665283/sofiya-belogradchishkiyat-episkop-polikarp-shte-vzeme-uchastie-v-chestvaneto-na-denya-na-botev-i-na-zaginalite-za-svobodata-i-nezavisimostta-na-balgariya.html", "text": "Негово преосвещенство Белоградчишкият епископ Поликарп ще вземе участие в честването на Деня на Ботев и на загиналите за свободата и независимостта на България в София, , съобщи репортер на   Агенция „Фокус“ .  От  11:30 ч. ,  Негово преосвещенство Белоградчишкият епископ Поликарп ще вземе участие в честването на Деня на Ботев и на загиналите за свободата и независимостта на България, пред бюст-паметника на Христо Ботев в Борисовата градина. \r\nНикола Петков", "date": "2019.06.02", "title": "София: Белоградчишкият епископ Поликарп ще вземе участие в честването на Деня на Ботев и на загиналите за свободата и независимостта на България"}
{"url": "http://www.focus-news.net/news/2019/06/02/2665289/silistra-tarzhestveno-chestvane-na-denya-na-botev-shte-se-sastoi-v-grada.html", "text": "От 11.40 часа пред паметника на Стефан Караджа в Силистра ще се състои тържествено отбелязване на Деня на Ботев и загиналите за свободата и независимостта на България. Това съобщиха от  Общината . В времето от 11.40 часа до 12.30 чaса ще бъдат задействани сирените в област Силистра, съгласно заповед на областния управител.", "date": "2019.06.02", "title": "Силистра: Тържествено честване на Деня на Ботев ще се състои в града"}
{"url": "http://www.focus-news.net/news/2019/06/02/2665300/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК . Във високите части на планината духа вятър, но има мъгла. Има много влага по пътеките. Времето е много динамично и се очаква развитието на гръмотевични бури.  \r\nОт лифтовете работят само 1 и 2 линия на Пампорово. През изминалото денонощие не са регистрирани инциденти. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.06.02", "title": "ПСС: Лоши са условията за туризъм в планините"}
{"url": "http://www.focus-news.net/news/2019/06/02/2665297/burgas-monodramata-shturcheto-ubietsat-na-botevi-shte-bade-predstavena-za-parvi-pat-pred-burgazlii.html", "text": "От 12.30 часа на открита сцена \"Охлюва\" в Приморски парк, бургазлии и гости на града ще могат да се насладят на вълнуващия моноспектакъл \"Щурчето - убиецът на Ботев?...\". Представлението гостува по покана на Община Бургас, съобщиха от  пресцентъра на Общината . То разкрива героя от романа на Неда Антонова \"Неговата любима\", прекарващ разрез през времето \"преди и след това\". Той е един автентичен персонаж, самотен оцелял воин от Ботевата чета, чиято лична съдба е да остане на границата между живота и смъртта, робството и свободата, властта и безсмъртието, между тогавашното време и днешния ден. \r\nЕдин от малкото оцелели от Ботевата чета стои на Вола в очакване на своите другари, спасили се някога в боя. Този поборник за свободата на Отечеството сякаш пази върха, където два клона, завързани на кръст, бележат лобното място на войводата. Чака другарите си да се поклонят пред паметта на онзи, който ги води до този връх, за да се прости именно тук с живота и с делото си. \r\nОцелял в битките, посветил се на Отечеството и на неговата съдба, Щурчето носи и омерзението в душата си към онова, което се случва в новото време на свободна България. \r\nВ тази разтърсваща монодрама в ролята на поборника за българската свобода ще видим актьора Димитър Селенски, който изгражда един автентичен образ с естествена езикова и поведенческа свобода. Архаичният език и старовремските особености разкриват характерните особености на българина, който е определен от съдбата да страда в едни преобърнати на опаки времена. \r\n\"Всичко в този спектакъл е много живо в своята автентичност между архаиката и съвременните белези на времето. Триединството автор - режисьор - актьор е забележително, за да се стигне до зрителя, пред когото като на филмова лента тече времето. Този съдбовен момент в душата на Щуреца с неговата безпощадна изповед има смисъла на християнско причестяване без вино и просфора. Една затрогваща изповед, в която субективният емоционален рефлекс, разумът, изстрадал цялата истина на един преживян живот осветяват чувствителни бели петна от националната ни история\", казва Донка Йотова в своята статия \"Мъжко причастие или \"Щурчето - убиецът на Ботев?..\".", "date": "2019.06.02", "title": "Бургас: Монодрамата „Щурчето – убиецът на Ботев?...“ ще бъде представена за първи път пред бургазлии"}
{"url": "http://www.focus-news.net/news/2019/06/02/2665299/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас. Това съобщи за  Радио „Фокус“ – Бургас  дежурният от Областното пътно управление. Пътищата са сухи и нормално проходими, няма затворени проходи. \r\nВ град Бургас движението в неделната сутрин също е спокойно. По-натоварен е трафикът в някои участъци от бул. „Одрин“ и бул. „Тодор Александров“, както и по бул. „Димитър Димов“, в района на кръстовището с кръгово движение на входа на Бургас и по бул. „Захари Стоянов“ в посока ж. к. „Меден Рудник“. \r\nМария КУРТЕВА", "date": "2019.06.02", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/06/02/2665281/dobrich-v-ou-hristo-botev-shte-se-sastoi-poetichna-kompozitsiya-zhiv-e-toy-po-stihove-na-botev.html", "text": "Община град Добрич и ОУ \"Христо Ботев\" канят всички съграждани и гости на града на поетична композиция \"Жив е той\" по стихове на Христо Ботев по повод Деня на Ботев и на загиналите за свободата и независимостта на България. Това съобщиха от пресцентъра на  Общината . \r\nПроявата ще се състои от 10.00 часа пред паметника на Христо Ботев в ОУ \"Христо Ботев\".", "date": "2019.06.02", "title": "Добрич: В ОУ \"Христо Ботев\" ще се състои поетична композиция \"Жив е той\" по стихове на Ботев"}
{"url": "http://www.focus-news.net/news/2019/06/02/2665304/kyustendil-initsiativata-familatlon-shte-se-provede-v-dupnitsa-za-shesta-poredna-godina.html", "text": "Инициативата „Фамилатлон” ще се проведе в Дупница за шеста поредна година. Това съобщиха за  Радио „Фокус” – Кюстендил  от отдел „Култура” към Община Дупница. Инициативата, която е съвместна с Асоциация „Родители”, ще започне от 11.00 часа в парк „Рила”. „Фамилатлон” е не само мероприятие с масов характер. В себе си съдържа инициативност, иновативност и послания, които лесно достигат до хората. Инициативата е посланик за здравословния начин на живот, на намаляване дистанцията родители – деца, на забавления и най-важното възпитава, дава поле за изява и засилва интереса на децата към спорта и културата. В рамките на деня ще се проведат три платформи. Едната е играта „Малката Европа”, в която могат да вземат участие всички родители и техните деца. Втората платформа включва концерти, томболи и съпътстващи мероприятия. Третата дейност е панаир на възможностите – своеобразен панаир на всички спортни клубове при Община Дупница. \r\nВенцеслав ИЛЧЕВ", "date": "2019.06.02", "title": "Кюстендил: Инициативата „Фамилатлон” ще се проведе в Дупница за шеста поредна година"}
{"url": "http://www.focus-news.net/news/2019/06/02/2665296/smolyan-s-poklonenie-pred-pametnika-kostnitsa-na-vrah-srednogorets-shte-badat-otbelyazani-143-godini-ot-gibelta-hristo-botev-i-zaginalite-za-svobodata-na-balgariya.html", "text": "С поклонение пред Паметника-костница на връх Средногорец ще бъдат отбелязани 143 години от гибелта Христо Ботев и загиналите за свободата на България. Поклонението ще се състои от 10.00 часа. Това съобщиха от пресцентъра на  Община Смолян . На пл. ”Свобода” на Стария център в Смолян от 11.30 часа с Почетен караул тържествено ще се отбележи 2 юни. Ще бъдат поднесени венци и цветя пред Паметника на Христо Ботев. \r\nДа се преклоним пред подвига на всички четници, знайни и незнайни герои, отдали живота си за свободата и независимостта на България, които винаги ще помним като неувяхващ пример за доблест и нравствена чистота. Христо Ботев ни остави завети, които трябва да помним и да предаваме на бъдещите поколения.", "date": "2019.06.02", "title": "Смолян: С поклонение пред Паметника-костница на връх Средногорец ще бъдат отбелязани 143 години от гибелта Христо Ботев и загиналите за свободата на България"}
{"url": "http://www.focus-news.net/news/2019/06/02/2665303/haskovo-za-po-malko-ot-chas-snoshti-sa-padnali-62-lkv-m-dazhd-navodnena-e-tsentralnata-gradska-chast.html", "text": "Централната градска част на Хасково е наводнена след падналите снощи дъжд и градушка. Това съобщиха за Агенция „Фокус“ от пресцентъра на  Областната администрация Хасково .  \r\nОт 21.30 до 22.30, за по-малко от час са се излели над 62 л/кв. м. На места в града дъждът е бил придружен с градушка. Самата тя не е нанесла поражения, но централната градска част е наводнена. \r\nСамо за около един час са подадени 260 сигнала на 112. Няма пострадали граждани. В първите минути на бедствието  е имало сигнали за бедстващи хора, на които пожарната им оказа съдействие. Те са били блокирани в мазета и дворове на къщи и не са могли да излязат.  \r\nРеката в Хасково не е преливала. Създалите се бедстващи условия според спасителните екипи са вследствие на непочистените шахти и огромното количество.  \r\nВ 10.30 часа има свикана оперативна среща в община Хасково. Засега няма условия за свикване на кризисен щаб.  \r\nВ момента в Хасково не вали, обстановката е спокойна.  \r\nДаяна ДЮЛГЕРОВА", "date": "2019.06.02", "title": "Хасково: За по-малко от час снощи са паднали 62 л/кв. м дъжд, наводнена е централната градска част"}
{"url": "http://www.focus-news.net/news/2019/06/02/2665305/blagoevgrad-trafikat-na-granichnite-punktove-kulata-i-ilinden-e-normalno-natovaren.html", "text": "Трафикът на контролно-пропусквателните пунктове „Кулата“ и „Илинден“ на българо-гръцката граница е нормално натоварен. Това съобщиха за  Радио „Фокус“ – Пирин  от Главна дирекция „Гранична полиция“.  \r\nНа българо-македонската граница преминаването също се извършва без забавяне като на ГКПП „Гюешево“ македонските гранични власти имат проблем със системата за граничен контрол. \r\nДенис НИКИФОРОВ", "date": "2019.06.02", "title": "Благоевград: Трафикът на граничните пунктове „Кулата“ и „Илинден“ е нормално натоварен"}
{"url": "http://www.focus-news.net/news/2019/06/02/2665301/razgrad-s-ritual-po-podnasyane-na-ventsi-i-tsvetya-shte-bade-otbelyazan-denyat-na-botev-v-razgrad.html", "text": "Отбелязване на Деня на Ботев и ритуал за поднасяне на венци и цветя ще се проведат от 11.00 ч. пред бюст-паметника на Христо Ботев в Градския парк в Разград. Това съобщиха от  Общината . Слово за Ботев ще произнесе Галена Радославова – директор на Регионалния исторически музей в Разград, която е удостоена с отличие „Златен век“ с Почетен знак – печат на цар Симеон Велики – златен, и грамота за принос в развитието и утвърждаването на българската култура и национална идентичност. Наградата бе връчена на 28 май 2019 г. от министър Боил Банов на официална церемония в Национална галерия „Квадрат 500“. В края на събитието ще се състои ритуал за поднасяне на венци и цветя.", "date": "2019.06.02", "title": "Разград: С ритуал по поднасяне на венци и цветя ще бъде отбелязан Денят на Ботев в Разград"}
{"url": "http://www.focus-news.net/news/2019/06/02/2665307/veliko-tarnovo-predimno-mokri-sa-patnite-nastilki-v-oblastta-trafikat-ne-e-intenziven.html", "text": "Предимно мокри са пътните настилки във Велико Търново и останалата част от областта. Времето е облачно и на места превалява слаб дъжд, предаде репортер на  Радио „Фокус” – Велико Търново . Трафикът не е интензивен. В региона няма новoвъведени ограничения. За изминалото денонощие не са регистрирани и тежки инциденти. Полицейски служители следят за правилното осъществяване на движението. Патрули са разположени на входовете и изходите на Велико Търново.  \r\nРемонт се извършва по пътя между селата Миндя и Присово. Трафикът се пренасочва в едната лента с последователно пропускане и се регулира от обучени служители на фирмата-изпълнител, както и със светофар. Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се изпълняват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е до края на август. Движението по път II-53 Поликраище – Горна Оряховица от км 4+000 до км 6+431 се осъществява в една лента, отново поради ремонтни дейности. Трафикът се регулира с пътни знаци и регулировчици, а ограничението е в сила до 15 юни. В Прохода на Републиката остава в сила предупреждението за опасност от падащи камъни.  \r\nЛуиза ТРАНЧЕВА", "date": "2019.06.02", "title": "Велико Търново: Предимно мокри са пътните настилки в областта, трафикът не е интензивен"}
{"url": "http://www.focus-news.net/news/2019/06/02/2665310/burgas-vremenno-e-ogranicheno-dvizhenieto-po-pat-i-9-pomorie-aheloy-poradi-ptp.html", "text": "Временно е ограничено движението по път I-9 Поморие – Ахелой поради ПТП. Това съобщиха от пресцентъра на  Агенция \"Пътна инфраструктура\" . \r\nОбходният маршрут е: Поморие – с. Каменар – Каблешково - кръгово движение на Ахелой.", "date": "2019.06.02", "title": "Бургас: Временно е ограничено движението по път I-9 Поморие – Ахелой поради ПТП"}
{"url": "http://www.focus-news.net/news/2019/06/02/2665295/tass-zapochna-glasuvaneto-na-vtoriya-tur-na-izborite-v-gartsiya.html", "text": "Започна гласуването на втория тур на изборите в Гърция, предава  TACC . \r\nИзбирателните секции в Гърция бяха отворени в 7:00 часа местно време (съвпада с българското). Избирателите трябва да гласуват за кметове на градове и глави на региони, където те не бяха избрани по време на първия тур на изборите на 26 май, който се проведе едновременно с избори за Европейски парламент. \r\nДнес се гласува в общо 13 региона и 332 общини. Броят на областните съветници ще бъде 703, общинските съветници - почти 10 000. Кметовете, управителите, членовете на общинските и регионалните съвети се избират за 4 години с мандат от 1 септември 2019 г. до 31 август 2023 година. По време на първия тур вече бяха избрани кметове на повече от 100 общини в страната. \r\nИзбирателните секции ще работят до 19:00 часа, след което се очакват първите резултати от екзит пола. Разпространяване на изборни резултати преди това е забранено.  \r\nПо закон гласуването е задължително, въпреки че санкциите за тези, които не гласуват, не се прилагат. Законодателството освобождава лицата, навършили 70-годишна възраст от задължителното гласуване, както и тези, които живеят в изборния ден на разстояние повече от 200 км от избирателната секция, в която трябва да гласуват. \r\nГражданите на ЕС, които имат право на глас, трябва да предоставят лична карта или паспорт. \r\nПравителството обяви, че в деня на изборите, за да се улесни движението на избирателите, тол-таксата за всички платени пътища в страната е отменена. \r\nОрганизацията на гръцките железници осигурява 30% отстъпка от билетите за онези избиратели, които ще стигнат до избирателната секция с влак, а междуселищната компания за автомобилен транспорт дава 25% отстъпка, ако използвате услугите й за това. \r\nОсновният фокус на страната е върху изборите в трите най-големи града в страната - Атина, Солун и Патра, където нито един от претендентите не е спечелил повече от половината от подадените гласове. \r\nНай-важният от 13-те региона на страната, в която се провеждат изборите за управители, е столичният регион Атика, в който живее почти половината от населението от 11 милиона души. В края на първия тур на местните избори кандидати от основната опозиционна партия, Нова демокрация, бяха водещи в изборите в повечето части на страната. \r\nВ гръцката столица в първия тур Костас Бакояни, син на Дора Бакояни и внук на Константинос Мицотакис от Нова демокрация спечели 42,65% от гласовете, а неговият опонент от СИРИЗА Насос Илиопулос - 16,98%. \r\nНиколаос Тахиаос и Зервас Константинос, и двамата от Нова демокрация, но втория без подкрепата на партията, ще се борят за кмет на Солун. Разликата между тях миналата седмица беше 7.47% в полза на Тахиаос, подкрепен от най-голямата гръцка опозиционна партия. \r\nКандидатът на СИРИЗА за кмет на Солун Катерина Нотопулу не успя да достигне до втори тур, тъй като според гласовете на гражданите миналата седмица завърши на четвърто място.  Юлиян Марков", "date": "2019.06.02", "title": "ТАСС: Започна гласуването на втория тур на изборите в Гърция"}
{"url": "http://www.focus-news.net/news/2019/06/02/2665309/korneliya-ninova-bsp-v-balgariya-i-v-parlamenta-zapochva-dalboka-promyana-v-rezultat-na-evropeyskite-izbori.html", "text": "В България и в парламента започва дълбока промяна в резултат на европейските избори. Това каза Корнелия Нинова председател на БСП в оставка в предаването „Денят започва с Георги Любенов“ по  БНТ . Попитана дали открива връзка между нейната оставка и тази на Цветан Цветанов, тя отговори: „Откривам връзка, но тя не е само в оставките. Намирам я за много по-дълбока и сериозна. Смятам, че тези избори показват един голям минус и един голям плюс“. „Големият минус е ниската избирателна активност, за която говорих. Народът ни шамароса всички, еднакво и каза: „Не ви харесваме такива, каквито сте“, посочи тя. „Големият плюс, който отчитам от няколко дни, анализирайки за себе си е, че в България и в парламента започва дълбока промяна в резултат на тези избори, в резултат на това гласуване,“ заяви Нинова. Според нея БСП е започнала тази промяна преди три години. „Вътре, промяната в партията, в политиката, във всичко, което показа. Смятам, че сега започва промяната при колегите от другите партии. Три години по-късно. И тя идва в резултат на това гласуване. Просто осъзнаха, че има нужда от промяна вътре в нас“, добави тя. „Оставката на Цветанов и моята са част от това“, поясни Нинова. „Виждам най-рязка промяна и завой в ДПС. Ние обсъждаме повече БСП и ГЕРБ, защото тук има по-ярки конфликти и оставки, но смятам, че най-резкият завой направи ДПС. В резултат на кампанията, елитът на ДПС е видял, че техните избиратели са много бедни и трудени хора и изведнъж заговориха за политиките. Без да се говори за оставки, а за политики“, отбеляза тя.", "date": "2019.06.02", "title": "Корнелия Нинова, БСП: В България и в парламента започва дълбока промяна в резултат на европейските избори"}
{"url": "http://www.focus-news.net/news/2019/06/02/2665298/shumen-s-voenen-ritual-shte-bade-otbelyazan-v-grada-denyat-na-botev-i-zaginalite-za-svobodata-i-nezavisimostta-na-balgariya.html", "text": "Военен ритуал по поднасяне на венци и цветя организират Община Шумен и Командването на Шуменския военен гарнизон по повод Деня на Ботев и загиналите за свободата и независимостта на България. Това съобщиха от  Община Шумен . Церемонията ще започне малко след 12.00 часа пред паметника на загиналите във войните шуменци на площад „Кристал“. Във възпоменателната церемония ще се включат кметът Любомир Христов, заместник-кметове, представители на общинската и областната администрация, общински съветници, политически, просветни, обществени организации и граждани. От Общината канят шуменци да почетат делото на Христо Ботев и загиналите за свободата и независимостта на родината.", "date": "2019.06.02", "title": "Шумен: С военен ритуал ще бъде отбелязан в града Денят на Ботев и загиналите за свободата и независимостта на България"}
{"url": "http://www.focus-news.net/news/2019/06/02/2665313/pazardzhik-ne-e-natovaren-trafikat-po-glavnite-patishta-v-oblastta.html", "text": "Не е натоварен трафикът по главните пътища в област Пазарджик съобщи за  Радио „Фокус“ – Пазарджик  дежурният в Областното пътно управление. Пътните настилки на места са мокри. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се осъществява в лявото платно и е регулирано с пътни знаци. На моста в село Бошуля е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. По пътищата в частта на Родопите в областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.06.02", "title": "Пазарджик: Не е натоварен трафикът по главните пътища в областта"}
{"url": "http://www.focus-news.net/news/2019/06/02/2665314/kyustendil-chitalishte-iskra-organizira-rok-kontsert-na-stsena-bazilika-v-lesopark-hisarlaka.html", "text": "Читалище „Искра” организира рок концерт на сцена „Базилика” в лесопарк „Хисарлъка” в Кюстендил. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Концертът ще започне от 13.00 часа. В него участие ще вземат рок група „Rusty Strings” и представители на китарна школа „Скерцо” към читалище „Искра”. Концертът е част от общинския културен календар за месец юни. \r\nВенцеслав ИЛЧЕВ", "date": "2019.06.02", "title": "Кюстендил: Читалище „Искра” организира рок концерт на сцена „Базилика” в лесопарк „Хисарлъка”"}
{"url": "http://www.focus-news.net/news/2019/06/02/2665311/s-ritual-rozober-v-rozovite-gradini-kray-kazanlak-zapochvat-sabitiyata-v-kulminatsiyata-na-116-ya-praznik-na-rozata.html", "text": "С ритуал „Розобер”, който ще бъде изпълнен в розовите градини край Казанлък в 10.00 часа, ще бъде поставено началото на поредицата от събития в кулминацията на 116-я Празник на розата, предаде кореспондент на  Радио „Фокус” . От 12.15 часа по централните улици на Казанлък ще премине традиционното празнично шествие, което тази година е под надслов „Началото...”. В него ще вземат участие състави и читалищни групи от община Казанлък и гостуващи формации от страната. \r\nОчаква се в кулминационните събития в програмата на 116-я Празник на розата да вземат участие председателят на Народното събрание Цвета Караянчева и заместник-министърът на земеделието храните и горите Чавдар Маринов. \r\nОт 20.00 часа на площад „Севтополис“ официално ще бъде закрит Празникът на розата. Военен духов оркестър при 61-ва Стрямска механизирана бригада - Карлово ще изнесе празничен концерт. От 21.00 часа ще се проведе Тържествена заря-проверка по повод Деня на Ботев и загиналите за свободата на България.  \r\nСлавяна ГАЙДАРОВА", "date": "2019.06.02", "title": "С ритуал „Розобер” в розовите градини край Казанлък започват събитията в кулминацията на 116-я Празник на розата"}
{"url": "http://www.focus-news.net/news/2019/06/02/2665316/burgas-avtomobil-se-e-blasnal-v-mantinelata-na-pat-i-9-pomorie-aheloy.html", "text": "Автомобил се е блъснал в мантинелата на път I-9 Поморие – Ахелой. Това съобщиха за  Радио \"Фокус\" - Бургас  от Областното пътно управление.  \r\nЛявото платно по пътя Поморие - Ахелой е затворено за движение, а обходният маршрут е Поморие - с. Каменар - Каблешково - кръгово движение на Ахелой.  \r\nМария КУРТЕВА", "date": "2019.06.02", "title": "Бургас: Автомобил се е блъснал в мантинелата на път I-9 Поморие – Ахелой"}
{"url": "http://www.focus-news.net/news/2019/06/02/2665306/korneliya-ninova-bsp-za-2-godini-ne-uspyahme-da-pokazhem-che-sme-razlichnite-tvarde-malko-beshe-vremeto-za-da-promenim-u-horata-useshtaneto-che-vsichki-sme-ednakvi.html", "text": "За 2 години не успяхме да покажем, че сме различните - твърде малко беше времето, за да променим у хората усещането, че всички сме еднакви. Това каза лидерът на БСП в оставка Корнелия Нинова в предаването  „Денят започва с Георги Любенов“  по  БНТ  във връзка с резултатите от европейските избори. „Българите ни наказаха всички - еднакво и заедно, с негласуване. Това е много силен знак към нас. Те ни казват „Не ви харесваме еднакво“. Това е въпрос, за който всички трябва да мислим, ако мислим за България, а не за тесни партийни интереси“, заяви лидерът на БСП.  \r\nНинова обясни, че цел на всяка опозиция е да спечели изборите, но не е имало революционна обстановка. Тя отбеляза също, че при социологическите проучвания са показали едно интересно разминаване в нагласите на обществото - 65% заявяват, че искат промяна в управлението, но на въпросът искат ли предсрочни избори отговорът е „Не“. Т.е. има очакване за смяна на правителството, но няма желание за предсрочни избори.  \r\n„БСП е единствената партия, която повиши подкрепата си в гласове с 50 127 гласа, единствените, които имат един мандат повече и имаме пробив в 4 областни града - печелим Добрич, Ямбол, Видин и Плевен и 65 общини, където досега трудно сме го правили и особено на европейски избори това е показателно. Това са обективните числа и повод да имаме самочувствие и желание да продължим. Също толкова обективен факт е, че загубихме тези избори и че трябва да коригираме това, което сме сгрешили, за да продължим напред“, отбеляза тя. \r\n„Търся причината в нещо много по дълбоко и по-сериозно от БСП. Имат значение листата, посланията, кампанията, обиколките , но на мен  ми изглежда, че това са елементи от една много по-голяма картина и образ на БСП. Защо не привлякохме този негативен вот към правителството, който съществува? Защото не успяхме за тези 2 години да покажем, че сме различните от тях. Твърде малко време беше, за да променим в съзнанието на хората това усещане, че всички сме еднакви, че всички сме от Прехода, статуквото, че всички се борим единствено да дойдем на власт, за да се обогатим. Дадохме много сигнали, че не така - с отказа да влезем в правителството, с отказа да се договаряме задкулисно  по различни законопроекти, с битката ни срещу олигархията. Ние показвахме, че сме различни - алтернативен бюджет, Алтернативна програма за развитие на България и въпреки това не успяхме да кажем, че ние сме разбрали, че преходът беше сгрешен, искаме да променим това - новото ръководство, новите лица имаме различна визия за управлението“, каза още Корнелия Нинова.", "date": "2019.06.02", "title": "Корнелия Нинова, БСП: За 2 години не успяхме да покажем, че сме различните - твърде малко беше времето, за да променим у хората усещането, че всички сме еднакви"}
{"url": "http://www.focus-news.net/news/2019/06/02/2665302/lokalno-makedoniya-hashim-tachi-zaplashi-s-obedinenie-s-albaniya-ako-es-prodalzhi-da-izolira-kosovo.html", "text": "Косово ще обмисли присъединяването си към Албания, ако ЕС продължи да го изолира, каза президентът Хашим Тачи, цитиран от македонското електронно издание  “Локално“ . \r\n\"Ако ЕС продължи да изолира Косово, ние ще обсъдим възможността за институционални действия или референдум за обединение с Албания. Можем да направим това чрез парламентарни резолюции или референдуми в Косово и Албания, включително в Прешево, Медведжа и Буяновац. Ако ЕС не иска да приема държави с две албански знамена, нека приеме само с едно знаме!“ – заяви Тачи по телевизията, цитиран от „Локално“. \r\nСпоред него тази идея \"ще възстанови историческата истина\". Тачи посочи, че \"изолацията\" включва процес на \"дългосрочна либерализация на визовия режим\" с ЕС. \r\nТачи многократно е заявявал за албанския характер на Прешевската долина в южната част на Сърбия с големите си градове - Прешево, Медведжа и Буяновац. Лидерите на албанската общност от тези общини се обърнаха към ръководството на Косово с молба да се присъединят към страната. Тачи твърди, че 98 процента от населението в Прешево, Медведжа и Буяновац искат присъединяване към Косово. \r\nСпоред сръбския външен министър Ивица Дачич, един от основните проблеми на Западните Балкани е идеята за \"Велика Албания\" - обединението на всички територии, населени с албанската етническа група. В този случай албанците ще искат част от Гърция, почти половината от Северна Македония, цялото Косово, част от Южна Сърбия и половината от Черна гора.  Юлиян Марков", "date": "2019.06.02", "title": "„Локално“ (Македония): Хашим Тачи заплаши с обединение с Албания, ако ЕС продължи да изолира Косово"}
{"url": "http://www.focus-news.net/news/2019/06/02/2665312/korneliya-ninova-bsp-ogromna-krachka-e-osaznavaneto-na-premiera-borisov-che-ima-koruptsiya-i-tya-tryabva-da-se-reshava.html", "text": "Огромна крачка е осъзнаването на премиера Борисов, че има корупция. Това каза Корнелия Нинова председател на БСП в оставка в предаването „Денят започва с Георги Любенов“ по  БНТ . Имаме шанс политиката изцяло да се промени в резултат на този избор. Ако ние сега внесем отново промените в ДДС, те имат шанс да минат. Това е голяма промяна в посока данъчна политика и социална, за които се борим от три години и не минават“, посочи тя.  „Има промени в ГЕРБ. Осъзнаването при премиера, че има проблем корупция е огромна крачка.  Ние три години тръбим, че има корупция, даваме примери, този проблем се отричаше. Те наричаха нашето поведение омраза и жлъч. Сега са узрели за факта, че има корупция и трябва да се решава“, добави тя. „Ние, промените, които правим вече трета година, виждам, че започват да дават лека-полека резултат. В БСП има две мнения, едното е това, което застъпваме аз и ръководството. Другото е на тези колеги, които оспорват политиката. Лидерството е функция. Кого ще си избере партията е най-лесният въпрос. Дали БСП трябва да сменя курса си на политика - това за мен е същественото“, допълни Нинова. Тя изтъкна, че в БСП се карат за пътя на левицата и за политиките.  \r\nПо думите ѝ по време на пленума срещу нея е имало обвинения защо подкрепя кандидатурата на Лаура Кьовеши за европейски прокурор, както искане да не настоява за промяна на фискалната политика.", "date": "2019.06.02", "title": "Корнелия Нинова, БСП: Огромна крачка е осъзнаването на премиера Борисов, че има корупция и тя трябва да се решава"}
{"url": "http://www.focus-news.net/news/2019/06/02/2665319/kardzhali-vremenno-e-ogranicheno-dvizhenieto-po-pat-i-5-v-rayona-na-selo-pchelarovo-poradi-vlosheni-meteorologichni-uslovi.html", "text": "Временно е ограничено движението по път I-5 в района на село Пчеларово поради влошени метеорологични условия. Това съобщиха за  Радио „Фокус“  от Областно пътно управление-Кърджали.  \r\nОграничено е движението на всички МПС по път I-5 Черноочене – Кърджали в участъка спирка „Джебел“ – п.в. „Седлари“ от км 351+415 до км 351+755 поради поставяне на предпазни мрежи против падащи камъни за срок до 14 юни.  \r\nУдължава се до 30 юни срокът за ремонта на уличното осветление по път I-5 Черноочене – Кърджали в участъка с. Калинка – Кърджали от км 338 до км 342, обходният маршрут е  от сп. „Джебел“ – Момчилград – п.в. „Седлари“. \r\nДвижението в участъка с. Калинка – Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица до 30 юни. Продължават ремонтните дейности по път II-59 Карамфил – Крумовград от км 30+893 до км 36+784, извършва се подокопен дренаж, преоткосиране, ремонт на водостоци и облицовани окопи до 30 юни. Движението на МПС над 12 т по път III-5009 Козлец – Кърджали от км 0+000 до км 26+080 e ограничено.  \r\nПътните настилки в Кърджали и областта са мокри поради падналия през нощта дъжд. Движението на входовете и изходите на областния град се осъществява нормално.  \r\nДарина ДЕЕНИЧИНА", "date": "2019.06.02", "title": "Кърджали: Временно е ограничено движението по път I-5 в района на село Пчеларово поради влошени метеорологични услови"}
{"url": "http://www.focus-news.net/news/2019/06/02/2665308/bivsh-poslanik-na-albaniya-v-kosovo-ideite-za-obedinenie-sa-spekulatsiya.html", "text": "Според бившия посланик на Албания в Прищина, Ислам Лаука, идеите за обеднение между Косово и Албания са спекулации , \"Косово е в опасност от домашната змия\", говорейки за президента на Косово Хашим Тачи и неговата идея за корекция на границите и териториален обмен. \r\nВ интервю за албанския вестник FaxNews Лаука нарича Тачи „поддръжник на сръбската теза“. \r\nСпоред него вредността на подобни изявления на Тачи се изразява във факта, че след една година след поставянето на този въпрос Косово не е признато от нито една  държава. \r\nСпоред него изявленията за обединение на Косово и Албания са спекулации. \r\n„Това обединение е спекулация. Те не говорят за истинско обединение. Това е много сериозна идея, която трябва да бъде реализирана от сериозни хора...“ \r\nСпоред него разговорите със Сърбия са необходими и трябва да бъде постигнато  споразумение, но не на всяка цена. \r\nЩо се отнася до политическата криза в Албания, той смята, че този, който трябва отстъпи, е този, който има власт. \r\n„Най-приемливото решение би било да се отложат изборите. Те трябва да седнат и да отложат изборите. Не мисля, че решението идва от чужденци. Нека оставим чужденците да си гледат своите проблеми, защото Европа е наистина заета сега. Решението е при нас, така че трябва да седнем, но отговорно, без да искаме международни представители“, коментира Лаука, албански дипломат от кариерата.  Юлиян Марков", "date": "2019.06.02", "title": "Бивш посланик на Албания в Косово: Идеите за обединение са спекулация"}
{"url": "http://www.focus-news.net/news/2019/06/02/2665321/korneliya-ninova-bsp-na-sledvashtite-izbori-borisov-da-se-kandidatira-za-prezident-sreshtu-radev-i-ako-go-bie-togava-da-kazhe-az-pobedih-rumen-radev.html", "text": "На следващите избори Борисов да се кандидатира срещу президента Радев за президент и ако го бие, тогава да каже „Аз победих Румен Радев“. Това каза лидерът на БСП в оставка Корнелия Нинова в предаването „Денят започва с Георги Любенов“ по  БНТ . „На следващите избори Борисов да се кандидатира срещу Румен Радев за президент и ако го бие, тогава да произнесе това изречение. Аз победих Румен Радев. Сега просто може да каже, че е победил БСП“, добави тя. „За да кажеш, че си победил Румен Радев, трябва да се явиш срещу него на избори и да го победиш. Всичко друго е Пунта-мара, както се изразява г-н Борисов“, добави тя.  Попитана къде е Елена Йончева и защо не е дала изявление след изборите, тя каза: „Тук е. Формално изчакахме заявленията в петък. Най-вероятно сега ще я чуете“.  \r\nСпоред нея БСП често е упреквана, че не е лоялен член на ПЕС. „Очевидно, че в рамките на ПЕС ние сме едни от първите три,“ посочи тя. На въпрос какво означава връщането на БСП в парламента, Нинова отговори: „Рестарт на парламента - докато ни нямаше, нямаше парламентарен живот. Приеха се няколко закона, които с нищо не променят живота на българските граждани. Нямаше дискусии и дебати. Кворум на ръба. Това не е парламентарен живот. Смятам, че с нашето връщане ще се рестартира парламентарният живот по същество,“ поясни Нинова", "date": "2019.06.02", "title": "Корнелия Нинова, БСП: На следващите избори Борисов да се кандидатира за президент срещу Радев и ако го бие, тогава да каже „Аз победих Румен Радев“"}
{"url": "http://www.focus-news.net/news/2019/06/02/2665323/blagoevgrad-normalno-natovaren-e-trafikat-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev.html", "text": "Повишена е опасността от падащи камъни в Кресненското дефиле и прохода Предел. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата в Благоевградска област е била спокойна и не са регистрирани тежки пътни инциденти, както и сигнали за паднали камъни, които да са затруднявали трафика по републиканската пътна мрежа. Нормално натоварен е трафикът по автомагистрала „Струма“, главен път Е-79 и второкласен път 19 Симитли – Гоце Делчев. В региона не се извършват ремонтни дейности по пътищата, поради което няма въведени ограничения за движението. От Областно пътно управление – Благоевград отправят апел към водачите на моторни превозни средства да шофират със съобразена скорост и да спазват правилата за движение. \r\nСпокойно се осъществява движението в областния център. До този момент няма възникнали тежки пътни инциденти. Градският транспорт се движи по разписание.  \r\nДенис НИКИФОРОВ", "date": "2019.06.02", "title": "Благоевград: Нормално натоварен е трафикът по автомагистрала „Струма“, главен път Е-79 и второкласен път 19 Симитли – Гоце Делчев"}
{"url": "http://www.focus-news.net/news/2019/06/02/2665324/tass-yuzhna-koreya-shte-nastoyava-za-nay-barzo-razsledvane-na-korabniya-intsident-v-budapeshta.html", "text": "Властите на Южна Корея ще поискат от Унгария възможно най-скоро да идентифицират отговорните за сблъсъка на кораба за разходки „Русалка“ и круизния кораб „Викинг“ на 29 май в река Дунав в Будапеща, при който бяха убити седем южнокорейски туристи, а още 21 граждани на страната са в неизвестност, съобщи южнокорейската агенция Yonhap, цитирайки външното министерство в Сеул, предава  TACC . \r\nЛий Тае-хо, втори заместник-министър на външните работи на Южна Корея, обърна внимание на факта, че капитанът на кораба „Викинг“, 64-годишен украински гражданин, задържан в този случай, е заподозрян в небрежност, все още не е обвинен официално и той отрича своята вина. \"Ние ще настояваме унгарските власти да разследват причината за инцидента възможно най-скоро и да установят отговорните\", цитира думите му корейската агенция. \r\nДипломатът също така увери, че южнокорейското правителство ще окаже пълна подкрепа на семействата на загиналите при организирането на погребенията. \r\nВечерта на 29 май, в река Дунав, близо до сградата на унгарския парламент, корабът за разходки „Русалка“ се сблъска с по-големия кораб „Викинг“. По-малкият кораб, превозващ 33-ма туристи от Южна Корея и двама членове на екипажа, се преобърна и потъна. Според последните данни, седем са загинали, седем са спасени, 21 се водят за изчезнали. В петък южнокорейският външен министър Кан Гьон-хуа и унгарският му колега Петер Сиярто посетиха мястото на трагедията.  Юлиян Марков", "date": "2019.06.02", "title": "ТАСС: Южна Корея ще настоява за най-бързо разследване на корабния инцидент в Будапеща"}
{"url": "http://www.focus-news.net/news/2019/06/02/2665320/afp-donald-tramp-prizova-velikobritaniya-da-napusne-es-bez-sporazumenie.html", "text": "Великобритания трябва да напусне ЕС без споразумение и да откаже да плати за развода 39 милиарда лири(45 милиарда евро), заяви американският президент Доналд Тръмп пред британския вестник The Sunday Telegraph в навечерието на посещението в Лондон, цитира думите му  AFP .  \r\nКоментарите на бяха направени, след като той каза пред вестник The Sun, че бившият външен министър Борис Джонсън ще бъде \"отличен\" министър-председател, който да поеме управлението от Тереза Мей, настоящият лидер, която трябва да подаде оставка на 7 юни, след като не успя да получи одобрението в парламента на предложеното от нея споразумение за раздяла с ЕС . \r\nТръмп ще направи тридневно държавно посещение във Великобритания от понеделник, по време на което той ще се срещне с кралица Елизабет II и ще разговаря с Тереза Мей. \r\nВ интервю за The Sunday Telegraph той призова британското правителство да спазва неговите правила за преговори, когато става въпрос за Брекзит. \r\n\"Ако не получат това, което искат, аз щях да си тръгна ... Ако не получиш желаната от теб сделка, ако не получиш справедлива сделка, ще си тръгнеш\", каза той.  Юлиян Марков", "date": "2019.06.02", "title": "АFP: Доналд Тръмп призова Великобритания да напусне ЕС без споразумение"}
{"url": "http://www.focus-news.net/news/2019/06/02/2665326/sport-andi-razrushitelya-ruis-nokautira-antani-dzhoshua.html", "text": "Антъни Джошуа загуби титлите си в тежка категория от Анди Руис-младши. Британецът беше детрониран от върха пред изумените зрители в \"меката на спорта\" - \"Медисън Скуер Гардън\" в Ню Йорк. \r\nАнди „Разрушителя“ Руис прати четири пъти в нокдаун Джошуа и му отне трите шампионски пояса. Соченият предварително за пълен аутсайдер 121-килограмов боксьор победи мегазвездата с нокаут в седмия рунд. Преди битката 29-годишният мексиканец, роден в Съединените щати, изтърпя гаври и критики. Въпреки че беше тотално отписан, а специалистите, дори и колегите му го наричаха \"дебелак\", той успя да сътвори чудото и стана шампион на три федерации. \r\nМного скоро обаче ще бъде подготвен реванш между двамата боксьори. Това съобщи Анди Руис в интервюто още на ринга.", "date": "2019.06.02", "title": "Спорт: Анди „Разрушителя“ Руис нокаутира Антъни Джошуа"}
{"url": "http://www.focus-news.net/news/2019/06/02/2665325/burgas-vazstanoveno-e-dvizhenieto-po-pat-i-9-pomorie-aheloy.html", "text": "Възстановено е движението по път I-9 Поморие – Ахелой. Това съобщиха от пресцентъра на  Агенция \"Пътна инфраструктура\" . \r\nТрафикът беше временно ограничен и пренасочен по обходен маршрут поради ПТП.", "date": "2019.06.02", "title": "Бургас: Възстановено е движението по път I-9 Поморие – Ахелой"}
{"url": "http://www.focus-news.net/news/2019/06/02/2665317/veliko-tarnovo-otbori-ot-tsyalata-oblast-uchastvat-v-turnira-za-kupata-na-kmeta-na-svishtov.html", "text": "Велико Търново. За четвърта поредна година в Свищов се  проведе Турнир за купата на кмета, съобщихаот пресцентъра на  Общината . Състезанието беше на стадион \"Академик\" и бе открито лично от кмета на Свищов и патрон на турнира Генчо Генчев. По традиция турнирът се провежда на 1 юни и е посветен на Международния ден на детето. На откриването присъстваха още народният представител д-р Станислава Стоянова, председателят на Общински съвет - Свищов д-р Кристиян Кирилов, зам.-кметът Борислав Замфиров и секретарят на Общината Любомира Петрова. \r\nВ четвъртото издание  на Турнира за купата на кмета на Свищов се включиха отбори от цялата област - Горна Оряховица, Павликени, Дебелец, Велико Търново, Свищов, с. Царевец и с. Ореш. Те бяха разделени в четири възрастови групи - Футбол 11, Футбол 9, Футбол 7 и Футбол 5. \r\nПо време на откриването народният представител д-р Станислава Стоянова подчерта, че футболът е игра, която обединява и която учи на победоносен дух. Кметът на Свищов Генчо Генчев поздрави всички участници, пожела им много победи и винаги да пазят спортсменския дух.", "date": "2019.06.02", "title": "Велико Търново: Отбори от цялата област участват в Турнира за Купата на кмета на Свищов"}
{"url": "http://www.focus-news.net/news/2019/06/02/2665318/korneliya-ninova-bsp-problemat-pri-gerb-sega-zapochva-te-za-parvi-pat-izpadat-vav-vatreshni-bitki-i-raztsepleniya.html", "text": "Проблемът при ГЕРБ сега започва, те за първи път изпадат във вътрешни битки и разцепления. Това каза лидерът на БСП в оставка Корнелия Нинова в предаването „Денят започва с Георги Любенов“ по  БНТ . „При ГЕРБ проблемът сега започва. При нас проблемът може да бъде решен и приключен. Това според мен е разликата. При тях за първи път изпадат в тази ситуация на вътрешни битки и разцепления. При нас тази ситуация продължава вече няколко години. Аз предлагам най-демократичния начин да сложим край“, заяви Нинова. „Аз имам програма и визия как да се развива БСП и България. Нека тези в партията, които я оспорват, да се консолидират, да излъчат кандидат, да му напишат програма как те виждат развитието на България и БСП, да отидем по най-демократичния начин на състезание. Съдникът е народът, в случая това са членовете на БСП. Да отидем там и всеки да си представи спокойно вижданията затова как иска да се развива партията и държавата“, поясни тя. Според нея няма по-демократичен вариант от този, за да се реши проблемът с избора за нов председателя на партията. „С тези спорове на върха долу измъчихме хората, трябва да им дадем спокойствие, като решим, който спечели - спечели, вървим напред, с това, което хората са приели като програма“, допълни тя.  \r\nПопитана има ли притеснения затова дали ще ръководи партия и за в бъдеще, тя каза: „Притеснения нямам. Ще се явя заедно с другите кандидати и каквото решат членовете.“ Според нея когато искаш да променяш модел или управление, трябва да започнеш със себе си.", "date": "2019.06.02", "title": "Корнелия Нинова, БСП: Проблемът при ГЕРБ сега започва, те за първи път изпадат във вътрешни битки и разцепления"}
{"url": "http://www.focus-news.net/news/2019/06/02/2665327/premierat-boyko-borisov-tova-koeto-sme-obeshtali-go-izpalnyavame-angazhimentat-za-uvelichenie-na-uchitelskite-zaplati-shte-prodalzhi.html", "text": "Това, което сме обещали, го изпълняваме - ангажиментът за увеличение на учителските заплати ще продължи да се изпълнява. Това заяви премиерът Бойко Борисов по време на посещение в Професионалната гимназия по селско стопанство в Нова Загора, чиято сграда и физкултурен салон са изцяло санирани по Оперативна програма „Региони в растеж“ със средства в размер на 1,3 млн. лв., съобщиха от  правителствената информационна служба . \r\nПреподавателите и ръководството на учебното заведение споделиха, че в последните години е направено много за образоването, като увеличението на заплатите и материално-техническото обновяване правят учителите по-мотивирани и по-спокойни.  \r\n„Това, което сме обещали, го изпълняваме. За образованието министър Владислав Горанов дава пари без да се замисля“, отбеляза премиерът Борисов и подчерта, че ще продължи да се изпълнява програмата и ангажиментът за увеличение на учителските заплати.  \r\nГимназията също е спечелила по проект средства от Министерството на образованието и науката за WiFi мрежа и интерактивна дъска. „Това трябва да го има във всяко училище“, категоричен беше министър-председателят, а преподавателите отбелязаха, че това допълнително мотивира учениците и те работят с удоволствие.  \r\nВ учебното заведение се обучават общо 315 ученици по специалностите Автотранспортна техника, Организация на туризма и свободното време, Селски туризъм, Лозаро-винарство, Механизация на селското стопанство, Производство на хляб и хлебни изделия.  \r\n11 деца са върнати за постоянно в класните стаи в резултат на работата по механизма за включване в образователната система. Допълнително училището ще получи 26 000 лв. за работа с деца от уязвими групи.  \r\nМинистърът на образованието Красимир Вълчев отбеляза, че гимназията в Нова Загора е една от общо 140-те професионални учебни заведения, които се ремонтират по ОП „Региони в растеж“. „Този програмен период са приоритизирани професионалните училища“, заяви министърът и добави, че в областта са отпуснати общо 15 млн. лв. европейски средства.", "date": "2019.06.02", "title": "Премиерът Бойко Борисов: Това, което сме обещали, го изпълняваме - ангажиментът за увеличение на учителските заплати ще продължи"}
{"url": "http://www.focus-news.net/news/2019/06/02/2665329/predsedatelyat-na-narodnoto-sabranie-tsveta-karayancheva-prisastva-na-rituala-rozober-v-gradinite-kray-kazanlak.html", "text": "В розовите градини край Казанлък бе пресъздаден ритуалът „Розобер”, който заедно с ритуала „Розоварене” е една от туристическите атракции, представяни традиционно пред българските и чуждестранни туристи – посетители на Празника на розата, предаде кореспондент на  Радио „Фокус” . Ритуалът бе пресъздаден от групи за автентичен фолклор от читалищни колективи в община Казанлък. Сред официалните гости на събитието бяха председателят на Народното събрание Цвета Караянчева, заместник-министърът на земеделието, храните и горите Чавдар Маринов, областният управител на Стара Загора Гергана Микова, народни представители, представители на чуждестранни делегации от побратимените на Казанлък градове. \r\nОт 12.15 часа по централните улици на Казанлък ще премине традиционното празнично шествие, което тази година е под надслов „Началото...”. В него ще вземат участие състави и читалищни групи от община Казанлък и гостуващи формации от страната. \r\nСлавяна ГАЙДАРОВА", "date": "2019.06.02", "title": "Председателят на Народното събрание Цвета Караянчева присъства на ритуала „Розобер” в градините край Казанлък"}
{"url": "http://www.focus-news.net/news/2019/06/02/2665331/chez-razpredelenie-modernizira-elektrozahranvaneto-za-nova-promishlena-zona-v-montana-i-5-sela.html", "text": "ЧЕЗ Разпределение България стартира модернизация на електропровода, който захранва селата Липен, Стубел, Трифоново, Сумер, Крапчене и Николово в община Монтана, като проектът ще бъде с особено значение и за сигурността на електрозахранването на нова промишлена зона в град Монтана. Това съобщиха от пресцентъра на  ЧЕЗ . Компанията съобразява инвестиционните си намерения с тези на общините, за да бъдат успешно и навременно реализирани проектите, които допринасят за икономическото развитие на регионите чрез привличане на инвестиции и разкриване на работни места.  \r\nЧЕЗ Разпределение ще инвестира в проекта над 200 000 лева. С изпълнението му ще се подобри качеството на предлаганата услуга за над 2000 клиенти на дружеството. \r\nДейностите по модернизация на електропровода ще бъдат съпътствани с временни планирани прекъсвания на електрозахранването през месец юни в посочения район, с цел осигуряване на безопасната работа на служителите и защитата на живота и здравето им. ЧЕЗ Разпределение се извинява за временните неудобства, като ще сведе прекъсванията до възможния минимум.", "date": "2019.06.02", "title": "ЧЕЗ Разпределение модернизира електрозахранването за нова промишлена зона в Монтана и 5 села"}
{"url": "http://www.focus-news.net/news/2019/06/02/2665330/premierat-boyko-borisov-inspektira-remontnite-deynosti-na-patya-sofiya-burgas-v-uchastaka-mezhdu-stara-zagora-i-sliven.html", "text": "Премиерът Бойко Борисов инспектира ремонтните дейности на пътя София-Бургас в участъка между Стара Загора и Сливен. Това става ясно от видео, публикувано във  „Фейсбук“  профила на премиера. „Най-много катастрофи ставаха тук и се избиваха, а сега отдолу минава магистралата. Този път целия до Сливен го ремонтираме, за да може да го ползват хората. Беше много разнебитен. Сега дървета, канавки, основно покритие - всичко се изрива и се преасфалтира наново. Няма събота, няма неделя - всичко работи, защото гонят графици“, коментира Борисов. \r\nПо време на видеото се вижда как премиерът разговаря с един от работниците, който обяснява, че ремонтираният участък е с дължина от 23 км и е от Сливен до границата с Област Стара Загора. „Два пласта асфалт, фрезовани, почистване на канавки, почистване на храсти и млада гора - пълно. От 20 години не е ремонтиран този път“, посочва той.  \r\nНа въпрос на Борисов дали фирмата плаща добре и навреме той отговаря положително. „Така се прави път и после викат „Асфалта не се яде“. Колко работни места са това? Сливенска фирма - това са работни места, днес поне 100 човека работят тук“, заяви Борисов.", "date": "2019.06.02", "title": "Премиерът Бойко Борисов инспектира ремонтните дейности на пътя София-Бургас в участъка между Стара Загора и Сливен"}
{"url": "http://www.focus-news.net/news/2019/06/02/2665333/igri-na-shtastieto-e-temata-na-izpita-po-zhurnalistika-v-sofiyskiya-universitet.html", "text": "С писмен изпит по журналистика започва втората канидатстудентска сесия на Софийския университет за учебната 2019/2020 г. В аудитория 272 на Софийския университет започна писменият изпит по журналистика, за който 348 кандидати са подали заявление за явяване.  \r\nКандидат-студент изтегли темата „Игри на щастието“, по която ще пишат всички явили се днес на изпита. Бяха изтеглени и две контролни теми: „Шоуто трябва да продължи“ и „Дом и свят“. Това съобщиха от пресцентъра на  СУ „Св. Климент Охридски“ . \r\nПроф. Ренета Божанкова, заместник-ректор на Алма матер, приветства кандидатите с добре дошли и изрази надеждата си да работят спокойно и съсредоточено и да покажат на авторитетната изпитна комисия добро познаване и разбиране на света, който ни заобикаля.  \r\nВ балообразуването на бакалавърските програми по „Журналистика“ и „Връзки с обществеността“ влизат оценките от писмения и от устния изпит по журналистика. В специалност „Книгоиздаване“ ще се взима само по-високата оценка от двата конкурсни изпита и има възможност по избор за кандидатстване в тази специалност с оценките от матурите по „Български език и литература“, „История и цивилизация“, „Философски цикъл“ и чужд език.", "date": "2019.06.02", "title": "„Игри на щастието“ е темата на изпита по журналистика в Софийския университет"}
{"url": "http://www.focus-news.net/news/2019/06/02/2665315/albanian-daily-news-edi-rama-predupredi-grazhdanite-da-se-vazdarzhat-ot-nasilie-po-izborite.html", "text": "Премиерът Еди Рама предупреди гражданите да се въздържат от насилие по изборите на 30 юни и след това, защото според него, ще бъде наказани, както е предвидено в закона, но също така ще им бъде забранено да влизат в САЩ или ЕС, пише албанското англоезично издание  Albanian Daily News . \r\nПо време на изказването си премиерът заяви, че правителството не иска да вижда никого в затвора заради един старец, като визираше бившия премиер Сали Бериша. \r\n„Не искаме да виждаме някой зад решетките заради старец…Тези дни, ще ви покажем търпеливо къде са границите на закона, ще ви кажем какъв е закона. Ние ще бъдем честни и  ще ви кажем колко зле завършва човек, който нарушава правото на гласуване. Той заплашва да лиши себе си и семейството си от свобода на движението в Съединените щати, както и в ЕС, ”каза Рама. Премиерът добави, че техният опонент на тези избори ще е „призракът на миналото“.  Юлиян Марков", "date": "2019.06.02", "title": "Albanian Daily News: Еди Рама предупреди гражданите да се въздържат от насилие по изборите"}
{"url": "http://www.focus-news.net/news/2019/06/02/2665332/razgrad-parite-i-mobilniyat-telefon-na-vazrasten-mazh-sa-izcheznalidokato-e-bil-nastanen-v-mbal-razgrad.html", "text": "Парите и мобилният телефон на възрастен мъж са изчезнали,докато е бил настанен в МБАЛ-Разград. Това съобщиха от  ОДМВР-Разград . Възрастен мъж останал без портфейла си с пари, докато пребивавал в МБАЛ-Разград. 77-годишният разградчанин подал сигнал около 11.50 часа на 1 юни, че на 23 май, докато лежал в „Хирургично отделение“, от болничното му шкафче изчезнали 100 лв. в различни банкноти и мобилен телефон. Нанесените щети са за 200 лв. По случая е отпочната проверка по чл.194, ал.1 от НК.", "date": "2019.06.02", "title": "Разград: Парите и мобилният телефон на възрастен мъж са изчезнали,докато е бил настанен в МБАЛ-Разград"}
{"url": "http://www.focus-news.net/news/2019/06/02/2665334/lokalno-makedoniya-tsentralata-na-nato-pristiga-v-skopie-za-dva-dni.html", "text": "„Централата“ на НАТО днес и утре ще се премести от Брюксел в Скопие. В Македония, освен генералния секретар Йенс Столтенберг, идва и целият Северноатлантически съвет , който включва посланиците на всички държави-членки на Алианса, пише македонското електронно издание  „Локално“ .  \r\nСтолтенберг и посланиците от НАТО се очаква да пристигнат късно в следобедните часове на \"Международно летище Скопие\", където се планира гала-прием, след което те ще се отправят към Парламента. \r\nС най-високи държавни и военни почести в понеделник висшите служители на НАТО ще бъдат приветствани от правителството на Република Северна Македония. \r\nТе ще се срещнат с държавното ръководство във връзка с процеса на присъединяване на страната към Алианса, както и за напредъка на реформите. В рамките на посещението ще се проведе съвместно заседание на Северноатлантическия съвет с Комитета за интеграция на НАТО, председателстван от премиера Зоран Заев. \r\nТова е първото посещение на Столтенберг и високопоставени представители на НАТО  в Скопие след подписването на протокола за членство в Алианса. \r\nОт февруари, когато беше подписан, Протоколът за присъединяване към НАТО е ратифициран от 14 държави-членки. Очакванията са през юни да започне  процедурата в САЩ и да приключи тази есен. Процесът на ратификация, според властите, може да приключи много преди срещата на върха на Алианса през декември в Лондон. \r\nВ интервю за Македонската информационна агенция (МИА), точно преди посещението в Македония, генералният секретар на НАТО Столтенберг заяви, че Алиансът е готов да посрещне страната в евроатлантическото семейство. \r\nОценката му е, че ратификацията на предприсъединителния протокол напредва добре. Когато всички съюзници ратифицират протокола за присъединяване, Северна Македония ще стане трийсетия член на Алианса. \r\n„По време на посещението на Северноатлантическия съвет очаквам да обсъдим интеграцията на Северна Македония в Алианса и напредъка ви в основните реформи, включително върховенството на закона, сигурността, разузнаването и отбраната. Важно е да продължим хода на реформите, докато се подготвяме за пълноправно членство, и ще продължим да ви подкрепяме по този път“, каза Столтенберг в интервю за МИА. \r\nЧленството в НАТО, каза той, ще донесе повече сигурност и просперитет на всички хора в Северна Македония. \r\n„Вие ще участвате в разработването на политиките на НАТО. Вашият глас ще бъде толкова важен, колкото всеки друг съюзник при вземането на решения, които трябва да запазят сигурността и просперитета на нашите страни. Сигурността е в основата на просперитета. Всъщност вече видяхме, че през изминалата година чуждестранните инвестиции са се увеличили три пъти. Членството ви в НАТО ще допринесе за сигурността на Западните Балкани и целия евроатлантически регион. Това доказва, че упоритата работа, реформите и ангажираността са рентабилни и че вратите на НАТО остават отворени“, заяви генералният секретар на НАТО.  Юлиян Марков", "date": "2019.06.02", "title": "„Локално“ (Македония): „Централата“ на НАТО пристига в Скопие за два дни"}
{"url": "http://www.focus-news.net/news/2019/06/02/2665335/pazardzhik-vav-velingrad-shte-se-provede-vazpomenatelno-poklonenie-pred-pametnika-na-hristo-botev-v-kvartal-ladzhene-shte-bade-pochetena-i-pametta-na-operniya-pevets-nikolay-gyaurov.html", "text": "Проявите за тържественото отбелязване на 143 години от гибелта на Христо Ботев и Деня на загиналите за свободата и независимостта на България във Велинград започнаха още на 1 юни, каза за  Радио „Фокус” – Пазарджик  Бояна Кирилова от Община Велинград. „Късно вечерта в Основно училище „Христо Ботев” се проведе възпоменателна вечерна заря-проверка. Днес, на 2 юни, при паметника на Христо Ботев в квартал „Лъджене” ще се проведе възпоменателно поклонение. Почетният караул ще бъде от Регионален клуб „Родопчани” към Национално дружество „Традиция”. Ще бъде отслужена панихида в памет на Ботев, след което ще има тържествен ритуал по поднасяне на цветя и венци. Едновременно с това ще бъде почетена и паметта на оперния певец Николай Гяуров, като пред паметната му плоча ще бъдат поднесени цветя и венци”, поясни Бояна Кирилова. \r\nАлбена ЖИЛЕКОВА", "date": "2019.06.02", "title": "Пазарджик: Във Велинград ще се проведе възпоменателно поклонение пред паметника на Христо Ботев в квартал „Лъджене”, ще бъде почетена и паметта на оперния певец Николай Гяуров"}
{"url": "http://www.focus-news.net/news/2019/06/02/2665336/kyustendil-dvizhenieto-po-pat-3-6222-smolichano-pelatikovo-ot-km-10-do-km-14-e-ogranicheno-za-tovarni-avtomobili-nad-35-tona-poradi-propadane-na-chast-ot-patya.html", "text": "Кюстендил. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане на част от пътя при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Ограничението е сигнализирано с пътни знаци. Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности във връзка с падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост - от сигналисти, за срок до 15 юни 2019 г. От Областно пътно управление-Кюстендил отправят апел към водачите на моторни превозни средства да шофират внимателно, със съобразена скорост и да спазват правилата за движение. \r\nДенис НИКИФОРОВ", "date": "2019.06.02", "title": "Кюстендил: Движението по път ІІІ-6222 Смоличано – Пелатиково от км 10 до км 14 е ограничено за товарни автомобили над 3.5 тона поради пропадане на част от пътя"}
{"url": "http://www.focus-news.net/news/2019/06/02/2665339/mvr-nyama-signali-za-bedstvashti-hora-v-haskovo-sled-prolivniya-dazhd-ot-snoshti.html", "text": "Няма сигнали за бедстващи хора в Хасково след проливния дъжд от снощи. Това съобщиха от пресцентъра на  МВР . Снощи от 21.48 ч. до 22.30 ч. в регионална дирекция „Пожарна безопасност и защита на населението“ – Хасково са постъпили около 60 сигнала за наводнени къщи, дворове и приземни етажи. Изпратени са всички екипи по съответните сигнали. Не е била поискана помощ от съседни области. Няма сигнали за бедстващи хора. Двама души са поискали евакуация. Имало е закъсали автомобили в наводнените пътни участъци.", "date": "2019.06.02", "title": "МВР: Няма сигнали за бедстващи хора в Хасково след проливния дъжд от снощи"}
{"url": "http://www.focus-news.net/news/2019/06/02/2665340/mvr-4-dushi-sa-zaginali-a-18-sa-raneni-pri-katastrofi-v-stranata-prez-izminaloto-denonoshtie.html", "text": "4 души са загинали, а 18 са ранени при 19 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 1 тежко и 20 леки пътни инцидента, при които има един пострадал. От началото на 2019 г. са станали 2273 пътни произшествия, при които са загинали 184 души, а 2863 са ранени. Данните от началото на годината са динамични и не са окончателни. При сравнение с реалните данни за загиналите (194) през същия период на 2018 г. се отчитат 10 (десет) по-малко загинали участници в движението по пътищата през 2019 г.", "date": "2019.06.02", "title": "МВР: 4 души са загинали, а 18 са ранени при катастрофи в страната през изминалото денонощие"}
{"url": "http://www.focus-news.net/news/2019/06/02/2665342/lokalno-makedoniya-loshoto-vreme-prichini-navodneniya-v-bosna-i-hertsegovina.html", "text": "Силни бури с дъжд, които засегнаха централните части на Босна и Херцеговина, предизвикаха наводнения в тази част на страната, пише македонското електронно издание  „Локално“ . \r\nОт бурята са наводнени къщи, разрушени са мостове и  пътища. Както твърдят местните медии, много местни и регионални пътища са блокирани поради разлив на вода и поради свлачища. Ситуацията е най-тежка на територията на община Маглай, където река Фойница е наводнила  улиците и домовете на хората. \r\nНяколко населени места са наводнени в района на Зеница. Има наводнения и в района на Среднобосанския кантон в местността Малина край Травник. През нощта и тази сутрин, поради намалената интензивност на дъждовете, ситуацията се нормализира и нивото на водата в реките намалява.  Юлиян Марков", "date": "2019.06.02", "title": "„Локално“ (Македония): Лошото време причини наводнения в Босна и Херцеговина"}
{"url": "http://www.focus-news.net/news/2019/06/02/2665343/stefka-stoeva-tsik-neobhodima-e-postoyanna-izborna-administratsiya.html", "text": "Необходима е постоянна изборна администрация. За това е необходимо решение на парламента, но аз лично бих ги предложила“. Това каза председателят на Централната избирателна комисия Стефка Стоева в предаването  „Неделя 150“  по  БНР . Тя обаче направи уговорката, че първо е необходим сериозен и задълбочен анализ на изборите и в момента е рано да се правят заключения за необходими промени в изборното законодателство. \r\nСпоред нея квадратчето „Не подкрепям никого“ вече няма смисъл, след като отпадна санкцията за задължително гласуване. \r\nВажното е в крайна сметка е, че „като цяло изборите преминаха законосъобразно. Сигналите и жалбите не бяха много, не бяха и за тежки нарушения“, допълни председателят на ЦИК. \r\n„Факт е, че не се възползват много хора от машинното гласуване“, посочи Стефка Стоева. „Не са много гражданите, които са гласували машинно. Само 158 968 души общо са се възползвали, т.е. 7,59 процента“. \r\nВ секциите с машинно гласуване те са над 27%, останалите са гласували с хартиена бюлетина, сочат данните на ЦИК. \r\nНай-важното е, че въвеждането на машинното гласуване трябва да следва гарантирането на сигурността на вота, особено с оглед на предстоящите местни избори, допълни председателят на ЦИК. Стоева припомни, че на предишните избори машинното гласуване е било под един процент. \r\n„Успяхме да се справим с въвеждането на машинното гласуване въпреки кратките срокове. Изпълнихме закона въпреки огромните трудности“, каза Стоева.  \r\nПредседателят на ЦИК коментира и гласуването в чужбина. „В чужбина гласуваха малко над 25 хиляди българи. Откриването на секции извън страната е напълно оправдано. Това е начинът за връзка на сънародниците ни с родината“.", "date": "2019.06.02", "title": "Стефка Стоева, ЦИК: Необходима е постоянна изборна администрация"}
{"url": "http://www.focus-news.net/news/2019/06/02/2665344/ministar-nikolina-angelkova-razgovarya-v-slanchev-bryag-s-ministara-na-vanshnata-targoviya-i-ikonomicheskite-otnosheniya-na-bosna-i-hertsegovina.html", "text": "Министърът на туризма Николина Ангелкова проведе в Слънчев бряг работна среща с Мирко Шарович, министър на външната търговия и икономическите отношения на Босна и Херцеговина. Това съобщиха от пресцентъра на  министерството . Разговорът се състоя в рамките на проведената в курорта Международна конференция за устойчиви инвестиции в туризма с участието на представители от над 20 държави. Министър Шарович поздрави българския си колега за инициативата, която дава нови възможности за партньорство.  \r\nМинистър Ангелкова благодари за присъствието на делегацията от Босна и Херцеговина и изтъкна, че форумът цели да разкрие важността на региона на туристическата карта и за привличането на повече инвестиции в сектора. Трябва да работим още по-активно, за да направим тази част на Европа по-атрактивна за бизнес проекти. За туристи от трети и далечни пазари като Китай, Япония, Индия, САЩ можем заедно да бъдем още по-интересни и търсени като дестинация. Ние взаимно се познаваме, но ни трябват общи усилия, за да се популяризираме съвместно, посочи министър Ангелкова. \r\nМинистър Шарович благодари за гостоприемството и съобщи, че е бил в България няколко пъти, включително по време на председателството на страната на Съвета на ЕС. Той приветства идеята по-активно да се промотират Балканите пред китайските туристи. Министър Ангелкова получи покана да посети Сараево. Двамата събеседници изразиха мнението, че подписването на меморандум между страните им в туризма ще очертае конкретни стъпки както за популяризиране на възможностите за туризъм между двете държави, така и с общ продукт пред туристите от далечни пазари.", "date": "2019.06.02", "title": "Министър Николина Ангелкова разговаря в Слънчев бряг с министъра на външната търговия и икономическите отношения на Босна и Херцеговина"}
{"url": "http://www.focus-news.net/news/2019/06/02/2665345/kiril-dobrev-bsp-po-golemiyat-vrag-ot-gerb-e-niskata-izbiratelna-aktivnost.html", "text": "Вложихме много енергия и усилия, за да спечелим тези избори. Още в началото казвах, че по- голям враг от ГЕРБ може да бъде единствено ниската избирателна активност. Логично е защо ниската активност е в полза на управляващите - срещу нашата партия бяха изправени държавен, административен и целия политически ресурс на управляваща партия. Това заяви зам.-председателят на БСП Кирил Добрев пред БТВ, съобщиха от пресцентъра на  партията . Той отбеляза, че има много места, където БСП са сгрешили - стартът на кампанията с очакване за различна избирателна активност, както и безкрайните вътрешни и външни скандали. \"Всичко това подейства като пожарникарско одеало, което задуши пламъка, който беше избухнал в началото\", добави той. \r\n\"Никой не ходи на гости на хора, които се карат. Това се получи в БСП. От цялата работа спечели само Сергей Станишев - от преразпределен вътрешнопартиен вот\", изрази мнение Добрев. По думите му действията на Корнелия Нинова след изборите демонстрират европейско поведение, защото след всички загуби, които е търпяла БСП назад във времето, не е била подадена нито една оставка. \"Смятам, че Корнелия Нинова въвежда нов стил на поведение в БСП и в политиката\", добави още той. Зам.-председателят на БСП посочи, че той също носи отговорност за изборния релутат - в частта, за която е отговарял. \"Декларирах оставката си още в нощта на изборите, но ръководството на партията прецени, че оставка ще подаде Корнелия Нинова\", каза още Добрев. \r\n\"Надявам се да проявим много разум, защото предстоят местни избори\", добави зам.-председателят на БСП по повод предстоящия избор на председател. Той припомни, че във вътрешнопартиен план следва свикване на Конгрес, който ще направи \"анализ на анализа на анализа на загубата\" и второ - ще бъде поставен въпросът за оставката на Корнелия Нинова. \"Има два възможни пътя. Единият е изборът да бъде проведен както е по устав - пряко от членовете, което дава много енергия и сила. Вторият - да се върнем назад и да направим избора както сме го правили винаги досега. Смятам, че и за двата пътя е необходимо политическо време, спокойствие и разум. Всякакви емоционални движения ще разтърсят БСП повече\", изрази мнение той. Добрев обърна внимание, че погледнато отстрани, резултатите на БСП не са толкова лоши - ако изборите бяха местни, в 200 общини БСП би стигнала до балотаж, смята социалистът. \"Второ - ако резултатите наистина бяха лоши, едва ли Бойко Борисов щеше да прави тази чистка в ГЕРБ. Ние имаме изключително добра стартова позиция - трябва да запазим партията точно за този старт, който ни предстои\", категоричен бе той. \r\n\"С отсъствието на Цветанов на предстоящите избори, на нас ще ни бъде по-лесно\", коментира Добрев по повод оставката на втория в ГЕРБ и изрази лично мнение, че Цветанов е бил лоялен на партията му, но добави, че демокрацията приключва там, където започва страхът - а страхът се е появявал там, където е стъпвал Цветанов. \r\n\"Знам, че БСП ще има отношение в свалянето на това правителството. Въпросът е, че хората още не вярват, че само ние сме достатъчни. Ще върнем доверието им с много работа и постоянство\", заключи Добрев.", "date": "2019.06.02", "title": "Кирил Добрев, БСП: По-големият враг от ГЕРБ е ниската избирателна активност"}
{"url": "http://www.focus-news.net/news/2019/06/02/2665346/sport-donaruma-smenya-de-hea-v-yunayted.html", "text": "Вратарят на Милан Джанлуиджи Донарума може да продължи кариерата си в Манчестър Юнайтед, съобщи  Corriere della Sera .  \r\nСпоред изданието \"червените дяволи\" вече са се свързали с агента на 20-годишния италианец Мино Райола, за да обсъдят подробностите за евентуалния трансфер. \r\nМениджърът Оле Гунар Солскяер смята Донарума за отличен заместник на Давид де Ха, който все още не е подновил договора си с клуба.", "date": "2019.06.02", "title": "Спорт: Донарума сменя Де Хеа в Юнайтед"}
{"url": "http://www.focus-news.net/news/2019/06/02/2665322/pleven-pametta-na-hristo-botev-i-zaginalite-za-svobodata-na-balgariya-shte-bade-pochetena-s-ritual-pred-pametnika-na-poeta-revolyutsioner-v-grada.html", "text": "Паметта на Христо Ботев и загиналите за свободата на България ще бъде почетена с ритуал пред паметника на поета-революционер в Плевен, предаде кореспондентът на  Радио „Фокус“ . С изпълнения на детски духов оркестър при НУ „Христо Ботев” от 11.00 часа ще започне церемонията, организирана от Община Плевен. Паметният ритуал ще се проведе по традиция пред паметника на поета-революционер на едноименния булевард в града. В 11.30 часа ще започне военният ритуал и ще бъде отслужена панихида. Деца от група „Ботевци пеят” ще изпълнят песен, посветена на поета-революционер. Слово ще произнесе кметът на Плевен Георг Спартански. Пред паметника ще бъдат поднесени венци и цветя в знак на признателност пред подвига на предците ни. \r\nВиолета КРЪСТЕВА", "date": "2019.06.02", "title": "Плевен: Паметта на Христо Ботев и загиналите за свободата на България ще бъде почетена с ритуал пред паметника на поета-революционер в града"}
{"url": "http://www.focus-news.net/news/2019/06/02/2665347/sofiya-uchenitsi-ot-stolichni-uchilishta-chetat-stihotvoreniya-ot-hristo-botev-i-ivan-vazov.html", "text": "По повод Деня на Ботев, ученици от столични училища четат стихотворения от поетите Христо Ботев и Иван Вазов. Инициативата е на Регионално управление на образованието – София-град и на Столичната община. Това съобщиха от пресцентъра на  Общината . \r\nЦелта на инициативата е отдаване на почит на героите, отдали живота си за свободата на родината. Проект „В пантеона на Свободата“ дава израз на преклонението пред величието на възрожденците – просветители се на „ползу роду”. В четенето на стихове участват ученици от столични училища, носещи имената на възрожденци.  \r\nЧетенето ще продължи до 12.00 ч. от ученици едновременно в пространството пред и около паметника на Васил Левски на бул. „Васил Левски“ и пред гроба на Иван Вазов до църквата „Св. София“. \r\nУчастниците ще четат по определен ред стихотворенията от сборника „Песни и стихотворения от Ботьова и Стамболова“ и от цикъла „Епопея на забравените“, като четенето ще приключи непосредствено преди 12.00 ч.", "date": "2019.06.02", "title": "София: Ученици от столични училища четат стихотворения от Христо Ботев и Иван Вазов"}
{"url": "http://www.focus-news.net/news/2019/06/02/2665350/stefan-radev-kmet-na-sliven-blagodarenie-na-mehanizma-za-ozdravyavane-na-obshtinite-obshtina-sliven-veche-nyama-prosrocheni-zadalzheniya.html", "text": "Благодарение на механизма за оздравяване на общините, Община Сливен вече няма просрочени задължения. Това каза кметът на Община Сливен Стефан Радев, видно от клип, публикуван във  „Фейсбук“  профила на премиера Бойко Борисов, е заедно с министър-председателя, министъра на финансите Владислав Горанов и министърана земеделието, храните и горите Десислава Танева по време на тяхното посещение в Сливен. \r\n„Нямаме просрочени задължения. Тук използвам възможността да благодаря на министър Горанов за механизма за оздравяване на общините, който въведе. Той дава много добри резултати за общините като цяло. Можем да кажем, че нашата община, която беше едноличен лидер по просрочени задължения и по общ размер на задлъжнялостта, днес няма просрочени задължения. 30 млн. лв. бяха просрочените задължения, общият дълг - около 50 млн. лв. Сега, благодарение на оздравителната програма, гледаме смело напред и община Сливен е в много по-силна позиция. Много труден период минахме - много запори, възбрани, много дела срещу нас, но се радвам, че в момента стоим много по-силно от преди“, заяви кметът.  \r\nРадев каза още, че има надежда отпуснатият на Общината безлихвен заем от 5 млн. лв. да бъде преоформен като субсидия, каквато възможност дава законът. „Ако те разбирам, искаш тези 5 млн. лв. да ти ги опростим. Той, законът дава тази възможност“, коментира премиерът Борисов.  \r\n„Стефан заслужава, но ще погледнем още малко сметките. Иначе, не вярвах, че ще се оправи като стартирахме 2015 г.- много се бяха постарали предните кметове“, добавия финансовият министър Владислав Горанов.", "date": "2019.06.02", "title": "Стефан Радев, кмет на Сливен: Благодарение на механизма за оздравяване на общините, Община Сливен вече няма просрочени задължения"}
{"url": "http://www.focus-news.net/news/2019/06/02/2665341/varna-zhiteli-na-grada-otdadoha-pochit-pred-pametnika-na-hristo-botev-v-morskata-gradina-po-povod-2-yuni.html", "text": "Жители на Варна отдадоха почит пред паметника на Христо Ботев в Морската градина по повод 2 юни, предаде репортер на  Радио „Фокус” – Варна . Варненскияt и Великопреславски митрополит Йоан отслужи заупокойна молитва в памет на Христо Ботев и на загиналите за национално освобождение. В словото си след молитвата митрополит Йоан отбеляза, че често се задава въпроса за това кое е общото и различното между героите на свободата свобода Христо Ботев и Васил Левски, илим както църквата го нарича – иродякон Игнатий. По думите му църквата има един по-различен поглед към тези две достойни личности. „Да кажем, че ако иродяконът беше чедо на светата църква и той беше възпитан в този дух, Христо Ботев беше ученик на един достоен човек, и все пак в една и съща степен - хора, достойно възпитани. Общото между тях е, че те отдадоха живота си за освобождението на нашата родина, че те нямаха привилегията да достигнат старост”, каза митрополит Йоан. Той посочи, че те са били различни хора, с различни характери, които обаче са били в единомислие по един уникален начин. „Но ако Христо Ботев смяташе, че е достатъчно да пукне топчето, да гръмне пушката и че народа ще стане и вече е готов за освобождението на нашата страна, то иродякон Игнатий беше много по-голям реалист и се зае с подготовката на това дело. Така че, идеализмът на Ботев и реализмът на иродякона са може би тази тънка отличителна черта между двамата млади, достойни герои, които безспорно остават в живата памет на народа, на църквата, на отечеството”, отбеляза митрополит Йоан.  \r\nПо време на събитието венци и цветя в памет на загиналите за свободата на България пред паметника на Христо Ботев положиха представители на местната администрация, Военноморските сили, парламентарни групи, училища, детски градини, университети, организации и др. Караул на Военноморските сили премина маршово пред паметника на Ботев, който се намира на Алеята на възрожденците. Присъстващите запазиха и едноминутно мълчание в памет на героите, загинали за свободата на България. Очаква се в 12.00 часа да прозвучат сирени във Варна и цялата страна, които ще оповестят отдаването на всенародна почит към делото и живота на загиналите за свободата на България.  \r\nБояна АТАНАСОВА", "date": "2019.06.02", "title": "Варна: Жители на града отдадоха почит пред паметника на Христо Ботев в Морската градина по повод 2 юни"}
{"url": "http://www.focus-news.net/news/2019/06/02/2665349/tass-andrea-nales-napuska-rakovodnite-postove-v-sdp-na-germaniya.html", "text": "Андреа Налес реши да подаде оставка като председател на Социалдемократическата партия на Германия (СДПГ) и ръководител на фракцията на СДПГ в Бундестага. Тя съобщи това на журналисти в неделя в Берлин, предава  TACC \r\nНалес отбеляза, че в понеделник тя ще информира ръководството на партията за мотивите за решението си, а във вторник - фракцията на СДП в Бундестага. В момента тя съчетава двете длъжности, вярвайки, че те са неразривно свързани помежду си. \r\nСлед провала на социалдемократите в изборите за Европейски парламент и федералната провинция Бремен, проведени на 26 май, тя беше подложена на остри критики от членове на партията. В тази връзка, тя предложи предсрочно, на 4 юни, да проведе избори за ръководител на парламентарната фракция на СДП, първоначално насрочени за септември. \r\nСега Налес отбелязва, че смята за правилно да \"уреди въпроса за наследника по предписания начин\". \"Дискусията във фракцията и сигналите, които дойдоха от партията, ми показаха, че няма повече подкрепа, необходима за изпълнението на моите правомощия\", обясни Налес. \r\nСоциалдемократите се класираха на трето място в Германия на Евроизборите, като загубиха в сравнение с 2014 г. около 12%. Освен това, за първи път от повече от 70 години СДП загуби парламентарните избори във федералната провинция Бремен, където християндемократите отбелязаха победата. Партията е в криза - според анкета, проведена от RTL и n-tv, рейтингът на социалдемократите е спаднал до рекордно ниско ниво и сега е едва 12%. \r\nРешението на Налес да подаде оставка може да има най-тежки последици за управляващата коалиция във Федерална република Германия (блокът на Християндемократическия и Християн-социалния съюз и СДП) и при определени обстоятелства дори да доведе до разпадането й. Много от членовете на СПД вярват, че участието в правителството на Ангела Меркел като младши партньор вреди на партията и призовават да напуснат коалицията.  Юлиян Марков", "date": "2019.06.02", "title": "ТАСС: Андреа Налес напуска ръководните постове в СДП на Германия"}
{"url": "http://www.focus-news.net/news/2019/06/02/2665351/haskovo-kmetat-dobri-belivanov-svika-krizisniya-shtab-za-da-analizira-shtetite-ot-prolivniya-dazhd-ot-snoshti-110-signala-sa-polucheni-ot-dezhurniya-v-obshtinata.html", "text": "Кметът на Хасково Добри Беливанов свика Кризисния щаб на заседание, за да се анализират щетите от проливния дъжд от снощи. Това съобщиха от пресцентъра на  Общината . В заседанието участваха представители на пожарна, полиция, „Общинска полиция“, ВиК.  \r\nЗа по малко от час в Хаково снощи са паднали 62 литра дъжд на квадратен метър. Огромното количество вода е нанесло щати най-вече по уличната инфраструктура, има наводнени магазини, мазета подземни гаражи. \r\nНяма бедстващи или пострадали хора, няма прекъснати пътища до села в общината. Всички улица в града са проходими, отчете щаба. \r\nУстановено е пропадане на част от мост над дере по бул „Никола Радев“ (пътя за кв. „Болярово“). Свлякла се е земна маса в участък от около 6-7 метра от тротоара на пътя, подкопан е с около 20 сантиметра и асфалтът. Това наложи ограничаване на движението в този участък на платното, защото има вероятност да пропадне. От Общинско предприятие (ОП) „Екопрогрес“ поставят необходимата сигнализация със знаци и ограничителни ленти в участъка.   \r\nНаводнени приземни етажи на къщи има на улица „Пионер“, където проблем се създава от недостатъчен дебит на канализацията и запушване с боклуци от близкото дере. Там ще бъде изпратена техника от ОП „Екопрогрес“ за да изчисти инертните материали, а от ВиК-Хасково ще осигурят машина „Вома“ за почистването на канализацията.  \r\nОт пожарната продължават да отводняват мазета, асансьорни шахти  и подземни гаражи. Към този час се изпомпва водата с дълбочина над два метра от комплекс „Ривърхаус“, отводняват се още помещения на улица „Тутракан“. \r\nПовече от 20 отводнявания са извършили от снощи до днес служителите на пожарната. Отстраняват се паднали дървета на улиците „Ихтиман“ и „Драгоман“. \r\nОбщо 110 сигнала са получени снощи от дежурния в Община Хасково. Част от тях са на граждани, други са предадени чрез тел 112.  \r\nБез ток са били селата Нова Надежда и Узунджово, прекъсване на електричеството е имало и в хасковските квартали „Куба“, „Любен Каравелов“  и „Ручока“. Още снощи електрозахранването е възстановено. Наводнени са денонощен магазин до Бизнесцентъра, магазин за цветя до  Бизнесцентър 2, магазин за авточасти на бул „България“. Свлякла се е ограда на двор на улица „Кавала“ 15. Водата е отнесла части от оградата на близкия бул. „България“, което е наложило затварянето на пътя снощи. Техника на ОП „Екопрогрес“ е разчистила платното и движението е възстановено малко след полунощ. Има сигнал за наводнен сватбен салон до сградата на ПГТАТ „Н. Вапцаров“ (Автото). В момента на наводнението в салона е имало сватбено тържество. Получени са сигнали за отнесени от водата автомобили. Такава кола на улица „Акация“ се е блъснала в няколко други, паркирани на улицата. Водата е повлякла автомобил до сградата на ОДМВР в Хасково. Живеещи в блок 28 в кв. „Бадема“ са сигнализирали, че колите им, оставени на паркинга на блока са повдигнати от водата. \r\nИ към този час работници на ОП „Екопрогрес“ и на почистващата фирма „Грийн партнърс“ продължават разчистването на нанесените от бурята щети.", "date": "2019.06.02", "title": "Хасково: Кметът Добри Беливанов свика Кризисния щаб,  за да анализира щетите от проливния дъжд от снощи, 110 сигнала са получени от дежурния в Общината"}
{"url": "http://www.focus-news.net/news/2019/06/02/2665338/ria-novosti-ukrayna-se-nadyava-partnyorite-y-da-prinudyat-rusiya-da-se-saobrazi-s-reshenieto-na-mezhdunarodniya-tribunal.html", "text": "Министерството на външните работи на Украйна апелира към страните партньори с искане да бъде оказан натиск върху Руската федерация да изпълни решението на Международния трибунал за украинските моряци, заяви външният министър на Украйна Павло Климкин, цитиран от  РИА Новости .  \r\nНа 25 ноември три кораба на украинския флот нарушиха руската граница, влязоха във временно затворена зона на териториалните води на Руската федерация и навлязоха от Черно море в Керченския проток. Те са маневрирали опасно, не са се подчинили на законните искания на руските власти. Тогава са задържани корабите с 22 моряци и двама служители на СБУ, трима от тях бяха ранени, хоспитализирани и получиха медицинска помощ. Срещу задържаните е образувано наказателно дело за незаконно преминаване на държавната граница, припомня руската версия за инцидента РИА Новости. \r\n\"Изпратихме призив към всички външни министри от страните на нашите приятели и партньори с молба и искане да окажат натиск върху Руската федерация да изпълни решението на Международния трибунал в Хамбург. Трябва да направим всичко възможно политически и чрез националните морски администрации\", пише Климкин в социалната мрежа „Туитър“. \r\nПо-рано Международният трибунал на ООН по морско право поиска Русия да освободи украински военни кораби и моряци, задържани в Керченския проток. \r\nРуският президент Владимир Путин нарече инцидента в Черно море провокация, отбелязвайки, че сред членовете на екипажа на украински кораби, които са нарушили руската граница, фигурират двама офицери на Украинската служба за сигурност, които всъщност водят тази специална операция. Путин подчерта, че руските гранични служители са изпълнили функциите си за защита на държавната граница.  Юлиян Марков", "date": "2019.06.02", "title": "РИА „Новости“: Украйна се надява партньорите й да принудят Русия да се съобрази с решението на международния трибунал"}
{"url": "http://www.focus-news.net/news/2019/06/02/2665354/premierat-boyko-borisov-inspektira-renovirani-infrastrukturni-obekti-v-sliven.html", "text": "Премиерът Бойко Борисов инспектира реновирани инфраструктурни обекти в Сливен. Това съобщиха от  правителствената информационна служба . \r\nПремиерът Борисов посети новото кръговото кръстовище на ул. „Розова долина“ в града, за което правителството отпусна над 2 322 000 лв. без ДДС. Кметът на Сливен Стефан Радев заяви, че 400 000 хиляди лева са спестени от обществената поръчка за кръстовището. „За първи път някой кмет да спести от ремонти. Останалите пари ще ви ги оставим за детска градина“, заяви Бойко Борисов. Градоначалникът на Сливен подчерта, че без силни финанси няма как да има силни общини.  \r\nМинистър-председателят Бойко Борисов видя и санираните жилищни блокове в кв. „Сини камъни“, където има санирани 51 апартамента по Националната програма за енергийна ефективност на многофамилни жилищни сгради през миналата година. „Сега почнаха всички да искат санирането. Когато БСП и ДПС говореха против санирането, вие мълчахте. Сега видяха, че има 3 милиарда лева излишък. Управлява се от добри стопани, затова държавата има излишък“, подчерта премиерът Борисов. Кметът също потвърди, че в града продължава да има голям интерес към програмата за саниране на сгради. „Всички се надяват да продължи програмата, за да се включат повече, никога не е правена такава голяма инвестиция“, допълни още градоначалникът на Сливен. Санирането продължава и в момента и по друга сграда в квартала, където живеят 230 души. В община Сливен са завършени 18 от одобрените за участие в програмата 51 сгради.    \r\nПремиерът Борисов видя и обновения парк по поречието на река Асеновска по ул. „Раковски“ - „Антим 1“ - ул. „Димитър Пехливанов“, за чийто пробив правителството отпусна 1,6 милиона лева. С предоставеното от Оперативна програма „Региони в растеж“ финансиране в размер на 2,2 млн. лв. са обновени 38 хил. кв. м обществени пространства по двата бряга на р. Асеновска и в ж.к. „Република“ в Сливен, които в продължение на години са били изоставени и дори опасни. Изградени са площадка за управление на детски велосипеди, велосипедни и пешеходни алеи и алея за бягане. Обособени са площадки за деца на различна възраст и с различни видове съоръжения, спортни площадки, фонтан с падаща вода и питейни фонтани. Монтирани са арки, беседки и перголи. Има ново осветление и видеонаблюдение. Районът е озеленен. Обособени са нови паркоместа.  \r\nМинистър-председателят Борисов беше информиран и за ремонта на зала „Асеновец“ в града, за който Министерският съвет даде 1,4 милиона лева. Сградата не е обновявана от построяването й през 70-те години.  \r\n„Над 40 хиляди деца, които никога не са ходили на училище, ги вкарахме в класните стаи. Тази програма работи много добре“, заяви министър-председателят Бойко Борисов при посещението си в ремонтираната детска градина в гр. Сливен. Учебното заведение се обновява с 1,1 млн. лв. по Оперативна програма „Региони в растеж“. В нея има 140 деца и една група за деца със специални потребности. „Обмисляме да направим и безплатна храна за детските градини“, допълни още премиерът Борисов пред учителите в детското учебно заведение. От ръководството на детската градина коментираха, че заведението не е ремонтирано от 30 години. Те изразиха задоволството си пред премиера от обновяването на сградата.", "date": "2019.06.02", "title": "Премиерът Бойко Борисов инспектира реновирани инфраструктурни обекти в Сливен"}
{"url": "http://www.focus-news.net/news/2019/06/02/2665355/ministar-nikolina-angelkova-provede-rabotna-sreshta-s-ministara-na-turizma-i-zanayatite-na-alzhir.html", "text": "Министърът на туризма Николина Ангелкова разговаря с министъра на туризма и занаятите на Алжир Абделкадер Бенмесауд. Това съобщиха от пресцентъра на  министерството . Двамата обсъдиха бъдещи съвместни инициативи в рамките на Международната конференция за устойчиви инвестиции в туризма в Слънчев бряг, както и подписването на Меморандум за сътрудничество в областта на туризма между двете държави. \r\nМинистър Ангелкова заяви, че при желание от страна на алжирски инвеститори да инвестират в България Министерството на туризма ще окаже пълно съдействие.  \r\nТя добави, че инвестициите в туризма допринасят за дългосрочното и устойчиво нарастване на сектора в национален план, както и за привличането на повече посетители от далечни пазари към България и Стария континент. \r\nОт своя страна г-н Бенмесауд поздрави министър Ангелкова за успеха на международния форум в най-големия български курорт и поясни, че е впечатлен от напредъка на България в икономиката и туризма. Той добави, че страната ни има положително развитие в качеството на туристическите услуги и СПА туризма.  \r\nМинистърът на туризма и занаятите на Алжир каза още, че страната му разполага с голям брой международни летища, което несъмнено дава възможност на алжирските туристи да се запознаят с красотите на България и обратно.", "date": "2019.06.02", "title": "Министър Николина Ангелкова проведе работна среща с министъра на туризма и занаятите на Алжир"}
{"url": "http://www.focus-news.net/news/2019/06/02/2665353/dobri-belivanov-kmet-na-obshtina-haskovo-ovladyana-e-obstanovkata-sled-prolivniya-dazhd-v-grada.html", "text": "Овладяна е обстановката след проливния дъжд в Хасково през изминалата нощ. Това каза в интервю за  Радио „Фокус“  кметът на Община Хасково Добри Беливанов. Във връзка със ситуацията бе свикано заседание на Кризисния щаб, за да се обобщи информацията от всички служби за получените сигнали и начина на действие, обясни кметът. „В момента обстановката е овладяна, не са сериозни щетите. Работи сметопочистващата фирма, движението в града е възможно. Няма наводнени общински сгради, но има наводнени части домове. Комисия ще направи оглед на частните къщи,  пострадали след поройния дъжд сноши“, уточни кметът. Добри Беливанов отбеляза, че ще се провери състоянието и на къщите, които се намират на ул. „Габрово“. Не са установени сериозни повреди по електропреносната мрежа, аварийни екипи на електроразпределителното дружество отстраняват единични аварии. Екипите на Вик също работят, като вече са отстранили аварията в две помпени станции. „Няма семейства без ток и вода“, каза още кметът. По думите му към момента водата се е оттекла и обстановката се е нормализирала. \"В момента валежи няма, но според метеоролозите се очакват нови валежи. Продължаваме да следим ситуацията и да реагираме своевременно. Всички служби работят“, допълни Добри Беливанов.  \r\nЕлеонора ЧОЛАКОВА", "date": "2019.06.02", "title": "Добри Беливанов, кмет на Община Хасково: Овладяна е обстановката след проливния дъжд в града"}
{"url": "http://www.focus-news.net/news/2019/06/02/2665337/pazardzhik-s-poklonenie-shte-badat-otbelyazani-143-godini-ot-smartta-na-hristo-botev-v-grada.html", "text": "На 2 юни отбелязваме Деня на Ботев и загиналите за свободата на България. В Пазарджик проявите за отбелязването на 143 години от смъртта на Христо Ботев ще започват на площад „Съединение” с изпълнения на духов оркестър, предаде репортер на  Радио „Фокус” – Пазарджик . Поклонение пред паметника на Ботев на площада ще се проведе от 11.30. В програмата ще участват младите актьори от театрална формация „Приятели” към Младежки дом. \r\nАлбена ЖИЛЕКОВА", "date": "2019.06.02", "title": "Пазарджик: С поклонение ще бъдат отбелязани 143 години от смъртта на Христо Ботев в града"}
{"url": "http://www.focus-news.net/news/2019/06/02/2665357/aktsenti-v-predavaneto-chudesata-na-severozapada.html", "text": "В предаването  „Чудесата на Северозапада“ , издание на  Радио „Фокус“ , всяка седмица ви представяме личности, борили се  за освобождението, културното и духовното въздигане на Северозапада. На 2 юни – Деня на Ботев, отиваме на Козлодуйския бряг, където е корабът музей „Радецки“. За историята му и уникалната му сбирка ще разберем от Людмила Дамянова, директор на музея.  \r\nС Красимир Григоров от отдел „Възраждане“ на Врачанския исторически музей ще проследим стъпките на Ботевата чета. Ще слезем на Козлодуйския бряг, където ботевите четници целуват родната земя, и ще тръгнем за връх Вола, където е 35-метровият паметник с опълченски кръст, и ще се поклоним на лобното място на поета-революционер в падината Йолковица пред естествената канара с издълбан върху нея надпис.  Предаването „Чудесата на Северозапада“ се излъчва от 13.00 до 14.00 часа всяка неделя. Водещ е Анна Лозанова.", "date": "2019.06.02", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/06/02/2665359/blagoevgrad-preskonferentsiya-vav-vrazka-s-vtoroto-izdanie-na-jumaya-stage-festival-shte-se-provede-na-3-yuni-v-sgradata-na-obshtinskata-administratsiya.html", "text": "Пресконференция във връзка с второто издание на \"Jumaya Stage Festival\" ще се проведе от 12.00 часа на 3 юни 2019 г. в зала 5 в сградата на общинската администрация в Благоевград. Това съобщиха от пресцентъра на  Общината .", "date": "2019.06.02", "title": "Благоевград: Пресконференция във връзка с второто издание на \"Jumaya Stage Festival\" ще се проведе на 3 юни в сградата на общинската администрация"}
{"url": "http://www.focus-news.net/news/2019/06/02/2665361/tass-kruizen-layner-se-e-sblaskal-s-korab-za-razhodki-vav-venetsiya-petima-dushi-sa-postradali.html", "text": "Най-малко петима души са ранени, след като круизният лайнер MSC Opera се сблъска в пристанището на Сан Базилио във Венеция с кораба за разходки River Countess, информира италианският вестник La Republica, цитиран от  TACC \r\nОтбелязва се, че на борда на кораба за разходки е имало 130 души, четирима от които са били ранени. Един човек е пострадал на круизния кораб, пише вестникът. Самоличността на пострадалите все още не е установена. Лекари, спасители и служители на правоохранителните органи работят на място. \r\nОт своя страна агенция ANSA съобщи, че двама пострадали са отведени в местна болница с леки наранявания.  Юлиян Марков", "date": "2019.06.02", "title": "ТАСС: Круизен лайнер се е сблъскал с кораб за разходки във Венеция, петима души са пострадали"}
{"url": "http://www.focus-news.net/news/2019/06/02/2665352/sofiya-v-borisovata-gradina-se-provede-tseremoniya-za-otbelyazvane-na-143-tata-godishnina-ot-gibelta-na-hristo-botev.html", "text": "Пред бюст-паметника на Христо Ботев в Борисовата градина в столицата се проведе церемония, посветена на 143-та годишнина от гибелта на революционера и в памет на героите, загинали за свободата и независимостта на България, предаде репортер на  Агенция „Фокус“ . В програмата участваха мъжки вокален ансамбъл „България” с художествен ръководител акад. Валентин Бобевски и Гвардейският представителен духов оркестър.  \r\nСтихове за Ботев рецитираха учениците Частно основно училище „Изгрев”. Слова произнесоха писателите Здравка Евтимова и Никола Инджов. \r\nДа почетат делото на Христо Ботев в Борисовата градина дойдоха духовни, политически лица и граждани. Всички запазиха минута мълчание в памет на поета-революционер. Венци и цветя пред бюст-паметника на Ботев бяха поднесени от името на президента Румен Радев, председателя на Народното събрание Цвета Караянчева, омбудсманът Мая Манолов, министърът на отбраната Красимир Каракачанов и др.  \r\nОтбелязването на годишнината от подвига на Христо Ботев и неговите четници започна още във вчерашния ден. Днес в редица български градове ще бъдат поднесени цветя и венци в памет на революционера. Точно в 12.00 часа ще прозвучат сирените в памет на загиналите за свободата на България. Сирените за деня на Ботев за първи път се използват през 1948 г., когато се отбелязва 100-годишнината от рождението му.  \r\nДаяна ДЮЛГЕРОВА", "date": "2019.06.02", "title": "София: В Борисовата градина се проведе церемония за отбелязване на 143-тата годишнина от гибелта на Христо Ботев"}
{"url": "http://www.focus-news.net/news/2019/06/02/2665362/sport-elitsa-kostova-na-final-v-ispaniya.html", "text": "Елица Костова ще играе за титлата на турнира по тенисна твърди кортове в Санта Маргарита де Монтбуй, Испания, с награден фонд 25 хиляди долара.   \r\nПоставената под номер 5 Костова победи с 6:3, 6:3 четвъртата в схемата Надя Подороска от Аржентина за 76 минути игра.  \r\nС успеха българката си осигури 30 точки за световната ранглиста. В мач за титлата Елица Костова ще играе срещу третата поставена Арина Радионова от Австралия.", "date": "2019.06.02", "title": "Sport: Елица Костова на финал в Испания"}
{"url": "http://www.focus-news.net/news/2019/06/02/2665348/blagoevgrad-s-podnasyane-na-tsvetya-i-ventsi-pred-byust-pametnika-na-hristo-botev-v-grada-byaha-otbelyazani-143-godini-ot-smartta-na-poeta-i-revolyutsioner.html", "text": "С поднасяне на цветя и венци пред бюст-паметника на Христо Ботев на площад „Народния будители“ в Благоевград бяха отбелязани 143 години от смъртта на поета и революционер, предаде репортер на  Радио „Фокус“ – Пирин . Официални гости на събитието бяха Даниела Савеклиева, народен представител, Иван Стоянов, заместник областен управител на Благоевград, Иво Николов, заместник-кмет на Община Благоевград, Радослав Тасков, председател на Общинския съвет, военнослужещи, представители на Регионалния исторически музей, на политически партии, културни дейци, общественици, граждани и гости на града. Отбелязването на годишнината от смъртта на Христо Ботев започна с едноминутно мълчание, след което прозвуча и химнът на Република България. Възпитаници на 11-о ОУ „Христо Ботев“ – Благоевград изнесоха рецитал по стихове на поета – революционер. щ \r\n„Отново е 2 юни. На този ден ние се прекланяме пред подвига на Христо Ботев. Той е поет, революционер, публицист и патриот. На този ден се прекланяме пред паметта и саможертвата на неговите четници и хилядите безимени герои, които промениха съдбата на България“, заявиха учениците. Възпитаниците на 11-о училище, чиито патрон е Ботев, посочиха, че революционерът е символ за борбата срещу всяка несправедливост. \r\nДенис НИКИФОРОВ", "date": "2019.06.02", "title": "Благоевград: С поднасяне на цветя и венци пред бюст-паметника на Христо Ботев в града бяха отбелязани 143 години от смъртта на поета и революционер"}
{"url": "http://www.focus-news.net/news/2019/06/02/2665364/hamid-hamid-dps-rezultatat-ot-evrovota-pokaza-che-nyama-nuzhda-ot-predsrochni-izbori.html", "text": "Резултатите от евровота показват, че няма нужда от предсрочни избори. Това каза заместник-председателят на парламентарната група на ДПС Хамид Хамид в предаването  „Неделя 150“  по  БНР . Хамид каза също, че ДПС е подготвило „Програма за ускорено догонващо развитие на България“.  \r\nСред мерките, заложените в нея, е лансираната през седмицата идея на депутати от ДПС за намаляване на ДДС за хляба, лекарствата и книгите. \r\nХамид каза още, че ДПС ще лансира идея „как да отървем инвеститорите от Зеления октопод, който изнудва инвеститори“. \r\nОсвен това ДПС продължава да настоява за експертен кабинет, който да управлява в рамките на сегашния парламент.", "date": "2019.06.02", "title": "Хамид Хамид, ДПС: Резултатът от евровота показа, че няма нужда от предсрочни избори"}
{"url": "http://www.focus-news.net/news/2019/06/02/2665365/d-r-kaloyan-ivanov-stomatolog-roditelite-e-neobhodimo-da-znayat-che-grizhata-za-zabite-pri-detsata-zapochva-oshte-pri-probiva-na-parviya-mlechen-zab.html", "text": "Родителите е необходимо да знаят, че грижата за зъбите при децата започва още при пробива на първия млечен зъб. Това каза за  Радио „Фокус“ – Пирин  Д-р Калоян Иванов, стоматолог от Благоевград. Той посочи, че това се получава между четвъртия и шестия месец след раждането на детето. „Тогава се появява един от първите резци като грижата за зъбите започва от тогава. Родителите е необходимо да започнат да полагат всекидневни грижи за новопробилите млечни зъби“, отбеляза д-р Иванов. Той допълни, че с появата на първия зъб е нужно да се използва специална четка за деца. „Зъбите е необходимо да се мият без паста, само с навлажнена четка за зъби. Другото важно нещо е хубаво да обтриват зъбите“, заяви д-р Калоян Иванов. \r\nДенис НИКИФОРОВ", "date": "2019.06.02", "title": "Д-р Калоян Иванов, стоматолог: Родителите е необходимо да знаят, че грижата за зъбите при децата започва още при пробива на първия млечен зъб"}
{"url": "http://www.focus-news.net/news/2019/06/02/2665363/iliana-benovska-g-zho-ninova-sled-kongresa-na-bsp-orkestarat-za-svatbi-i-pogrebeniya-na-bregovich-za-kakvo-shte-vi-peyat.html", "text": "Г-жо Нинова, след конгреса на БСП  „Оркестърът за сватби и погребения“ на Брегович за какво ще ви пеят? Това е въпросът на журналиста Илиана Беновска в днешното издание на предаването „Беновска пита” по Телевизия „Канал 3” и Радио „К2”, съобщиха от екипа на  предаването .   \r\nВ деня на 143-та годишнина от гибелта на Христо Ботев и в памет на героите, загинали за свободата и независимостта на България, седмица след евроизборите да си припомним една Ботйова мисъл: „Днес за днес политиката в света е такваз, каквато винаги си е била, демек, както казва старата пословица: „Атовете се ритат, магаретата теглят.“. \r\nПремиерът Бойко Борисов също си спомни за магаретата: „Когато правих избори с 90% рейтинг, магаре да бях вързал за депутат, щяха да го изберат.“. И пусна бариерата пред „магарета с шпайкове“ в ГЕРБ. \r\nИ в този ред на копитни животни се сещам за Корнелия Нинова, ездачката на черна кобила. Нинова загуби евроизборите и усети, че не е „обюздила“ „черната кобила“ БСП. Чу заканата на Георги Гергов, факторът, който я направи председател на БСП: „Има устав! Свиква се конгрес и той решава какво ще правим. Не може да прехвърлим от болната глава на здравата глава проблемите и да идем долу, по места да се караме с хората. Те не са виновни. Виновни са тези, които бяха на върха и които даваха всички посоки какво правим в тази кампания. Няма как да станем еднолична партия. Това е БСП! Това е партия, която е на дядо ми, на баща ми! Ние сме друга партия, имаме идеи, имаме каузи, имаме неща, които не искаме да загубим. Някои хора си мислят, че могат да си правят каквото си искат в БСП. Това няма да го позволим, мерси!“.  \r\nИ Нинова бързешком си подаде оставката, за да не й я поискат и защото фактите й показаха, че детската й мечта да измести Борисов, и Нинова да стане премиер, е през „крив макарон“. \r\nМиналата година „Оркестърът за сватби и погребения“ на Горан Брегович вдигна „гребена“ на Нинова на Бузлуджа и тя метна гюбеци, като на сватба. Дали, пък, на Георги Гергов няма да доведе Брегович, не за сватба, а за „жалейка“ на Нинова на връх Бузлуджа след конгреса на БСП ?! Защото, очевидно, столетницата БСП е мобилизирана да не бъде приватизирана от Корнелия Нинова като „Техноимпекс“.  \r\nНа „дузпата“ е Борисов. С инвазивна топка. На игрището стават и смени: Доган помоли за прошка, Делян - в Парламента. Скоро ще разберем „що е то“. \r\nА Цветан Цветанов е вън от ГЕРБ. Дали, пък, Веско Маринов не му е пратил sms: „Горчиво вино, нека, ни опива че истинското вино е горчиво - за подсладено няма да те дам!“ и да го покани за импресарио? \r\nГ-жо Нинова, след конгреса на БСП  „Оркестърът за сватби и погребения“ на Брегович за какво ще ви пеят? \r\nАз съм Беновска. И питам.", "date": "2019.06.02", "title": "Илиана Беновска: Г-жо Нинова, след конгреса на БСП  „Оркестърът за сватби и погребения“ на Брегович за какво ще ви пеят"}
{"url": "http://www.focus-news.net/news/2019/06/02/2665368/premierat-boyko-borisov-obmislyame-da-napravim-bezplatna-hrana-v-detskite-gradini.html", "text": "Обмисляме да направим безплатна храна в детските градини. Това каза министър-председателят Бойко Борисов във видео, публикувано във  „Фейсбук“   по време на тяхното посещение в Сливен. „Обмисляме да направим безплатна храна в детските градини“, посочи премиерът, като попита министъра на образованието и науката Красимир Вълчев защо Сливен е областта с най-висок процент с рисковите групи деца, които отпадат от образователната система. Вълчев отговори, че причините са много – заради високия дял на малцинства в населението, както и напускането на учители от системата. Красимир Вълчев увери, че се извършат усилени мерки, за да се преустанови този процес. „40 хил. деца, които никога не са ходили на училище, ги вкарахме в класната стая. Като няма образование какъв да стане – или социално слаб или крадец - едно от двете“, допълни министър-председателят.  \r\nПремиерът Борисов коментира още, че пътят Стара Загора – Сливен се прави. „Фирмите пак са сливенски. Това са си работни места и заплати“, заяви премиерът. „Като вземем и новите влакове, се качваш на влакчето - вътре интернет, климатици. Както подменихме градския транспорт, така сега ще подменим и влаковете“, допълни премиерът.", "date": "2019.06.02", "title": "Премиерът Бойко Борисов: Обмисляме да направим безплатна храна в детските градини"}
{"url": "http://www.focus-news.net/news/2019/06/02/2665367/boris-hadzhiyski-regionalen-istoricheski-muzey-pazardzhik-bratyata-dimitar-i-atanas-gorovi-ot-peshtera-sa-svarzali-zhivota-si-s-deloto-na-botev.html", "text": "Двамата братя от Пещера Димитър и Атанас Горови са свързали живота си с делото на Ботев. Това каза за  Радио Фокус“ – Пазарджик  директорът на Регионален исторически музей – Пазарджик Борис Хаджийски. Той обясни, че по-малкият брат - Атанас, се качва на парахода „Радецки” още с първата група четници.  \r\n„В личното тефтерче на Христо Ботев е записано от самия него - Атанас Горов, роден в село Пещера, години 20. Оттам можем да направим извода, че той е роден в Пещера и е бил 20-годишен, когато се е качил на парахода „Радецки”. Той е един от убитите на 18 май 1876 година на връх Милин камък. Другият брат – Димитър Горов, той е бил на парахода, но слиза с жена си. Той е известен с това, че оказва изключително съдействие по набавянето на оръжие и боеприпаси, на екипировка. Вложил е изключително много средства за финансиране на четата на Хаджи Димитър и Стефан Караджа още през 1868 година. Домът му в Гюргево е известен, както с тайната поща, така и с прехвърлянето на оръжие, а също и на революционни дейци. Той е бил близък приятел с Христо Ботев и заедно са пребивавали в Браила в периода 1967-68 година като Ботев има няколко писма до Димитър Горов“, коментира Хаджийски. Той допълни, че след като слиза от парахода „Радецки”, Ботев му предава писмото до жена си Венета, дъщеря си Иванка и сина си Димитър. \r\nАлбена ЖИЛЕКОВА", "date": "2019.06.02", "title": "Борис Хаджийски, Регионален исторически музей – Пазарджик: Братята Димитър и Атанас Горови от Пещера са свързали живота си с делото на Ботев"}
{"url": "http://www.focus-news.net/news/2019/06/02/2665356/korneliya-ninova-bsp-preklanyam-se-pred-haraktera-i-smelostta-na-botev-malko-da-imahme-ot-negovata-vyara-dnes-deset-da-imahme-s-negovata-sila-sega-balgariya-bi-bila-druga.html", "text": "Днес почитаме Христо Ботев. Останал неразбран за времето си и станал великан за бъдещето. Малко да имахме от неговата вяра днес, десет да имахме с неговата сила сега, България би била друга. Прекланям се пред характера и смелостта на Ботев. С ясното съзнание, че „свестните у нас считат за луди“, той дръзко заявява своя избор-свобода или смърт. Падна за свободата, но е жив завинаги. Това написа лидерът на БСП в оставка Корнелия Нинова в профила си в социалната мрежа  „Фейсбук“  по повод Деня на Ботев и загиналите за свободата и независимостта на България.", "date": "2019.06.02", "title": "Корнелия Нинова, БСП: Прекланям се пред характера и смелостта на Ботев - малко да имахме от неговата вяра днес, десет да имахме с неговата сила сега, България би била друга"}
{"url": "http://www.focus-news.net/news/2019/06/02/2665371/pregled-na-mezhdunarodnite-novini-do-13-chasa-agentsiya-fokus.html", "text": "Трима военнослужещи са били убити, още седем са ранени в резултат на ракетен обстрел на територии в югозападната част на Сирия в неделя. Това съобщи сирийската държавна агенция SANA, цитирайки военен източник, предава  TACC . \r\nСпоред информацията нападението е извършено от Израел, който изстреля няколко ракети към провинциалния център Кунейтра (на 40 км югозападно от Дамаск). Съобщава се и за материални щети, причинени от обстрел. \r\nСпоред агенцията силите за противовъздушна отбрана на Сирия успешно са прихванали \"вражески цели\" от Голанските възвишения в 02:22 часа местно време (съвпада с българското). \r\nТелевизионният канал Al-Arabiya съобщава, позовавайки се на Сирийскaта обсерватория на правата на човека, че нападението е насочено срещу базата и складовете с оръжия на движението \"Хизбула\", спонсорирано от Иран. \r\n*** Великобритания трябва да напусне ЕС без споразумение и да откаже да плати за развода 39 милиарда лири(45 милиарда евро), заяви американският президент Доналд Тръмп пред британския вестник The Sunday Telegraph в навечерието на посещението в Лондон, цитира думите му  AFP .  \r\nКоментарите на бяха направени, след като той каза пред вестник The Sun, че бившият външен министър Борис Джонсън ще бъде \"отличен\" министър-председател, който да поеме управлението от Тереза Мей, настоящият лидер, която трябва да подаде оставка на 7 юни, след като не успя да получи одобрението в парламента на предложеното от нея споразумение за раздяла с ЕС . \r\nТръмп ще направи тридневно държавно посещение във Великобритания от понеделник, по време на което той ще се срещне с кралица Елизабет II и ще разговаря с Тереза Мей. \r\nВ интервю за The Sunday Telegraph той призова британското правителство да спазва неговите правила за преговори, когато става въпрос за Брекзит. \r\n\"Ако не получат това, което искат, аз щях да си тръгна ... Ако не получиш желаната от теб сделка, ако не получиш справедлива сделка, ще си тръгнеш\", каза той. \r\n*** Властите на Южна Корея ще поискат от Унгария възможно най-скоро да идентифицират отговорните за сблъсъка на кораба за разходки „Русалка“ и круизния кораб „Викинг“ на 29 май в река Дунав в Будапеща, при който бяха убити седем южнокорейски туристи, а още 21 граждани на страната са в неизвестност, съобщи южнокорейската агенция Yonhap, цитирайки външното министерство в Сеул, предава  TACC . \r\nЛий Тае-хо, втори заместник-министър на външните работи на Южна Корея, обърна внимание на факта, че капитанът на кораба „Викинг“, 64-годишен украински гражданин, задържан в този случай, е заподозрян в небрежност, все още не е обвинен официално и той отрича своята вина. \"Ние ще настояваме унгарските власти да разследват причината за инцидента възможно най-скоро и да установят отговорните\", цитира думите му корейската агенция. \r\nДипломатът също така увери, че южнокорейското правителство ще окаже пълна подкрепа на семействата на загиналите при организирането на погребенията. \r\nВечерта на 29 май, в река Дунав, близо до сградата на унгарския парламент, корабът за разходки „Русалка“ се сблъска с по-големия кораб „Викинг“. По-малкият кораб, превозващ 33-ма туристи от Южна Корея и двама членове на екипажа, се преобърна и потъна. Според последните данни, седем са загинали, седем са спасени, 21 се водят за изчезнали. В петък южнокорейският външен министър Кан Гьон-хуа и унгарският му колега Петер Сиярто посетиха мястото на трагедията. \r\n*** Министерството на външните работи на Украйна апелира към страните партньори с искане да бъде оказан натиск върху Руската федерация да изпълни решението на Международния трибунал за украинските моряци, заяви външният министър на Украйна Павло Климкин, цитиран от  РИА Новости .  \r\nНа 25 ноември три кораба на украинския флот нарушиха руската граница, влязоха във временно затворена зона на териториалните води на Руската федерация и навлязоха от Черно море в Керченския проток. Те са маневрирали опасно, не са се подчинили на законните искания на руските власти. Тогава са задържани корабите с 22 моряци и двама служители на СБУ, трима от тях бяха ранени, хоспитализирани и получиха медицинска помощ. Срещу задържаните е образувано наказателно дело за незаконно преминаване на държавната граница, припомня руската версия за инцидента РИА Новости. \r\n\"Изпратихме призив към всички външни министри от страните на нашите приятели и партньори с молба и искане да окажат натиск върху Руската федерация да изпълни решението на Международния трибунал в Хамбург. Трябва да направим всичко възможно политически и чрез националните морски администрации\", пише Климкин в социалната мрежа „Туитър“. \r\nПо-рано Международният трибунал на ООН по морско право поиска Русия да освободи украински военни кораби и моряци, задържани в Керченския проток. \r\nРуският президент Владимир Путин нарече инцидента в Черно море провокация, отбелязвайки, че сред членовете на екипажа на украински кораби, които са нарушили руската граница, фигурират двама офицери на Украинската служба за сигурност, които всъщност водят тази специална операция. Путин подчерта, че руските гранични служители са изпълнили функциите си за защита на държавната граница. \r\n*** Най-малко петима души са ранени, след като круизният лайнер MSC Opera се сблъска в пристанището на Сан Базилио във Венеция с кораба за разходки River Countess, информира италианският вестник La Republica, цитиран от  TACC \r\nОтбелязва се, че на борда на кораба за разходки е имало 130 души, четирима от които са били ранени. Един човек е пострадал на круизния кораб, пише вестникът. Самоличността на пострадалите все още не е установена. Лекари, спасители и служители на правоохранителните органи работят на място. \r\nОт своя страна агенция ANSA съобщи, че двама пострадали са отведени в местна болница с леки наранявания.", "date": "2019.06.02", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/06/02/2665360/yambol-s-podnasyane-na-ventsi-i-tsvetya-pred-pametnika-na-hristo-botev-v-grada-be-otbelyazan-denyat-na-botev-i-na-zaginalite-za-svobodata-na-balgariya.html", "text": "С поднасяне на венци и цветя пред паметника на Христо Ботев, в Ямбол бе отбелязан Денят на Ботев и на загиналите за свободата на България. Това съобщиха от пресцентъра на  Общината . В двора на едноименната Професионална гимназия по земеделие се събраха общественици, граждани, ученици, представители на политически партии. \r\nОт името на кмета на Общината и Общински съвет - Ямбол венец поднесоха зам.-кметът Красимира Петрова и председателят на местния парламент д-р Данаил Ибришимов. В честването се включиха народни представители, общински съветници, представители на неправителствени организации и признателни ямболци. Почит към подвига на великия поет и революционер и към всички загинали за свободата на България бе отдадена и с едноминутно мълчание през паметника на Ботев.", "date": "2019.06.02", "title": "Ямбол: С поднасяне на венци и цветя пред паметника на Христо Ботев, в града бе отбелязан Денят на Ботев и на загиналите за свободата на България"}
{"url": "http://www.focus-news.net/news/2019/06/02/2665370/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ от 17.00 часа. Това съобщиха от екипа на предаването „Беновска пита“ по „Канал 3”. \r\nНейни събеседници в днешното издание на предаването под надслов „Политиката, глупако!, което ще започне с коментар на Илиана Беновска, ще бъдат:  За: „Патриотичните войни“ в полза ли са за България? \r\n- Красимир Каракачанов, силов вицепремиер и лидер на ВМРО, и Александър Сиди, депутат от ВМРО; За: Пред „магарета с шпайкове“ – Бойко Борисов пуска ли бариера? \r\n- Живко Тодоров, член на ИК на ГЕРБ и кмет на Стара Загора; За: Кой ще е новият „ездач“ на „черната кобила“ БСП? \r\n- Росен Карадимов, ляв анализатор; За: Делян - в Парламента, Цветан – вън от ГЕРБ, що е то? \r\n- Халил Летифов, ДПС; За: Честни ли са изборите в България? \r\n- Александър Андреев, говорител на ЦИК. \r\nПовторението се излъчва по Канал 3 и по К2 от 23.15 часа в неделя вечер. Адресът на предаването е benovskapita@gmail.com.", "date": "2019.06.02", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/06/02/2665369/sitel-makedoniya-zemetresenieto-v-korcha-e-povredilo-184-sgradi.html", "text": "Земетресението в Корча е повредило 184 сгради, съобщи албанското министерство на отбраната, цитирано от македонския телевизионен канал  “Сител“ \r\n„Регистрирани са 184 повредени къщи, от които 60% са необитаеми. Четирима души са получили леки наранявания и са изпратени за домашно лечние, след като им е оказана медицинска помощ. Поради големи щети на домовете им, 230 души, 160 от тях във Флоч, 40 във Видово и 30 в Кафце, са настанени в палатки, издигнати от щаба на гражданската защита и армията. Жителите на засегнатите райони са снабдени с храна и питейна вода, според изявление на министерството. \r\nДобавя се, че във Флоч функционира 24-часова медицинска помощ и се възстановява по-голямата част от повредите в електрозахранването.  Юлиян Марков", "date": "2019.06.02", "title": "„Сител“ (Македония): Земетресението в Корча е повредило 184 сгради"}
{"url": "http://www.focus-news.net/news/2019/06/02/2665372/georgi-svilenski-bsp-horata-tryabva-da-razberat-che-problemat-se-kazva-boyko-borisov.html", "text": "БСП загуби, правим анализи - къде и какви грешки сме допуснали. Истината, която трябва да бъде казана е, че голямата загуба е това, че българските граждани не излязоха да гласуват и така удариха шамар на всички политически партии. Хората ясно посочиха, че партиите трябва променят отношението си, модела си и политиките си. Това заяви зам.-председателят на ПГ на \"БСП за България\" Георги Свиленски по БНР, съобщиха от пресцентъра на  партията . По думите му от БСП са искали да приобщят по-широк кръг български избиратели, но не са успели да отворят ветрилото чрез периферния вот.  \r\n\"По-лошото е, че хората не видяха в никоя политическа сила алтернатива. Затова трябва да си направим изводи. За да се случи промяната в държавата, българското общество трябва да я поиска. Тя не може да се случи, докато хората седят вкъщи - пред телевизорите и в интернет пространството\", изрази мнение социалистът. Той призова гражданите да бъдат активни в политическия живот и изборите.   \r\nТой обясни, че промяна е нужна и тя е била заявена както от ръководството на БСП, така и от самата партия и от  Националния съвет - става дума за обявен курс на промяна и нова политика. \"Тази промяна се води нееднозначно през последните години. Друг е въпросът колко време е необходимо, за да се случи и кога ще се стигне до крайния резултат - една сериозна победа на парламентарни избори\", подчерта зам.-председателят на ПГ на \"БСП за България\". По думите му смяната на модела в България ще бъде трудна задача, защото интересите, които биха били засегнати са много големи и от БСП ги изпитват на гърба си ежедневно, а най-много ги е изпитала Елена Йончева. \r\n\"За да спечелим местните избори, председателят на партията иска нов кредит на доверие от всички партийни членове. Корнелия Нинова иска подкрепа, за да може в рамките на следващите месеци да проведе такава политика в партията, която да изведе БСП като победител на предстоящите местни избори\", коментира още Свиленски.  \r\nПо повод връщането на БСП в парламента, той заяви: \"Виждаме един парламент, в който ще се говорим повече за социална политика и доходи, за това- българските граждани да живеят по-добре. Няма как да не се отчете нашият принос, тъй като обикаляйки из страната, кандидатите за евродепутати от \"БСП за България\" и народните представители видяха проблемите по места, срещнаха се с избирателите. Обиколихме цяла България с \"Визия за България\" и още тогава констатирахме сериозните проблеми. Радваме се, че повече народни представители също са ги видели и това ще бъде темата на следващия парламентарен сезон\". \r\n\"Със стартовата ни позиция от европейските избори, амбициите ни са за победа на местните избори. Това зависи от работата ни на терен, на място, от общинските организации и областните структури, които ще проведат кампанията. Със смяната на Цветанов, не може да бъде сменен моделът на управление. Докато българските граждани не разберат, че проблемът се казва Бойко Борисов, те ще получават по някой Цветанов, който да реализира политиките на Борисов\", заключи Свиленски.", "date": "2019.06.02", "title": "Георги Свиленски, БСП: Хората трябва да разберат, че проблемът се казва Бойко Борисов"}
{"url": "http://www.focus-news.net/news/2019/06/02/2665366/andrey-slabakov-vmro-bnd-nyama-da-pravya-kompromisi-kato-evrodeputat.html", "text": "Няма да правя компромиси като евродепутат. Това каза режисьорът Андрей Слабаков, който беше избран с преференции за евродепутат в предавнето  „Денят започва с Георги Любенов“  по  БНТ . Той заяви, че като част от гражданската квота на ВМРО не би правил никакви компромиси и, че не са му поставяни условия при издигането на кандидатурата му. \r\n„Тоя филм се казва, че не искам да бъда повече зрител. И смятам, че мога да направя доста по-добър филм от ЕС. Явно нещо са му сбъркани сценаристите или нещо има друго, защото цари някакъв невиждан хаос и бюрокрация, която на мен не ми харесва“, коментира той. \r\nСлабаков посочи, че не харесва това, че европейските проекти се одобряват на ниво документи. „Тоест никой не се интересува какъв е проектът, ако отговаря на някакви изисквания и после гледаме само документи. Според мен трябва да е обратното - първо гледаме дали проектът има смисъл и после искаме документи“, отбеляза той.", "date": "2019.06.02", "title": "Андрей Слабаков, ВМРО-БНД: Няма да правя компромиси като евродепутат"}
{"url": "http://www.focus-news.net/news/2019/06/02/2665374/georg-spartanski-kmet-na-pleven-nashite-duhovnitsi-i-knizhovnitsi-sa-podgotvili-pochvata-za-da-doyde-ognenata-kometa-hristo-botev-i-geroite-za-svobodata.html", "text": "Нашите духовници и книжовници са подготвили почвата, за да дойде огнената комета - Христо Ботев и героите за свободата. Това каза по време на ритуал по повод 143 години от гибелта на Христо Ботев пред паметника на поета-революционер в Плевен кметът Георг Спартански, предаде кореспондентът на  Радио „Фокус“ . „В публикация на плевенска журналистка се цитира писмо от големия български писател Георги Марков до поета революционер, написано повече от сто години след кончината му. В това писмо Георги Марков поставя въпроса - револвер или просвещение, духовна или огнена революция. Мисля, че нямам самочувствието да споря с Георги Марков. Всеки от нас прави своя избор и не трябва да дели понятията духовна революция и революция с огън  и меч“, заяви Георг Спартански.  \r\n„Ботев еднозначно е направил своя избор. В едно нелеко време в което не е било лесно да се избере между хляба и свинеца. Не знаем какво си е мислел, когато е слязъл на българския бряг, целунал е българската земя и е тръгнал да освобождава поробените си братя. Не знаем какви чувства са витаели в сърцето и ума му, когато някои наши сънародници са го гонели от къщите си или са го карали да има плаща хляба за четниците. Вероятно са го мъчили грозни въпроси, но е направил избора си“, отбеляза Георг Спартански. „Постигнал е това, което е писал в огнената и безсмъртната си поезия и в парещата си публицистика. Това, което е казал, го е изпълнил - намерил е гроба си в огъня на революцията“, допълни Георг Спартански.  \r\n„Ние казваме великолепни и високопарни слова в дните, когато сме загубили свои национални герои. Дали го помним в ежедневието, дали сме готови да жертваме живота си за една кауза? Всеки решава - хляб или свинец. Най-големият съдник са тези наши безмълвни, мъртви физически, но вечно живи герои, които ни гледат от бездънното синьо небе. Тяхната присъда е безапелационна и не подлежи на обжалване. Нека всеки прецени пред съвестта си - хляб или свинец. Нека героите са знаме и поука за нас, живите“, посочи Георг Спартански.  \r\nВиолета КРЪСТЕВА", "date": "2019.06.02", "title": "Георг Спартански, кмет на Плевен: Нашите духовници и книжовници са подготвили почвата, за да дойде огнената комета - Христо Ботев и героите за свободата"}
{"url": "http://www.focus-news.net/news/2019/06/02/2665376/vitsepremierat-ekaterina-zaharieva-pozdravi-balgarite-na-ostrov-krit-za-parviya-im-sabor.html", "text": "Вицепремиерът и министър на външните работи Екатерина Захариева поздрави българската общност на остров Крит по случай организирания там първи български събор. Това съобщиха от пресцентъра на  министерството . \r\n„Поздравявам Ви за инициативата да отпразнувате българските бит и култура, както и да затвърдите връзката между сънародниците ни на остров Крит и България“, заяви Екатерина Захариева в поздравителен адрес към Сдружението на българите на остров Крит. Тя подчерта примера, който сънародниците ни дават, за родолюбие и сила на българския дух. \r\nНа 1 и 2 юни в рамките на събора сдружението е организирало изложба \"Нашата България\", включваща фотографии, атрибути и предмети на българското народно творчество и изкуство, традиции и култура. Както на всеки български събор, и на този има вкусна трапеза с традиционни български ястия, както и музика и народни танци. За децата от четирите български неделни училища е предвиден открит урок „Кой е Петко Воевода“. \r\nНа остров Крит в Гърция постоянно живеят около 15 000 българи, а 10 000 идват там като временно работещи, сочат данни на сдружението.", "date": "2019.06.02", "title": "Вицепремиерът Екатерина Захариева поздрави българите на остров Крит за първия им събор"}
{"url": "http://www.focus-news.net/news/2019/06/02/2665358/aleksandar-vulin-pendarovski-tryabva-da-malchi-za-sarbiya-kakto-malchi-za-velika-albaniya.html", "text": "Македонският президент Стево Пендаровски каза в петък, че идеята за „разграничаване“ на Сърбия с Косово може да бъде идея за експерти, журналисти, но не и за отговорни политици, защото е безотговорно да се говори за идея, която по същество е опасна - да се говори за размяна на население и територии, на което сръбският министър на отбраната Александър Вулин отговори, че македонският президент трябва да мълчи за темата за Сърбия и Косово, както мълчи за „Велика Албания“, предава думите му македонското електронно издание  „МКД“ \r\nПендаровски трябва говори за бъдещето на Северна Македония, а не за Сърбия. Как Сърбия ще реши вътрешния си проблем не е тема за президента на Македония, южната ни съседка. Ако идеята за разграничение е \"мрачна и недостойна за 21-ви век\", тогава Пендаровски може да оттегли признаването на Косово от началото на 21-ви век или да осъди агресията на НАТО в Съюзна република Югославия от края на 20-ти век, което доведе до етническо прочистване на сърбите от Косово и Метохия ”, каза Вулин пред сръбската държавна телевизия РТС. \r\nВулин казва, че Пендаровски дължи уважение на Сърбия и още повече дължи уважение на собствения си народ за това, какво мисли за идеята на Тачи и обединението на албанците във \"Велика Албания\". \r\n\"Надяваме се Пендаровски да забелязва, че картата на\" Велика Албания \"е половината от Северна Македония. Ако не е видял тази карта, тогава нека му я покаже Талат Джафери, председателя на Събранието, който без проблем показва тази карта пред телевизионните екрани. Ако той мълчи за Велика Албания, нека мълчи за Сърбия, ”каза Вулин.  Юлиян Марков", "date": "2019.06.02", "title": "Александър Вулин: Пендаровски трябва да мълчи за Сърбия, както мълчи за „Велика Албания“"}
{"url": "http://www.focus-news.net/news/2019/06/02/2665378/premierat-boyko-borisov-izkazvaniyata-na-sotsialistite-e-vse-da-pravyat-bezplatno-no-darom-rabota-nyama.html", "text": "Изказванията на социалистите е все да правят безплатно, но такава даром работа няма. Това каза министър-председателят Бойко Борисов във видео, публикувано във  „Фейсбук“  профила му по време на тяхното посещението му в Сливен заедно с министъра на финансите Владислав Горанов и министъра на земеделието, храните и горите Десислава Танева.  \r\nС тях бе и кметът на Сливен Стефан Радев, който заяви, че при изграждане на новото кръговото кръстовище на ул. „Розова долина“ са им останали 400 000 лв. премиерът каза: „За първи път, от както съм премиер някой ми казва, че са му останали, а не, че не са му стигнали“. Борисов посочи, че останалите им пари, ще бъдат за детска градина. Министър Владислав Горанов коментира, че Десислава Танева, която е областен координатор на ГЕРБ в Сливен и кметът на Сливен Стефан Радев винаги са били коректни в работата си. „Много хубава пожарна се направи в Казанлък. Сигурно над 100 сгради сме направили вече“, добави Борисов. Кметът на Сливен обясни, че има голям интерес към програмата за саниране. „Всички се надяваме да продължи програмата. Никога преди не е правена такава голяма инвестиция при многофамилните жилищни сгради“, изтъкна той. В тази връзка премиерът каза, че в началото програмата за саниране не е била подкрепяна. „Дойде като подарък наготово, не само, че не се радвахте, а ни хейтиха за нея и вие си траехте кметовете тогава. Сега „оле майко“. Ти не правиш ли разлика между олюпените стари сгради и новите, попита премиерът. „Като слушам изказването на социалистите, те са само - кое ще е безплатно, кое ще е даром. Такава даром работа няма. Някой трябва да ги изкара тези пари,“ заяви премиерът. Министър Десислава Танева припомни, че когато е стартирала програмата за саниране тя и тогавашния министър Лиляна Павлова са организирали информативни срещи с хората. По думите ѝ БСП са правили съвещания и са говорили на гражданите, че ще им бъдат взети жилищата. „Не трябва да ви учудва това. Комунистът е свикнал да взима. Те обраха имотите на хората на времето. Обраха им земите, фабриките и къщите. И сега ги върнаха. След 50 години за какво са им. Всичко да е безплатно. Ама кой ще плати?, попита премиерът.", "date": "2019.06.02", "title": "Премиерът Бойко Борисов: Изказванията на социалистите е все да правят безплатно, но даром работа няма"}
{"url": "http://www.focus-news.net/news/2019/06/02/2665377/pleven-pametta-na-hristo-botev-i-zaginalite-za-svobodata-be-pochetena-s-ritual-pred-pametnika-v-grada.html", "text": "Паметта на Христо Ботев и загиналите за свободата бе почетена с ритуал пред паметника на поета-революционер в Плевен, предаде кореспондентът на  Радио „Фокус“ . Детският духов оркестър при НУ „Христо Ботев” изпълни възрожденски песни. Ритуалът продължи с панихида, отслужена от плевенски свещеници. Вокална група „Ботевци пеят“ от НУ „Христо Ботев” представи песен, посветена на поета-революционер. Слово произнесе кметът Георг Спартански. Той подчерта, че Христо Ботев  е постигнал е това, което е писал в огнената си и безсмъртна поезия и в парещата си публицистика. Венци и цветя бяха поднесени  от името на кмета на Общината, председателя на Общинския съвет, Областния управител, народни представители, институции и Единен център за начална подготовка.  \r\nВиолета КРЪСТЕВА", "date": "2019.06.02", "title": "Плевен: Паметта на Христо Ботев и загиналите за свободата бе почетена с ритуал пред паметника в града"}
{"url": "http://www.focus-news.net/news/2019/06/02/2665380/premierat-boyko-borisov-darzhavata-se-upravlyava-ot-dobri-stopani-i-zatova-ima-3-mlrd-lv-izlishak-v-byudzheta.html", "text": "Държавата се управлява от добри стопани и затова има 3 млрд. лв. излишък в бюджета. Това каза министър-председателят Бойко Борисов във видео, публикувано във  „Фейсбук“   по време на тяхното посещение в Сливен. „Сега всички искат саниране, ама като говориха тогава Нинова, Радев, Данчо Цонев, не му харесвало санирането. А в същото време имало пари, ама не се управлявало добре държавата. Когато не се управлява добре държавата, няма пари. Сега се управлява добре и затова има пари. Сега видяха 3 млрд. излишък и докато не ги изхарчат не може. Управлява се от добри стопани, затова има“, изтъкна Борисов.  \r\nБорисов се срещна с граждани до новия пробив на улица в квартал „Република“. Те заявиха, че новата придобивка им харесва, но ще им трябват повече пейки. Премиерът заръча на кмета на Сливен да осигури необходимите пейки. „Отиваш при обработващо предприятие - 5 пейки поне за 200-300 лв. ще ги. Хващаш Общината, намираш някой да е дърводелец, ще им ги направите с малко бетон и ще ги сковете с дървени дъски, ще ги боядисате и ще ги направяте. Тези жени като ме видят ще кажат - не си ни направил обещаните пейките. Каквото кажете трябва да го правите. Хората помнят като за наследство. Може да направиш 1000 пейки на друго място, но те ще се сетят за тези двете“, добави премиерът.", "date": "2019.06.02", "title": "Премиерът Бойко Борисов: Държавата се управлява от добри стопани и затова има 3 млрд. лв. излишък в бюджета"}
{"url": "http://www.focus-news.net/news/2019/06/02/2665373/kardzhali-s-podnasyane-na-tsvetya-i-ventsi-v-grada-byaha-otbelyazani-143-godini-ot-gibelta-na-poeta-revolyutsioner-hristo-botev-i-pocheteni-padnalite-za-svobodata-na-balgariya.html", "text": "С поднасяне на цветя и венци пред Паметника на Освободителите в Градската градина в Кърджали бяха отбелязани 143 години от гибелта на поета-революционер Христо Ботев и бяха почетени падналите за свободата на България, предаде кореспондент на  Радио \"Фокус\"  . Тържественият ритуал по повод Деня на Ботев и на саможертвата на хилядите герои, дали живота си за свободата на родината, започна с полагане на венци и цветя от Общината и държавни институциии, обществени организации и политически партии.  \r\nТочно в 12.00 часа сирените в Кърджали в продължение на 2 минути оповестиха отдаването на всенародна почит към паметта на Ботев и на загиналите за Свободата на България. Всички пешеходци и пътни превозни средства с оставане на място почетоха паметта на падналите за България. \r\nДарина ДЕЕНИЧИНА", "date": "2019.06.02", "title": "Кърджали: С поднасяне на цветя и венци в града бяха отбелязани 143 години от гибелта на поета-революционер Христо Ботев и почетени падналите за свободата на България"}
{"url": "http://www.focus-news.net/news/2019/06/02/2665383/sport-bostan-pobedi-seynt-luis-sas-72-v-tretiya-mach-ot-finala-v-nhl.html", "text": "Бостън постигна внушителна победа със 7:2 като гост на Сейнт Луис Блус и поведе с 2:1 победи във финалната серия за Купа Стенли. Бруинс вкараха три гола в първия период, за да имат пълна доминация над мач номер три, който се проведе в Сейнт Луис. Разписаха се Патрис Бержерон, Чарли Койл и Шон Курали.  \r\nДомакините приемаха мач за Купа Стенли за първи път от 49 години, но нямаше какво да празнуват. Дейвид Пастарнак добави още един гол само 41 секунди след старта на втория период, за да даде на Бостън предимство от 4:0. Иван Барбашев върна поне за малко надеждата на Сейнт Луис, но Тори Круг направи 5:1. След 5 минути от третата част Колтън Парейко намали на 2:5. В края на срещата Бостън се възползва от предимството си и вкара още две попадения чрез Ноел Ачари и Маркус Йохансон.  \r\nВратарят на Бруинс Туука Раск направи 27 спасявания. \r\nЧетвъртата среща е в понеделник отново в Сейнт Луис.", "date": "2019.06.02", "title": "Спорт: Бостън победи Сейнт Луис със 7:2 в третия мач от финала в НХЛ"}
{"url": "http://www.focus-news.net/news/2019/06/02/2665375/pernik-gradat-se-pokloni-red-podviga-na-hristo-botev-i-na-padnalite-v-borbite-za-svobodata-i-nezavisimostta-na-balgariya.html", "text": "Перник се поклони ред подвига на Христо Ботев и на падналите в борбите за свободата и независимостта на България. Това съобщиха от пресцентъра на  Общината . Под звуците на Духовия оркестър с диригент Трифон Трифонов бяха беше отдадена почит пред бюст паметника на революционера пред едноименната професионална гимназия. На стража застанаха облечени в опълченски униформи представители на местното дружество \"Традиция\".  \r\nВенци и цветя поднесоха кметът на Перник Вяра Церовска, народни представители, областният управител, представители на политически партии и граждани.  \r\nТочно в 12.00 ч. бяха задействани мощно сирените в града. Всички запазиха минута мълчание в израз на признателност и почит към делото на Христо Ботев и героите, загинали за свободата на България. \r\n„Ботев е светъл пример за всеки от нас. Нека преклоним глава пред паметта и делата на Ботев и всички български герои“, заяви директорът на гимназията.", "date": "2019.06.02", "title": "Перник: Градът се поклони ред подвига на Христо Ботев и на падналите в борбите за свободата и независимостта на България"}
{"url": "http://www.focus-news.net/news/2019/06/02/2665384/premierat-boyko-borisov-inspektira-izgrazhdaneto-na-nova-prechistvatelna-stantsiya-za-piteyni-vodi-v-kotel.html", "text": "Премиерът Бойко Борисов инспектира изграждането на нова пречиствателна станция за питейни води в Котел. Това стана ясно от видео, публикувано в профила на Борисов във  „Фейсбук“ . Чрез съоръжението ще се реши проблемът с варовика и замътването на водата в града при обилни валежи. „Пречиствателната станция е готова, работи на автоматичен режим, тестваме я“, информираха премиера Борисов от ръководството на съоръжението. Министър-председателят добави, че в неговите мандати са изградени над 70 такива обекта в страната.  \r\n„Едно голямо благодаря на правителството и на премиера, затова че ни подкрепи в това важно начинание. Котел е възникнал, благодарение на тези три извора, който са близо до нас. Това ни дава живот“, каза кметът на Котел Коста Каранашев.  \r\nСтанцията ще пречиства 200 куб. метра вода на час от карстовия извор на р. Изворска, който снабдява града, чрез реагентна обработка и филтриране през бързи пясъчни филтри. След това водата ще се обеззаразява, с което ще се гарантира високото й качество.  \r\nСтойността на проекта е близо 3 млн. лв. За изпълнението му от бюджета на Министерството на регионалното развитие и благоустройството от 2017 г. досега са осигурени малко над 2,5 млн. лв. Предстои остатъкът от средствата също да бъде предоставен на местната администрация.  \r\n„България не е само жълтите павета, животът го има и тук“, заяви по време на инспекцията премиерът Борисов.", "date": "2019.06.02", "title": "Премиерът Бойко Борисов инспектира изграждането на нова пречиствателна станция за питейни води в Котел"}
{"url": "http://www.focus-news.net/news/2019/06/02/2665388/ministar-temenuzhka-petkova-shte-uchastva-v-sreshta-na-visoko-ravnishte-energiyna-sigurnost-v-regiona-v-sarbiya-na-3-yuni.html", "text": "Министърът на енергетиката Теменужка Петкова ще участва в среща на високо равнище „Енергийна сигурност в региона“. Това съобщиха от пресцентъра на  министерството . В рамките на събитието ще бъдат обсъдени политики за енергийна сигурност в региона на Югоизточна Европа, ролята на инфраструктурата за сигурността на газовите доставки, значението на международното сътрудничество за стабилността и сигурността на доставките, зеленият растеж като фактор за икономически ползи и инвестиции и др.  \r\nФорумът ще се проведе на 3 юни в град Белград, Република Сърбия.", "date": "2019.06.02", "title": "Министър Теменужка Петкова ще участва в среща на високо равнище „Енергийна сигурност в региона\" в Сърбия на 3 юни"}
{"url": "http://www.focus-news.net/news/2019/06/02/2665387/blagoevgrad-trafikat-po-glaven-pat-e-79-v-rayona-na-kresnenskoto-defile-e-intenziven-shofyorite-pravyat-riskovi-izprevarvaniya.html", "text": "Трафикът по главен път Е-79 в района на Кресненското дефиле е интензивен, шофьорите правят рискови изпреварвания, съобщи слушател на  Радио „Фокус“ .", "date": "2019.06.02", "title": "Благоевград: Трафикът по главен път Е-79 в района на Кресненското дефиле е интензивен, шофьорите правят рискови изпреварвания"}
{"url": "http://www.focus-news.net/news/2019/06/02/2665386/afp-deset-dushi-sa-zaginali-v-rezultat-na-izraelskite-raketni-udari-v-siriya.html", "text": "Израел извърши въздушни удари в Сирия в неделя в отговор наизстреляни ракети от съседната страна, заявиха военните, след които беше съобщено за десет убити, включително сирийски войници и чуждестранни бойци, предава  AFP . \r\nИзраелската армия заяви, че две ракети са били изстреляни от Сирия в планината Хермон в района на окупираните от Израел Голански възвишения късно събота, а едната дори е била \"изстреляна от територията на Израел\". \r\nСпоред базираната в Лондон Обсерватория за човешките права в Сирия, която не уточнява националността на чуждестранните бойци, те са загинали в резултат на  ракетни удари близо до столицата Дамаск, където са разположени сирийски войски, ирански сили и бойци на „Хизбула“.  Юлиян Марков", "date": "2019.06.02", "title": "АFP: Десет души са загинали в резултат на израелските ракетни удари в Сирия"}
{"url": "http://www.focus-news.net/news/2019/06/02/2665379/haskovo-s-ventsi-i-patriotichni-stihove-v-topolovgrad-be-pochetena-pametta-na-botev-i-zaginalite-za-svobodata.html", "text": "С венци и патриотични стихове в Тополовград бе почетена паметта на Ботев и загиналите за свободата. Това съобщиха от пресцентъра на  Общината . Да отдадат почит към подвига на Ботев и героите, отдали живота си за свободата на България, на церемонията пред паметника на загиналите се събраха служители от общинската администрация, представители на политически партии и движения, родолюбиви граждани, деца. Сред тях беше заместник-кметът на Община Тополовград Маргарита Георгиева. \r\nСлово произнесе Райна Зотова – секретар на местното читалище. Вълнуващи изпълнения на ботеви стихове представиха рецитаторите Ангел Крумов и Иван Янчев. С едноминутно мълчание присъстващите отдадоха почит пред паметта на героите. Тържествената церемония завърши с поднасяне на венци и цветя пред паметника на загиналите.", "date": "2019.06.02", "title": "Хасково: С венци и патриотични стихове в Тополовград бе почетена паметта на Ботев и загиналите за свободата"}
{"url": "http://www.focus-news.net/news/2019/06/02/2665389/ministar-predsedatelyat-boyko-borisov-inspektira-obnovyavaneto-na-natsionalnoto-uchilishte-za-folklorni-izkustva-filip-kutev-v-kotel.html", "text": "Министър-председателят Бойко Борисов инспектира хода на ремонтите дейности в Националното училище за фолклорни изкуства „Филип Кутев“. Това съобщиха от  правителствената информационна служба .Проектът е финансиран по Оперативна програма „Региони в растеж“ 2014-2020 г. и е на обща стойност почти 3.8 млн. лв.  \r\nВ рамките на проекта ще бъде подменена дограмата, ще бъде изградена нова осветителна инсталация и мерки за подобряване на енергийна ефективност на вече съществуващите учебни корпуси и общежития, както и ще бъде осигурена достъпна среда за хора в неравностойно положение. Предвидено е и закупуването на специализирано оборудване в съответствие с нуждите на учениците. Проектът включва и изграждането на нова многофункционална зала. Символичната първа копка на ремонта бе направена на 24 май тази година, като срокът за изпълнение е до 15 януари 2020 г.  \r\nЗаедно с премиера Борисов обновяването на Националното училище за фолклорни изкуства „Филип Кутев“ провериха министърът на образованието и науката Красимир Вълчев, финансовият министър Владислав Горанов, кметът на Котел Коста Каранашев.  \r\nКметът Каранашев информира министър-председателя Бойко Борисов, че след като се въведат иновации в музикалното училище в Котел, то ще може да приема даровити деца от различни страни на Балканите. А преподавателският състав е най-добрият в страната. Премиерът Борисов обеща пълна подкрепа от страна на правителството по този проект. Министър-председателят отбеляза още, че идеята е по този начин учебното заведение да се превърне в балканско училище за музикални инструменти.", "date": "2019.06.02", "title": "Министър-председателят Бойко Борисов инспектира обновяването на Националното училище за фолклорни изкуства „Филип Кутев“ в Котел"}
{"url": "http://www.focus-news.net/news/2019/06/02/2665385/veliko-tarnovo-sled-nad-40-godishno-prekasvane-v-grada-otnovo-ima-byust-pametnik-na-hristo-botev.html", "text": "След над 40-годишно прекъсване във Велико Търново отново има бюст-паметник на Христо Ботев. Монументът, който се намира в центъра на града, бе открит от кмета инж. Даниел Панов и деца от ОУ „Христо Ботев”, предаде репортер на  Радио „Фокус” – Велико Търново . Церемонията бе част от честванията по повод Деня на Христо Ботев и загиналите за свободата на България. Програмата започна с изпълнения на Смесен хор за обработен фолклор от село Самоводене. Последва традиционният сиренен вой и приемане на почетния караул на Национален военен университет „Васил Левски”.  \r\nСлед официалното откриване на паметника градоначалникът благодари на всички, които са помогнали за осъществяването на родолюбивия акт и подчерта, че Велико Търново го дължи не само на Ботев, но и на всички наши предци, дали живота си за родината. Инж. Панов приветства децата и младежите от Велико Търново, които за поредна година участваха в Националния поход „По стъпките на Ботев”. През 2019-та те бяха близо 100, като се очаква последната група да се върне днес. Заупокойна молитва и освещаване на монумента направи отец Давид Йовчев. След това официалните лица, представители на образователни институции, неправителствени организации и десетки граждани поднесоха венци и цветя в знак на признателност. Пред паметник „Майка България” ученици от ПМГ „Васил Друмев” изнесоха литературна композиция под надслов „Спасена памет”, посветена на 143-годишнината от гибелна на Христо Ботев.  \r\nЧест бе отдадена и пред паметниците „Васил Левски”, „Паметник на обесените”, „Стефан Стамболов”, „Велчова завера”, Паметната плоча на загиналите и гробовете на Венета и Иванка Ботеви. Там също бяха положени венци и цветя.  \r\nВ програмата освен кметът Панов участваха още неговите заместници, народни представители, областният управител проф. Любомира Попова, председателят на Общинския съвет Венцислав Спирдонов, ректорите на двата университета в града, председателите на общинските комитети „Васил Левски” и „Христо Ботьов”, общественици, ученици и стотици граждани.  \r\nЛуиза ТРАНЧЕВА", "date": "2019.06.02", "title": "Велико Търново: След над 40-годишно прекъсване в града отново има бюст-паметник на Христо Ботев"}
{"url": "http://www.focus-news.net/news/2019/06/02/2665382/predsedatelyat-na-narodnoto-sabranie-tsveta-karayancheva-v-nay-skoro-vreme-shte-imame-edin-dobar-zakon-za-rozata.html", "text": "В понеделник изтича срокът за подаване на предложения между първо и второ четене на Закона за розата. Това каза пред журналисти председателят на Народното събрание Цвета Караянчева, която е в Казанлък, за да участва в заключителните празнични прояви от програмата на Фестивала на розата, предаде кореспондент на  Радио „Фокус” . Караянчева поясни, че е сформирана работна група и се взимат предвид и мненията на розопроизводителите, включително и на малките розопроизводители, които изразяват също своите забележки по закона. „В най-скоро време ще бъде вкаран в зала, но нека оставим време да се изчистят всички проблемни моменти, за да можем да направим един закон, който да е в полза на всички розопроизводители. Ние никога не задържаме закони. Когато Комисията по земеделие и Министерство на земеделието кажат, че всичко е готово, мине през втора комисия, няма никакъв проблем на следващия ден, тъй като е на второ четене и не е необходимо да минат 24 часа, веднага да влезе в зала и в най-скоро време да имаме един добър закон.”, заяви Цвета Караянчева. \r\nСлавяна ГАЙДАРОВА", "date": "2019.06.02", "title": "Председателят на Народното събрание Цвета Караянчева: В най-скоро време ще имаме един добър Закон за розата"}
{"url": "http://www.focus-news.net/news/2019/06/02/2665393/premierat-boyko-borisov-masovo-romite-zapochnaha-da-rabotyat-v-mnogoto-kompanii-koito-doydoha-v-balgariya.html", "text": "Масово ромите започнаха да работят в многото компании, които дойдоха в България. Това каза министър-председателят Бойко Борисов във видео, публикувано във  „Фейсбук“   по път за село Тича, община Котел.  В Сливен ни разказаха, че вследствие на многото компании, които дойдоха, заради липсата на работна ръка, взимат роми, обучават ги по три месеца, квалифицират ги и масово работят вече“, заяви Борисов. Премиерът Борисов отбеляза, че е грехота в Община Котел да няма развито животновъдство. „И то най-развитото и скъпо животновъдство. 100 % екологично чисто. Говеда, овце“, посочи той.  \r\n„Проблемът с водоснабдяването в село Тича ще бъде разрешен. За проекта правителството отпусна 7 млн. лева“, заяви кметът на община Котел Коста Каранашев. „Като дойдох преди 2-3 години, тук нямаше път между тези населени места. Ями. Не път. Нямаше водоснабдяване, нито канализации“, добави премиерът. „Видя ли ромите, колко много работят“, отчете Борисов. „7 млн. сме дали за водоснабдяване и канализация. За да има вода във всяка къща“, обърна се министър-председателят към гражданите на село Тича, „Парите сме ги отпуснали“, добави той.  \r\n„Изселниците от Турция как си идват в България и колко си им харесва. Много обичат да си приказват, но това е най-видимото. Има две партии в местните райони, това са ГЕРБ и ДПС и битката е между двете партии. Населението в Тича е 95 % мюсюлмани“, добави, той като отбеляза, че 58% като резултат има ГЕРБ на европейските избори в селото.  \r\n„Това как сме го постигнали. Преди три-четири години дойдох и село по село сме го планирали. Водоснабдяване, канализация, път, площад, кът. И сега хората казват „Хайде и другите пътища“, добави той. „Държим внимателно и толерантно между двете партии, но битката си е за всеки глас непрекъсната“, поясни той. „Има населени места, където един – двама само говорят български език. Трудно се намират да ни преведат. Но, гледай пътя, всичко ново. Пътища, вода и канализация“, изтъкна премиерът.  „Аз когато дойдох с джип, едвам стигнах. Помня го като ден днешен. По един метър бяха дупките“, припомни той.", "date": "2019.06.02", "title": "Премиерът Бойко Борисов: Масово ромите започнаха да работят в многото компании, които дойдоха в България"}
{"url": "http://www.focus-news.net/news/2019/06/02/2665392/poroy-i-gradushka-prichiniha-navodneniya-i-problemi-v-haskovo-obzor.html", "text": "Централната градска част на Хасково беше наводнена след паднали големи количества дъжд и градушка на 1 юни. От 21.30 ч. до 22.30 ч. за по-малко от час над града са се излели над 62 л/кв. м. Градушката не е нанесла поражения.  \r\nСамо за около един час са подадени 260 сигнала на 112. Няма пострадали граждани. В първите минути на бедствието е имало сигнали за бедстващи хора, на които екипи на пожарната са оказали съдействие. Те са били блокирани в мазета и дворове на къщи и не са могли да излязат. Реката в Хасково не е преляла. Според спасителните екипи създалите се бедстващи условия са вследствие на непочистените шахти. Огромното количество вода е нанесло щати най-вече по уличната инфраструктура, има и наводнени магазини, мазета и подземни гаражи.  \r\nНа 2 юни кметът на Хасково Добри Беливанов свика кризисен щаб, за да анализира щетите от проливния дъжд, като в заседанието участваха представители на пожарна, полиция, „Общинска полиция“ и ВиК. Щабът е отчел, че няма прекъснати пътища до села в общината, а всички улица в града са проходими. Установено е пропадане на част от мост над дере по бул. „Никола Радев“ (пътя за кв. „Болярово“). Свлякла се е земна маса в участък от около 6-7 метра от тротоара на пътя, подкопан е с около 20 сантиметра и асфалтът. Това наложи временно ограничаване на движението в този участък на платното заради вероятност от пропадане. Повече от 20 отводнявания са извършили служителите на пожарната. Отстранени са паднали дървета на улиците „Ихтиман“ и „Драгоман“. \r\nБез ток са били селата Нова Надежда и Узунджово, прекъсване на електричеството е имало и в хасковските квартали „Куба“, „Любен Каравелов“ и „Ручока“. Още на 1 юни електрозахранването е възстановено. Наводнени са били денонощен магазин до Бизнесцентъра, магазин за цветя до Бизнесцентър 2, магазин за авточасти на бул. „България“. Свлякла се е ограда на двор на улица „Кавала“ 15. Водата е отнесла части от оградата на близкия бул. „България“, което е наложило затварянето на пътя за кратко. Техника на ОП „Екопрогрес“ е разчистила платното и движението е възстановено малко след полунощ. Има сигнал и за наводнен сватбен салон до сградата на ПГТАТ „Н. Вапцаров“, като в момента на наводнението в салона е имало сватбено тържество. Получени са сигнали за отнесени от водата автомобили. Такава кола на улица „Акация“ се е блъснала в няколко други, паркирани на улицата. Водата е повлякла автомобил до сградата на ОДМВР - Хасково. Живеещи в блок 28 в кв. „Бадема“ са сигнализирали, че колите им, оставени на паркинга на блока, са повдигнати от водата. Разчистването на нанесените от бурята щети се извършва от работници на ОП „Екопрогрес“ и на почистващата фирма „Грийн партнърс“. \r\nЗа Радио „Фокус“ кметът Добри Беливанов съобщи, че обстановката е овладяна и нанесените от бурята щети не са били сериозни. Той обясни, че комисия ще направи оглед на пострадалите къщи. По думите му не са установени сериозни повреди по електропреносната мрежа, аварийни екипи на електроразпределителното дружество отстраняват единични аварии. „Продължаваме да следим ситуацията и да реагираме своевременно. Всички служби работят“, допълни Беливанов. \r\nЦветилена СИМЕОНОВА", "date": "2019.06.02", "title": "Порой и градушка причиниха наводнения и проблеми в Хасково (ОБЗОР)"}
{"url": "http://www.focus-news.net/news/2019/06/02/2665394/stara-zagora-zhiteli-na-grada-se-pokloniha-pred-podviga-na-botev-i-zaginalite-za-svobodata.html", "text": "Стотици жители на Стара Загора дойдоха пред паметника на Христо Ботев, за да преклонят глава пред подвига  тържествен на гениалния поет-революционер и хилядите знайни и незнайни герои дали живота си за свободата на България. Това съобщиха от пресцентъра на  Община Стара Загора . \r\nНачалото на тържествения общоградски ритуал бе дадено с огненото  стихотворение на Ботев „Моята молитва”, което изпълни водещият Христофор Недков. Той припомни пътя на поета, тръгнал на борба за народа си. „Сверете си мечтите и сърцата, сверете ги с часовника на Ботев”, призова актьорът. \r\nНа церемонията присъстваха Иванка Сотирова, зам.-кмет на Община Стара Загора, Петя Чакърова и Красимир Червилов, заместник областни управители, общински съветници, тук бяха и депутати от Старозагорския район. Военният оркестър и почетна рота на Втора механизирана бригада също участваха в ритуала. \r\n„Днес е 2 юни. След минута цяла България ще потъне в мълчание в памет на загиналите за свободата ни, всеки по своему ще се отдаде на размисъл, ще направи съпоставка с днешното време. Ще си припомним всички знайни и незнайни герои дали живота за България. Малцина са участниците в съпротивителното движение, които толкова безкористно следват идеала си. Ботев жертва живота си, живот – истинска голгота. Нека да покажем как трябва да ценим и съхраняваме онова, което ни е завещано, за да бъде България свободна и независима. По ботевски да изпълним мисията си”, каза в словото си Иванка Сотирова. \r\nВенци на признателност бяха поднесени от Община Стара Загора, Общински съвет Стара Загора, областен управител, Втора механизирана бригада, Средно училище „Христо Ботев”. Малки и големи старозагорци отрупаха с цветя паметника на Христо Ботев, както и на Хаджи Димитър в подножието на Аязмото.  \r\nТочно в 12 часа, когато зазвучаха сирените, старозагорци сведоха глава и застинаха в знак на почит към загиналите за свободата на отечеството.", "date": "2019.06.02", "title": "Стара Загора: Жители на  града се поклониха пред подвига на Ботев и загиналите за свободата"}
{"url": "http://www.focus-news.net/news/2019/06/02/2665381/plyus-infomakedonniya-malak-e-vulin-za-da-zaglushi-pendarovski.html", "text": "Малък е Вулин, за да заглуши Пендаровски, пише журналистът Бранко Геровски в коментар в македонското електронно издание  “Плюс Инфо“ , представен без редакторска намеса \r\nМинистърът на отбраната на Сърбия Александър Вулин реагира остро на изявление на македонския президент Стево Пендаровски в петък, че идеята за корекция на границата между Белград и Прищина е немислима и отвратителна. \r\nБрей, брей, брей ... Прочетох тази \"остра\" забележка и трябва да ви кажа, че Вулин, един от най-нестабилните министри на Вучич, пак се е обърка;л и кой знае за кой път демонстрира трагичната си дезориентация. \r\nТози човек очевидно не знае, че у нас, за разлика от Сърбия, президентът е президент на всички граждани, от всички етнически общности. Не вярвам, че албанците в Сърбия приемат Вучич като свой президент. Това не е нашият случай. Пендаровски е президент на всички, не само защото вече е част от общата политическа култура, но и поради личните му отношения. \r\nВ допълнение, Вулин не осъзнава, че всички граждани на Македония са загрижени за влошаването на отношенията между Белград и Прищина. Всички смятаме, че това застрашава мира и стабилността в целия регион, което може да има отрицателно въздействие върху нашата страна. \r\nИ за разлика от Македония, където отношенията между албанците и македонците се управляват сравнително успешно (въпреки всички грешки и злини от миналото, а дори и след кратка и мръсна война през 2001 г.), управляващата сила в Сърбия, но също и голяма част от местните опозиционни политици, все още живеят с илюзията, че само те могат да се справят с албанците и да ги държат в покорство. Виждаме резултата - от година на година, стъпка по стъпка, Белград губи контрол над територията, която някога се е смятала за \"сърцето на Сърбия\", а сега, според самия Вучич, е \"гангрената на Сърбия\". \r\nИ докато Вулин и сръбските управници живеят с митовете за \"Велика Албания\" и \"Велика Сърбия\", докато чертаят нови и нови граници в главите си, провокирани от упоритостта на техните съперници от Прищина, ние, гражданите на Македония, си представяме Балканите като свят без граници, като регион, в който свободните нации ще си сътрудничат, ще се социализират, ще пътуват по новопостроени магистрали и няма да се отдалечат един от друг, а напротив, ще се сближат. \r\nИ затова всички в Македония - или тук, за да не преувеличаваме, мнозинството от гражданите на тази страна - са наистина убедени, че идеята за всяка нова демаркация е мрачна и недостойна за 21-ви век. Както казва и нашият президент Стево Пендаровски. Достатъчно ни бяха тези глупави граници! \r\nПендаровски, просто и ясно изразява нашето мнение и с него достойно ни представя международно. Няма по-достойно нещо от това да казва истината. И той има конституционното задължение да представлява тази държава. \r\nАко помисли малко по-добре, Вулин ще разбере, че изявлението на Пендаровски е израз на уважение към Сърбия. Но дали смее и дали може да мисли по-добре? Вероятно това е мисловна  операция, на която Вулин не е способен, тъй като е човек с душата и с мислите за \"славните\" поражения на Сърбия от миналото, човек, който все още не осъзнава кой е провокирал \"агресията на НАТО срещу Сърбия\" и защо Македония призна Косово. Вулин вероятно спи с картата на \"Велика Албания\" под възглавницата и после сънува кошмари. Той и тези като него са затворници на миналото и никога не успяват да насочат погледа си към бъдещето. \r\nТова обаче е проблем за Сърбия, а не за Македония. Неприличният опит на министър Вулин да заглуши човек, който свободно размишлява, както и се чувства, е национален спорт в тази страна. Но този човек, който сега трябва да бъде заглушен, не е просто човек, той е президент на съседна държава, избран законно и легитимно, с което са му дадени  не само конституционните отговорности, които му принадлежат, но и важни политически задължения. \r\nПендаровски не бива, не може и няма да позволи да бъде заглушаван от никого. Мълчанието не е работа, за която този народ избира и заплаща.  Юлиян Марков", "date": "2019.06.02", "title": "„Плюс Инфо“(Македонния): Малък е Вулин, за да заглуши Пендаровски"}
{"url": "http://www.focus-news.net/news/2019/06/02/2665390/iskren-veselinov-vmro-shte-iska-pregled-na-koalitsionnoto-sporazumenie-za-upravlenieto.html", "text": "ВМРО ще поиска преглед на споразумението, по което работи управляващата коалиция. Това каза Искрен Веселинов заместник-председателят на ВМРО и на парламентарната група „Обединени патриоти“ в предаването  „Неделя 150“  по  БНР . \r\n„Смятам, че това е нормално. Ние сме по средата на мандата и ако нещо не върви, трябва да заявим, че не върви и да търсим решение на проблемите. Това е първото, което трябва да се направи и всичко оттам насетне ще последва естествено“, каза той в интервю за предаването „Неделя 150“ на програма „Хоризонт“. \r\nВеселинов определи като „логичен“ резултата на ВМРО на европейските избори, „като резултат от работата, която партията свърши в парламента и управлението“. „Тръгнахме без тревога към тези избори“, каза още той. \r\nПричината за съществуването на формата „Обединени патриоти“ беше да се извади ДПС от властта. \r\nВеселинов каза още, че единодействие в така наречената „малка коалиция“ няма от есента на миналата година. \r\n„Нямаме намерение да поставяме въпроса за това споразумение, но имаме намерение да разберем съществуват ли партньорите ни като такива. Бихме инициирали такава среща, ако видим желание за съвместна работа. Инициирахме достатъчно поводи, но без конкретен резултат“.  \r\nВ същото време Веселинов определи като „нормална“ комуникацията с ГЕРБ.", "date": "2019.06.02", "title": "Искрен Веселинов: ВМРО ще иска преглед на коалиционното споразумение за управлението"}
{"url": "http://www.focus-news.net/news/2019/06/02/2665397/nimh-zhalt-kod-za-intenzivni-valezhi-gramotevichni-buri-i-usloviya-za-gradushki-e-obyaven-v-9-oblasti-na-stranata-za-3-yuni.html", "text": "Жълт код за интензивни валежи, гръмотевични бури и условия за градушки е обявен в 9 области на страната за 3 юни. Това показва справка на сайта на  НИМХ . Предупреждението е в сила за областите Видин, Монтана, Враца, Плевен, Ловеч, Пловдив, Пазарджик и София град и Софийска област. На места в тези области се очакват количества дъжд до 25 – 30 л/кв.м, локално и повече.", "date": "2019.06.02", "title": "НИМХ: Жълт код за интензивни валежи, гръмотевични бури и условия за градушки е обявен в 9 области на страната за 3 юни"}
{"url": "http://www.focus-news.net/news/2019/06/02/2665391/inzh-daniel-panov-kmet-na-veliko-tarnovo-nash-dalg-e-da-sme-edinni-i-da-rabotim-za-detsata-na-veliko-tarnovo-i-balgariya-taka-shte-dokazhem-che-sme-dostoyni-naslednitsi-na-predtsite-si.html", "text": "Осигуряването на по-добро бъдеще за децата на Велико Търново и на България ще ни направи достойни наследници на предците ни – тези, на които отдаваме почит днес. Това каза кметът на Велико Търново инж. Даниел Панов в словото си по повод Деня на Ботев и загиналите за свободата на Родината, предаде репортер на  Радио „Фокус” – Велико Търново . На първо място градоначалникът изрази радостта и вълнението си от това, че след повече от 40 години в старопрестолно Търново отново има паметник на революционера. Той подчерта, че това е акт, който търновци дължат не само на паметта на Ботев, но и на България като жители на нейната Духовна и историческа столица. „ \r\nЗащото Велико Търново е град, чиито жители първи почитат паметта на Ботев и загиналите за свободата на България още в годината след Освобождението. Град, в който живяха най-свидните след България на Ботев – съпругата му Венета и дъщеря му Иванка. Благодаря на всички, които помогнаха и се ангажираха с тази родолюбива инициатива – фондация „Христо Ботйов”, комитет „Васил Левски”, Национален военен университет, архитект Драгомир Йосифов, фирмата изпълнител на нужните строителни и благоустройствени дейности. Думите не могат да опишат величието на Христо Ботев”, каза още в словото си кметът Панов. Той допълни и, че до днес духа на революционера и поет живее във всички българи и най-вече в младите, които знаят, почитат и предават неговия завет.  \r\n„Нека наша кауза бъде да създаваме условия за тяхното все по-добро бъдеще. Бъдете сигурни – по този начин ще усетим силно духа на Ботев и българските герои. Защото те живяха и се бориха, за да ни има на днес, за да бъде България свободна, независима и силна европейска държава. А наш дълг е да сме единни и да работим за децата на Велико Търново и на Родината. Защото те са бъдещето и те трябва да бъдат над злободневието, над личните и особено над политическите стремежи. Така ще докажем, че сме достойни наследници на онези, за които днес звучаха сирените”, посочи още кметът на Велико Търново и завърши с думите: „Да живее България!”. \r\nЛуиза ТРАНЧЕВА", "date": "2019.06.02", "title": "Инж. Даниел Панов, кмет на Велико Търново: Наш дълг е да сме единни и да работим за децата на Велико Търново и България, така ще докажем, че сме достойни наследници на предците си"}
{"url": "http://www.focus-news.net/news/2019/06/02/2665399/premierat-boyko-borisov-v-smesenite-rayoni-bitkata-mezhdu-gerb-i-dps-e-ogromna-zashtoto-se-nadprevarvame-koy-shte-napravi-poveche-za-horata.html", "text": "В смесените райони битката между ГЕРБ и ДПС е огромна, защото се надпреварваме кой ще направи повече за хората. Това каза министър-председателят Бойко Борисов във видео, публикувано във  „Фейсбук“  по време на посещение в село Филаретово заедно с кмета на Котел Коста Каранашев и министъра на финансите Владислав Горанов. \r\nКметът Коста Каранашев обясни, че от 1986 г. в селото не е имало асфалтирана улица. „Предстои ни откриване на пенсионерски куб, а по един проект сме осигурили и безплатна медицинска помощ – ще идва една медицинска сестра по график и бабите и нуждаещите се ще получат всичко, от което имат нужда. За всички с доходи под 340 лв. има осигурена и безплатна юридическа помощ“, каза още той. Каранашев уточни, че всяка година във Филаретово се правят по няколко улици и тази година ще се продължи в същия дух. \r\nВ отговор на искане на хората от Филаретово да се поставят легнали полицаи премиерът Бойко Борисов заяви: „Като имаше дупки, колите караха бавно. Направиха асфалта – сега дай да направим легнали полицаи. Те дупките играеха тази роля. Само пари харчим“. \r\nПред журналисти Борисов заяви, че е доволен от това, което е видял по време на обиколката си. „Но минавам да чуя хората, а не аз да съм доволен. Вчера видяхте световната агенция „Стандард енд Пуърс“ какво дава за България - стабилност, много добри инвестиции на правителството - именно в инфраструктурата, която хората желаят. Защото хората от предишното село, в което бяхме, нямат вода в чешмата – не могат да сготвят вкъщи, не могат да се изкъпят“, коментира Борисов. \r\n„Понеже много в София се спекулира с ГЕРБ и ДПС – има ли други партии тука, в смесените райони, освен ГЕРБ и ДПС? Няма други партии и битката е огромна. И то не за друго, а защото се надпреварваме кой ще направи повече за хората. Нашата кметица тук спечели точно с 1 глас при повторното преброяване. Така че на жълтите павета много обичат да говорят политолози и социолози, но нека да дойдат да видят хората“, каза още Борисов. На въпрос как ще коментира изказванията на лидера на БСП Корнелия Нинова от сутринта Борисов отговори: „Не искам да се занимавам с нея“. \r\nПремиерът се срещна и с жителите на село Соколарци. Кметът на Община Котел Коста Каранашев припомни, че преди време в село Соколарци е имало проблем с питейната вода, който е бил разрешен със закупуване на нови тръби с отпуснати от правителството средства. „Сега виждаш колко много изселници ни спират и ни се радват. Сега като се подобряват условията си идват от Турция“, посочи Борисов.  \r\nСпоред кмета на община Котел Коста Каранашев преди години е имало натиск за затваряне на училището в село Соколарци. Той увери, че учебното заведение се поддържа добре и няма да допуснат то да затвори врати. Премиерът го попита дали имат налични училищни автобуси, на кметът отговори положително. „Много говорят, много са устати. Къде сме били през социализма. Могат ли да оставят смесените райони, където има и мюсюлмани и християни без вода, без канализация, без път, без нищо“, попита премиерът. „Това е на всички нас, правителството работи добре, събира пари. Вие знаете кой е добрият стопанин – това е този, който изкара и заделя, една част за семейство, друга част да инвестира. Те искат каквото имаме да се изхарчи и децата ни да ги задължим да плащат. Викат, сега имало излишък, дай да го похарчим. Ами ще го похарчите, но затова, от което хората имат нужда“, добави премиерът.", "date": "2019.06.02", "title": "Премиерът Бойко Борисов: В смесените райони битката между ГЕРБ и ДПС е огромна, защото се надпреварваме кой ще направи повече за хората"}
{"url": "http://www.focus-news.net/news/2019/06/02/2665400/stara-zagora-polskiyat-aktyor-yan-englert-otkri-svoya-zvezda-s-imeto-si-i-posadi-dravche-v-aleyata-na-lipite.html", "text": "Полският актьор Ян Енглерт, който спечели сърцата на поколения българи с ролята на отец Ередия и който снощи получи специалната награда на кинофестивала „Златната липа“ за цялостен принос в киното, днес откри своя звезда с името си и посади свое дръвче в Алеята на липите в Стара Загора. Това съобщиха от пресцентъра на  Общината . Осемгодишната Мирела Дюлгерова от детско-юношески хор „Жарава” впечатли Ян Енглерт с изпълнението на песента „Излел е Дельо хайдутин“ в негова чест. \r\nНа пресконференция по-рано Ян Енглерт разказа как е бил избран за ролята на отец Ередия във филма на Въло Радев „Осъдени души” и каква каква е съдбата на Едит Салай, която изигра ролята на Фани Хорн. Той обясни, че не е виждал  и чувал Едит Салай от премиерата на филма. Предполага, че е във Франция, но вероятно никога повече не е била актриса.  \r\nЗа ролята го избрали случайно. Първоначално му предложили ролята на американеца, а  ролята на Фани на полската актриса – Янковска Чешляк. За ролята на Ередия виждали Омар Шариф, а продукцията трябвало да бъде българо-френска, но от Франция поставили условие режисьорът да бъда французин. Въло Радев се оттегля, защото наистина иска да направи този филм и започва да търси актьори от соцлагера. „За първи път пристигнах в София, за да премеря костюма за ролята на американеца. Някъде към 21 часа, когато беше минала пробата, при мен дойде асистентът на Въло Радев. Помоли ме да помогна на полската актриса, защото пробите с другите актьори не вървяха. През нощта изиграхме сцената в студиото в Бояна. 15 минути след като приключих ми предложиха да приема ролята на Ередия. Първо отказах, след това се съгласих”, разказа Ян Енглерт. \r\nПо това време Янковска Чешляк получила предложения от изтъкнат полски режисьор и отказва ролята на Фани. В продължение на два месеца Енглерт пътува между Полша и България за пробни снимки с други актриси за ролята на Фани. Някъде около седмица преди началото на процеса Въло Радев решава, че Едит Салай ще изпълни тази роля. „Така изглеждаха нещата – отново стечение на обстоятелствата. Най-кратката дефиниця на щастието в професията, която упражнявам е да се окажеш в правилното време, на правилното място и в правилната компания”, обобщи актьорът.", "date": "2019.06.02", "title": "Стара Загора: Полският актьор Ян Енглерт откри своя звезда с името си и посади дръвче в Алеята на липите"}
{"url": "http://www.focus-news.net/news/2019/06/02/2665404/gadzeta-delo-sport-yuventus-vzima-ikardi-paulo-dibala-go-smenya-v-inter.html", "text": "Интер и Ювентус вече преговарят за размяна на двама аржентинци - Мауро Икарди с Пауло Дибала. Ключово в случая е желанието на бившия капитан на черно-сините Икарди, който е пред раздяла с Интер, но в същото време не иска да напуска Италия. Очаква се двата клуба да финализират сделката още преди началото на юли. Ясни са и намеренията на Антонио Конте. Новият треньор на Интер е поставил условие клубът да се раздели с Икарди и на неговото място да бъде привлечен Дибала, за да има повече опции в атака.", "date": "2019.06.02", "title": "„Гадзета дело Спорт\": Ювентус взима Икарди, Пауло Дибала го сменя в Интер"}
{"url": "http://www.focus-news.net/news/2019/06/02/2665402/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове. Това съобщиха от  ГД „Гранична полиция“ .  На ГКПП Лесово ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до м.август.", "date": "2019.06.02", "title": "ГД „Гранична полиция“: Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2019/06/02/2665401/predsedatelyat-na-narodnoto-sabranie-tsveta-karayancheva-prisastva-na-praznika-na-rozata-v-kazanlak.html", "text": "Председателят на Народното събрание Цвета Караянчева присъства на Празника на розата в Казанлък и на ритуала „Розобер“ в розовите градини край града. Тя се включи в празничното шествие в центъра на Казанлък. Това съобщиха от пресцентъра на  Народното събрание . \r\n„За поредна година сме в тази благодатна равнина, в долината на тракийските царе, на розата, на древните традиции и на динамичното бъдеще“, заяви Цвета Караянчева в приветствието си към жителите на града. Тя им благодари за трудолюбието и гостоприемството, за това, че поддържат своите традиции и ги предават на идните поколения.  \r\nПредседателят на парламента пожела на младите хора да останат тук не само заради любовта към родния край, но и защото имат възможности за работа, образование и култура.", "date": "2019.06.02", "title": "Председателят на Народното събрание Цвета Караянчева присъства на Празника на розата в Казанлък"}
{"url": "http://www.focus-news.net/news/2019/06/02/2665396/kathimerini-sled-izborite-v-solun-shte-e-slozhno.html", "text": "След изборите в Солун ще е сложно заради новата пропорционална система, коментира електронното издание на гръцкия вестник  Kathimerini .  \r\nНяма съмнение, че Никос Тахиаос или Константинос Зервас ще бъдат избрани за кмет на Солун в неделя. Въпросът е дали ще може да контролира общинския съвет. Системата на простото пропорционално представителство, въведена съгласно плана за преструктуриране на местното самоуправление, заплашва да парализира Община Солун, основно в ущърб на града. \r\nКато начало, за първи път в историята Солун ще има слаб кмет с малцинство в съвета. Сегашният Янис Бутарис има 29 от своите хора в 49-членния съвет; Тахиаос  има 11, а Зервас само седем, според изхода на първия кръг миналата неделя. При такъв малък екип нито кметът, нито партията ще могат да вземат решения без сериозно противопоставяне. Започвайки с председателя на общинския съвет, втория най-овластен след кмета, всяка отделна политика и решение ще бъдат предмет на договаряне. На кого трябва първо да угоди кмета? Математиката не помага. За всяко решение, той ще трябва да слезе по стълбата - и в този случай, това е наистина дълга стълба, с рекордни 16 политически партии, представени в общинския съвет на Солун. Повечето, ако не и всички, ще поискат нещо в замяна на подкрепата за всяко решение, а председателят на съвета ще се изправи пред постоянна несигурност. \r\nДа кажем, че кметът разреши проблема с председателя и може да избере осемте му заместници.  Съветниците, избрани с листата на Зервас, ако той все пак спечели, не са достатъчни, за да покрият всичките осем места. Ако междувременно Тахиаос се раздели с осем от своите съветници и един председател, той няма да има достатъчно избрани представители, които да работят в други области. А това означава повече пазарлъци, за да може кметът да намери кандидати от другите партии. След като кметът успее да изгради йерархия, той ще трябва да изпълни програмата, за която е избран. \r\nДали някой честно вярва, че някой от тези длъжностни лица ще може да взима решения - понякога решаващи - своевременно и да ги прилага, когато всяка сесия ще е за жонглиране на различните парчета от политическия пъзел и хора със собствени интереси? Ако представителите на всичките партии  заявят позицията си в рамките на определеното им време, това означава, че всяка сесия ще надхвърли определеното й време.  Юлиян Марков", "date": "2019.06.02", "title": "Kathimerini: След изборите в Солун ще е сложно"}
{"url": "http://www.focus-news.net/news/2019/06/02/2665395/veliko-tarnovo-143-godini-ot-geroichniya-pohod-na-botevata-cheta-i-gibelta-na-hristo-botev-byaha-otbelyazani-v-svishtov.html", "text": "С общоградско поклонение в Свищов бе почетена паметта на Христо Ботев и на загиналите за свободата и независимостта на България. Това съобщиха от пресцентъра на  Общината . Пред паметника на Свободата в крайдунавския град, се събраха родолюбиви българи обединени от желанието да отдадат заслужена почит на един от най-светлите идеали на българския народ – Христо Ботев. Директорът на дирекция „Култура и културно наследство“ Росен Маринов прочувствено рецитира стихотворението „Майце си“, с което успя да предаде вълнението, трепета и любовта на великия българин към майка му и към Родината. Слово пред присъстващите произнесе председателят на Общински съвет – Свищов д-р Кристиян Кирилов, който каза, че със силата и магията на своите слова, и със своята саможертва Ботев е показал пътя, който е трябвало да извърви българският народ, за да изгрее свободата. В речта си д-р Кирилов изброи редица достойни свищовци, чиято съможертва е гордост за днешното поколение и допълни, че те са част от родовата памет на Свищов. „Няма по-достоен пример за патриотизъм от техния подвиг, защото той е израз на силната любов към Отечеството и на стремежа им да видят родината си свободна!“, допълни още той. \r\nВенци и цветя в знак на признателност бяха поднесени от името на кмета на община Свищов Генчо Генчев, председателят на ОбС – Свищов д-р Кристиян Кирилов, Военно формирование 28880 - Белене, СА „Димитър А. Ценов“, Районното управление на МВР, Районна служба „Пожарна безопасност и защита на населението”, неправителствени организации, културни и образователни институции, политически партии, пенсионерски клубове и граждани. \r\nТочно в 12.00 часа, по традиция от 1948 година, двуминутен вой на сирени оповести отдаването на всенародна почит към паметта на Ботев и на загиналите за свободата на България. За достойното отбелязване на паметния ден допринесоха военнослужещите и духовият оркестър от Военно формирование 28880 –  Белене.", "date": "2019.06.02", "title": "Велико Търново: 143 години от героичния поход на Ботевата чета и гибелта на Христо Ботев бяха отбелязани в Свищов"}
{"url": "http://www.focus-news.net/news/2019/06/02/2665405/blagoevgrad-za-poredna-godina-zheni-gerb-provedoha-initsiativa-po-sluchay-denya-na-deteto-parvi-yuni.html", "text": "За поредна година Жени ГЕРБ - Благоевград проведоха инициатива по случай Деня на детето – първи юни. Това съобщиха от пресцентъра на  ПП ГЕРБ – Благоевград . Децата от Благоевград бяха зарадвани и изненадани по случай празника. Те имаха възможност да оцветяват рисунки в специално осъществен кът по повод празника.   \r\nДесетки малки и големи деца посетиха къта и се включиха в рисуването и оцветяването. Всички участници получиха като награда за участието си любимото си изкушение за лятото – сладолед. \r\nТази инициатива отново показва отношението на Жени ГЕРБ - Благоевград към най-малките жители и гости на града. На всички празници, съсловната организация на жените организират инициативи, които са насочени към децата.", "date": "2019.06.02", "title": "Благоевград: За поредна година Жени ГЕРБ проведоха инициатива по случай Деня на детето – първи юни"}
{"url": "http://www.focus-news.net/news/2019/06/02/2665410/tass-malu-drayer-shte-e-noviyat-vremenen-lider-na-sotsialdemokratite-v-germaniya.html", "text": "Малу Драйер, министър-председател на федералната провинция Германия Рейнланд-Пфалц, временно ще поеме задълженията на председателя на Социалдемократическата партия на Германия (СДП) на мястото на Андреа Нелес, която в неделя обяви оставката си от поста на лидер на СДП и ръководител на нейната фракция в Бундестага. Това съобщи вестник Bild, цитирайки собствените си източници, предава  TACC . \r\nДнес ръководството на партията ще обсъжда ситуацията. Задълженията на ръководителя на фракцията на СДП в Бундестага ще бъдат временно изпълнявани от сегашния заместник на Налес - Ролф Мютцених. \r\nНалес обяви оставката си от поста председател на СДП и ръководител на фракцията в Бундестага в светлината на провала на партията на европейските избори, в които социалдемократите заеха трето място в Германия, като загубиха около 12 процента в сравнение с 2014 година. Освен това, за първи път от повече от 70 години СДП загуби парламентарните избори във федерална провинция Бремен, където християндемократите отбелязаха победа.  Юлиян Марков", "date": "2019.06.02", "title": "ТАСС: Малу Драйер ще е новият временен лидер на социалдемократите в Германия"}
{"url": "http://www.focus-news.net/news/2019/06/02/2665407/pazardzhik-zhiteli-i-gosti-na-grada-se-pokloniha-pred-pametnika-na-botev-na-ploshtad-saedinenie.html", "text": "Жители и гости на Пазарджик отдадоха почит и се поклониха пред паметника на Христо Ботев на площад „Съединение“ в Пазарджик, предаде репортер на  Радио „Фокус“ – Пазарджик . Отбелязването на Деня на Ботев и загиналите за свободата на България започна с поетична композиция, включваща и стихове на поета-революционер, която бе изпълнена от актьори от Младежки театър „Приятели“. Цветя в знак на признателност към саможертвата на Ботев и всички дали живота си за свободата на България поднесоха представители на Областната и Общинска администрация, на Областната дирекция на МВР, на политически партии, на Съюза на офицерите и сержантите от запаса и резерва и Съюза на ветераните от войните, на образователни и културни институции, много граждани. \r\nАлбена ЖИЛЕКОВА", "date": "2019.06.02", "title": "Пазарджик: Жители и гости на града се поклониха пред паметника на Ботев на площад „Съединение“"}
{"url": "http://www.focus-news.net/news/2019/06/02/2665398/dobrich-kavarna-otdade-pochit-na-golemiya-poet-revolyutsioner-hristo-botev.html", "text": "В Градският парк в Каварна с общоградско поклонение бе отбелязан Денят на Ботев и на загиналите за свободата и независимостта на България. Това съобщиха от пресцентъра на  Общината . \r\n„Уважаеми дами и господа, скъпи българи, наш дълг е да предадем Ботевите завети на бъдните поколения за пример и упование в моменти на трудност и изпитания. Нека и ние като него с гордост и плам да обичаме своето Отечество и с твърдост и последователност да работим за неговото добруване. Да пазим земята на Ботев и никога да не забравяме колко славен народ сме ние, българите.  \r\nОбичайте България!“, отправи своето тържествено слово кмета на Каварна Нина Ставрева.  \r\nВeнци и цвeтя пpeд пaмeтникa на Христо Ботев поднесоха община Каварна, Общински съвет-Каварна, Исторически музей, Народно читалище „Съгласие-1890“ , ОУ\"Йордан Йовков\", сдружение „Съюз на пенсионерите-2004“, учители, ученици, граждани, родолюбци и политически партии.", "date": "2019.06.02", "title": "Добрич: Kаварна отдаде почит на големия поет-революционер Христо Ботев"}
{"url": "http://www.focus-news.net/news/2019/06/02/2665411/galina-stoyanova-kmet-na-kazanlak-116-te-praznitsi-na-rozata-sa-vazhvala-i-poklon-pred-truda-na-vsichki-rozoproizvoditeli-i-rozoprerabotvateli-koito-sazdavat-technoto-zlato-na-sveta.html", "text": "След като в 12.00 часа сирените възвестиха с едноминутно мълчание да бъде почетена паметта на Ботев и загиналите за свободата на Блъгария, бе дадено началото на традиционното празнично шествие под надслов „Началото...”, предаде кореспондент на  Радио „Фокус” . В шествието взеха участие състави и читалищни формации от община Казанлък и гостуващи формации от страната и чужбина. \r\n„Тази година празниците са уникални, защото представят най – уникалния продукт, който се получава от красивата роза – Дамасцена – българското розово масло, което съдържа 283 компонента, които го правят най – качественото розово масло в света”, каза в приветствието си кметът Галина Стоянова пред присъстващите на площад „Севтополис” казанлъкчани и гости на града. „То получава златни медали и награди на изложенията в Лондон, Париж, Милано, в целия свят, защото българското розово масло е най – качествено и най – търсено от всички порфюмерийни индустрии по света”, допълни тя. Кметът подчерта, че 116-те празници на розата са възхвала и поклон пред труда на всички розопроизводители и розопреработватели, които създават течното злато на света и пазят традицията такава, каквато е от векове. Стоянова изрази почитта си към трудолюбието и гостоприемството на казанлъчани и изрази благодарност към домакините за това, че и днес посрещат гости от цял свят. „Казанлъчани, дръжте здраво корена си тук в Долината, за да я правим по – красива и да я предадем през вековете”, каза още кметът Галина Стоянова. \r\nСред официалните гости на събитието бе и председателят на Народното събрание Цвета Караянчева, която заедно със заместник – министърът на земеделието Чавдар Маринов бяха в Казанлък за заключителните прояви от 116-я Празник на розата. „Щастлива съм, че съм тук за поредна година в тази благодатна Долина – на тракийските царе, на цариците на розата, на местните традиции и на динамичното бъдеще, на усиления труд, но и на прекрасните фестивали”, каза председателят на Народното събрание. Караянчева изрази благодарност към кмета Галина Стоянова и нейния екип за това, че години наред пазят тази традиция, която ще се предава на поколенията. „За да се върнат тук младите хора и да останат им трябва работа, възможности, образование, култура и любов към родния край”, каза още тя. Председателят на Народното събрание подчерта още, че за нея Казанлък е град на красотата, но и на индустрията, и че в града има разкрит филиал на Техническия университет, който ще подпомага с кадри местната индустрия.  \r\nСъбитията от програмата на 116-ия Празник на розата ще продължат от 20 часа, когато на площад „Севтополис“ ще се състои официалното му закриване. Празничен концерт ще изнесе Военен духов оркестър при 61 Стрямска механизирана бригада - Карлово. От 21 часа ще се проведе Тържествена заря – проверка по повод Деня на Ботев и загиналите за свободата на България.  \r\nСлавяна ГАЙДАРОВА", "date": "2019.06.02", "title": "Галина Стоянова, кмет на Казанлък: 116-те празници на розата са възхвала и поклон пред труда на всички розопроизводители и розопреработватели, които създават течното злато на света"}
{"url": "http://www.focus-news.net/news/2019/06/02/2665409/burgas-provede-se-voenen-ritual-pred-pametnika-na-poeta-i-revolyutsioner-hristo-botev-v-znak-na-priznatelnost-kam-revolyutsionera-i-zaginalite-za-svobodata-na-balgariya.html", "text": "Проведе се военен ритуал пред паметника на поета и революционер Христо Ботев в Бургас в знак на признателност към революционера и загиналите за свободата на България, предаде репортер на  Радио „Фокус“ – Бургас . Пред паметника на Ботев в Приморски парк бе отслужена заупокойна молитва от бургаското православно духовенство. След това се проведе тържествен ритуал по отдаване на военни почести и полагане на венци и цветя по повод 143 години от смъртта на великия поет и герой на България. Жители и гости на града поднесоха цветя и венци в знак на почит. Цветя на признателност поднесоха и зам. областният управител Севдалина Турманова, кметът на Бургас Димитър Николов, зам.-кметът Йорданка Ананиева, както и общински съветници. \r\nМария КУРТЕВА", "date": "2019.06.02", "title": "Бургас: Проведе се военен ритуал пред паметника на поета и революционер Христо Ботев в знак на признателност към революционера и загиналите за свободата на България"}
{"url": "http://www.focus-news.net/news/2019/06/02/2665414/premierat-boyko-borisov-v-denya-v-koyto-se-preklanyame-pred-botev-tryabva-da-imame-naum-che-samo-tolerantnostta-e-spasyavala-balgariya-ot-tova-koeto-ni-se-e-sluchvalo.html", "text": "В деня, в който се прекланяме пред героите и Ботев, трябва да имаме наум, че само толерантността е спасявала България от това, което ни се е случвало. Това каза министър-председателят Бойко Борисов във видео, публикувано във  „Фейсбук“  по време на посещение в село Ябланово заедно с кмета на Котел Коста Каранашев, министъра на образованието и науката Красимир Вълчев, министъра на финансите Владислав Горанов и министъра на земеделието, храните и горите Десислава Танева. \r\nБорисов инспектира ремонтирания път в село Ябланово. „Преди не можеше да се мине тук от дупки, а сега каква панорама, каква красота. Сега хората идват си, ходят си, пътуват си спокойно и са доволни и щастливи. И това е най-верният начин да живеем в толерантност. И в днешния ден – когато се прекланяме пред паметта на загиналите  за освобождението, пред героите, пред Ботев, винаги едно наум трябва да имаме, че само толерантността е спасявала България от това, което ни се е случило. Защото тук, на тези места, са изселвани десетки хиляди български мюсюлмани, давали са жертви. И е много поучително да го има в учебниците по история. Ако тогава не са били НАТО и Варшавският договор толкова силни, Косово щеше да е тук, в България, по време на този процес. А сега по селата – аз нарочно ги питам как се казват хората, и все са мюсюлмански имена. И как ни се радват и как ни обичат. А ги лъжеха, че като дойдем ще ги изселим и ще бутнем джамиите. Плашеха ги, че ние ще направим това, което комунистите направиха. А ние им направихме пътища, канализация, животновъдство, поминък и т.н.“, коментира Борисов. \r\nМинистър-председателят изслуша желанията на хората от селото за ремонт на част от улиците, за които твърдят, че различните кметове през годините не са направили нищо, след което Борисов заяви: „То ако всички бяха правили по една магистрала, нямаше сега да правим шест заедно“. \r\nНа искания на мъже от селото да се изгради стадион и спортна зала, Борисов посочи: „Залата ще ви я направим, за друго не обещавам“. Министър-председателят заръча на земеделския министър Десислава Танева да обърне внимание на хората в селото, които имат над 800 овце, и да им помогне да си решат проблемите.", "date": "2019.06.02", "title": "Премиерът Бойко Борисов: В деня, в който се прекланяме пред Ботев, трябва да имаме наум, че само толерантността е спасявала България от това, което ни се е случвало"}
{"url": "http://www.focus-news.net/news/2019/06/02/2665403/pazardzhik-desetki-zhiteli-v-tsentara-na-grada-uvazhiha-s-dvuminutno-malchanie-godishninata-ot-gibelta-na-hristo-botev.html", "text": "Десетки жители в центъра на Пазарджик уважиха с двуминутно мълчание и и спиране на место 143-ата годишнина от гибелта на революционера Христо Ботев и неговата чета във Врачанския балкан точно в 12.00 часа, когато прозвуча и традиционното сирена, предаде репортер на  Радио „Фокус“ – Пазарджик . При подаването на сигнала почти всички пешеходци от различни възрасти в централната част на града преустановиха движението си по улиците и площадите, докато премина звуковият сигнал. Единствено трафикът на моторни превозни средства не беше преустановен, но се забелязаха и възрастни шофьори, които отбиха в страни от пътните платна и изчакаха края на сирената.  \r\nАлбена ЖИЛЕКОВА", "date": "2019.06.02", "title": "Пазарджик: Десетки жители в центъра на града уважиха с двуминутно мълчание годишнината от гибелта на Христо Ботев"}
{"url": "http://www.focus-news.net/news/2019/06/02/2665415/emil-kabaivanov-kmet-na-karlovo-botev-e-nash-duhoven-kumir.html", "text": "На 2 юни ние коленичим пред паметта на нашите предци, дали живота си за свободата на България. Почитаме всички, които са посветили живота си, за да има днес свободна България! На тази дата ние търсим и, надявам се, намираме нашите духовни водачи. Ето защо на 2 юни освен, че отдаваме почит на загиналите за свободата и независимостта на България, ние се прекланяме и пред един велик дух, пред един велик българин – Христо Ботев. Човекът, който въплъщава в себе си силата на българския дух и жаждата за свобода!.. Ботев е наш духовен кумир! Той е личност, която въплъщава въжделенията на поколения българи за свобода и независимост. Христо Ботев ще остане такъв и за поколенията! Това каза в обръщението си към стотиците хора, присъствали на тържествения митинг-поклонение на 2 юни в Калофер, кметът на община Карлово д-р Емил Кабаиванов, съобщиха от пресцентъра на  Община Карлово .   \r\nОфициално слово в Деня на Ботев и загиналите за свободата на България произнесе заместник-министърът на образование и науката Таня Михайлова: Преди 143 години един непокорен дух, който и до днес вълнува сърцата и умовете ни със своята възвишена любов и изгаряща сила, дързост и родолюбие, отдава живота си за свободна България. Христо Ботев е роден и предназначен от необяснимите стихии - да бъде голям човек, да води подире си, да прави епоха. Неговото дело и слово заемат централно място в историческата памет на народа и вдъхновяват със своята отдаденост и жертвоготовност. Той вярва пламенно, че свободата се изгражда в душите и сърцата. И го показва на дело! Вярата на Ботев е заразителна както за неговите съратници, така и за нас – неговите наследници... Безкрайно смел, дързък, деен – той е пример за това как националната кауза се превръща в дело на личния живот; как борбата на цял народ се превръща в борба на личността; как общото триумфира над индивидуалното... В името на свободата на Отечеството, Ботев не се поколебава да се опълчи дори срещу целия свят! Защото вярва, че свободата на България е най-ценното и ще заплати всяка цена, за да се бори за нея! \r\nОфициалните гости, сред които – народни представители, заместник-областният управител Евелина Апостолова, председателят на Общински съвет Карлово Теодор Шойлеков, командирът на 61-ва Стрямска механизирана бригада – бригаден генерал Деян Дешков, командирът на военно формирование 22 680 – Димитър Мерудийски, заместник-кметовете на община Карлово Антон Минев, Данка Люртова и Стойо Карагенски, секретарят общината Стефан Стефанов и др., положиха цветя и се поклониха пред мемориала на гениалния Ботев. С вой на сирена и сведени глави стотиците, дошли в родния град на поета-революционер, почетоха паметта на героите, дали живота си за свободна България. \r\nВ навечерието на 2 юни в Калофер се състоя тържествена проверка-заря. Почетните роти от 61-ва Стрямска бригада прие нейния командир – бригаден генерал Деян Дешков, който в словото си припомни величавия подвиг на Ботев и неугасващата памет за революционера. В тържествения концерт участваха Представителният духов оркестър на Националната гвардейска част и група „Епизод”.", "date": "2019.06.02", "title": "Емил Кабаиванов, кмет на Карлово: Ботев е наш духовен кумир"}
{"url": "http://www.focus-news.net/news/2019/06/02/2665406/kyustendil-s-pametno-slovo-i-podnasyane-na-ventsi-i-tsvetya-na-pametnika-bulair-beshe-otbelyazan-denyat-na-botev-v-grada.html", "text": "С паметно слово и поднасяне на венци и цветя на паметника „Булаир” беше отбелязан Денят на Ботев в Кюстендил, предаде репортер на  Радио „Фокус” - Кюстендил . Отдаването на почит се състоя на Арката на площад „Велбъжд”. В 12.00 часа воят на сирените оповести минутите за преклонение. Всички хора в централната част на града станаха прави и запазиха мълчание. Една от най-старите традиции на свободна България, поклонението и изразяването на почит към подвига на безсмъртния Ботев, неговите храбри четници и на всички герои, дали живота си за свободата и независимостта на България, събра на едно място много от жителите на областния център. На Арката на площад „Велбъжд” присъстваха кметът на Община Кюстендил Петър Паунов, председателят на Общинския съвет Михаела Крумова, областният управител Виктор Янев, представители на общинската и на държавната администрации, на политически партии, патриотични организации.  \r\nВ словото беше посочено, че всяка година, на 2-ри юни, България застива в мълчание и свежда глава пред делото на Ботев, Левски и всички знайни и незнайни българи, отрекли себе си и принесли се пред олтара на Отечеството. В останалите 364 дни от годината трябва да се говори на децата, на младото поколение що е то България, Отечество, Свобода. По този начин да се посее в душите и умовете им идеалите завещани от Ботев и всички загинали за свободата и независимостта на България, за да израснат свободни и достойни българи и европейци, пазещи най-свидното човешко достояние – свободата – и помнейки, че: „Тоз, който падне в бой за свобода, той не умира!”.  Присъстващите поднесоха венци и цветя на паметника на 13-ти пехотен Рилски полк. „Поклон пред саможертвата, изключителни сърца, увековечени в рая. Надявам се да имаме смирение и постоянство в тази добродетелност, за да може да следваме тази пътека, да възпитаваме децата си. С преклонени глави и със смирени сърца, с добротолюбие да следваме стъпките им. Благодарност и поклон пред тези наши герои, които правят тази светла пътека завинаги”, каза кметът на Община Кюстендил Петър Паунов. От своя страна областният управител Виктор Янев заяви, че България винаги е имала и има нужда от пора като Ботев. „Ние трябва да гледаме в посока към единна, свободна и справедлива Европа”, каза Виктор Янев. \r\nВенцеслав ИЛЧЕВ", "date": "2019.06.02", "title": "Кюстендил: С паметно слово и поднасяне на венци и цветя на паметника „Булаир” беше отбелязан Денят на Ботев в града"}
{"url": "http://www.focus-news.net/news/2019/06/02/2665412/pazardzhik-v-regionalniya-istoricheski-muzey-se-pazi-kopie-ot-poslednoto-pismo-na-botev-do-semeystvoto-mu.html", "text": "Един от ценните експонати, които пази и до днес Регионалният исторически музей в Пазарджик е копие на писмото, което Ботев дава на Димитър Горов, каза за  Радио „Фокус“ – Пазарджик  директорът на музея Борис Хаджийски. Той обясни, че това е писмото да семейството на поета, което започва с известната фраза „Мила ми Венето, после отечеството си, най-много любя тебе…”. „Във фонда на Регионалния исторически музей в Пазарджик се пази копие на това писмо. То е дадено на Димитър Горов, след като слиза от парахода „Радецки”. Ботев му предава писмото до жена си Венета, дъщеря си Иванка и сина си Димитър“, уточни Хаджийски.  \r\nТой каза също, че двамата братя – Димитър и Атанас Горови, подкрепят Христо Ботев през целия си живот. По-малкият Атанас загива като четник в сраженията на Милин камък, а по-големият - Димитър, винаги заделя от средствата си, за да подпомогне не само Христо Ботев, но и други наши революционери. \r\nАлбена ЖИЛЕКОВА", "date": "2019.06.02", "title": "Пазарджик: В Регионалния исторически музей се пази копие от последното писмо на Ботев до семейството му"}
{"url": "http://www.focus-news.net/news/2019/06/02/2665418/d-r-kaloyan-ivanov-stomatolog-hraneneto-okazva-vliyanie-varhu-zdraveto-na-zabite.html", "text": "Храненето оказва влияние върху здравето на зъбите. Това каза за  Радио „Фокус“ – Пирин  д-р Калоян Иванов, стоматолог от Благоевград. По думите му храненето е основен фактор за здравето както на млечните зъби, така и на постоянните. „Всички храни, които са богати на въглехидрати и на прости захари – влияят върху здравето. В такъв случай ако не се поддържа оптимална хигиена на зъбите, то това води до развитие на кариес, влошаване на състоянието на зъбите и впоследствие болка при децата“, каза още д-р Калоян Иванов. Той коментира и въпросът свързан с настинките и вирусните инфекции, за това дали оказват влияние върху временните зъби на децата. „Вирусните инфекции не оказват влияние конкретно върху зъбите на децата. При вирусна инфекция спада имунитетът, което от своя страна може да доведе до засилване на болката при вече съществуващ кариес или пулпит на временните зъби“, посочи д-р Калоян Иванов. \r\nСпециалистът заяви също, че лечението на кариесите на млечните зъби е задължително, тъй като те водят до голям дискомфорт при децата. „Въпреки, че са млечни зъби – те също болят и, когато един кариес на млечен зъб не се лекува, той би довел до пулптит и до възпаление на нерва“, посочи д-р Калоян Иванов. Той допълни, че това от своя страна води до възпаление на тъканите на зъбите, което влияе на пробива на постоянните зъби, които се намират под млечните. „Това може да бъде причина за забавяне на пробива на постоянните зъби. Така, че един кариес на млечен зъб е необходимо да се лекува в най-кратки срокове“, заяви д-р Калоян Иванов. Той коментира и въпросът свързан с възможността за разпространение на кариес от млечен зъб върху съседен. „Разпространението по този начин е неизбежно, когато са в съседство. Причината е, че кариеса е трансмисивно инфекциозно заболяване и се предава на околните здрави зъбни тъкан“, добави д-р Калоян Иванов. \r\nДенис НИКИФОРОВ", "date": "2019.06.02", "title": "Д-р Калоян Иванов, стоматолог: Храненето оказва влияние върху здравето на зъбите"}
{"url": "http://www.focus-news.net/news/2019/06/02/2665419/blagoevgrad-vremenno-se-ogranichava-dvizhenieto-po-pat-ii-19-simitli-gotse-delchev-na-teritoriyata-na-selo-gospodintsi-poradi-ptp.html", "text": "Временно се ограничава движението по път II-19 Симитли - Гоце Делчев на територията на село Господинци поради ПТП. Това съобщиха от пресцентъра на  Агенция \"Пътна инфраструктура\" . Трафикът се осъществява през уличната мрежа на селото.", "date": "2019.06.02", "title": "Благоевград: Временно се ограничава движението по път II-19 Симитли - Гоце Делчев на територията на село Господинци поради ПТП"}
{"url": "http://www.focus-news.net/news/2019/06/02/2665417/kathimerini-upravlyavashti-i-opozitsiya-se-sreshtat-na-vtori-tur-na-izborite.html", "text": "Управляващи и опозиция се срещат на втори тур на изборите, пише електронното издание на гръцкия вестник  Kathimerini \r\nНай-внимателно наблюдаваните състезания ще бъдат за кметското място в Атина, където Костас Бакояни, подкрепян от „Нова Демокрация“ (НД), се изправя срещу Насос Илиопулос и за  областен управител на Атика, където настоящият управител Реуро Дуру от управляващата коалиция излиза срещу Йоргос Патулис от НД. \r\nДруги ключови състезания включват главното гръцко пристанище Пирея, където сегашният Янис Моралис ще се изправи срещу Никос Влачакос, подкрепен от НД, и за северното пристанище Солун, където Никос Тахиаос от НД се състезава срещу Константинос Зервас, също от НД, но неподкрепен от нея. \r\nГоворейки по време на пътуване до Коринт в Пелопонес, където НД има за цел да разшири влиянието си, консервативният лидер Кириакос Мицотакис описа изборите за местните и регионалните власти в неделя като „втората голяма стъпка за политическа промяна“, като добави, че „окончателната ще се случи“ на 7 юли. \r\nЛявото правителство, от своя страна, се надява да компенсира част от загубите, които е претърпяло по време на европейските избори, загубени с повече от девет процента.  Юлиян Марков", "date": "2019.06.02", "title": "Кathimerini: Управляващи и опозиция се срещат на втори тур на изборите"}
{"url": "http://www.focus-news.net/news/2019/06/02/2665423/plovdiv-osem-uchenicheski-rok-grupi-ot-plovdiv-sofiya-i-burgas-se-predstaviha-v-parviya-den-ot-chetvartoto-izdanie-na-scool-rock-fest.html", "text": "Осем ученически рок-групи от Пловдив, София и Бургас се представиха в първия ден от четвъртото издание на S`Cool Rock Fest, който се провежда в парк „Лаута”, предаде репортер на  Радио \"Фокус\" - Пловдив . Събитието бе открито от кмета на район „Тракия” Костадин Димитров. Денят днес започна с уъркшоп за акустични китари. От 17 часа до 22 часа днес на сцената в парк „Лаута” ще излязат 9 ученически рок банди от цялата страна. Входът за концертите е свободен. \r\nФестивалът S`Cool Rock Fest се провежда с подкрепата на Община Пловдив и е част от Културния календар на града за 2019 година. S`Cool Rock Fest е иновативна идея за създаване на традиция в проучването и откриването на млади таланти, да се подпомогне развитието и утвърждаването на рок културата сред учениците и насочване на интересите им към стойностите на световната музикална култура. Стремежът на организаторите е към изготвянето и прилагането на програма, в която дейността на младежите има централна роля, а тяхното изграждане като силни, образовани и вдъхновени европейски граждани е приоритет за бъдещото развитие на града и областта.", "date": "2019.06.02", "title": "Пловдив: Осем ученически рок-групи от Пловдив, София и Бургас се представиха в първия ден от четвъртото издание на S`Cool Rock Fest"}
{"url": "http://www.focus-news.net/news/2019/06/02/2665424/miro-rahnev-homeopat-i-psihoterapevt-homeopatiyata-mozhe-da-se-izpolzva-v-izklyuchitelno-shirok-spektar-ot-zabolyavaniya-ili-kato-pridruzhavashta-medikamentozna-terapiya.html", "text": "Хомеопатията може да се използва в изключително широк спектър от заболявания или като придружаваща медикаментозна терапия към самата конвенционална медицина. Това каза за  Радио „Фокус“ – Бургас  хомеопатът Миро Рахнев. По думите му хомеопатията също не изисква никакви специални диети. Според него твърдението, че по време на хомеопатичното лечение трябва да се спре консумацията било то на кафе, шоколад, цигари или мента, не е напълно вярно. Специалистът добави, че е достатъчно да се изчака около 30-40 минути преди взимането на самия хомеопатичен медикамент. „Медикаментът често се поставя под езика, тъй като по този начин по-лесно достига до кръвообращението, а субстанция като кафе, цигари, мента или какао имат съдосвиващо действие и това може да забави проникването на самия препарат“, добави Рахнев. Според него често срещано мнение е, че тя е много разредена и действа много бавно. Но по този въпрос той е категоричен, че това не е вярно. \r\nМария КУРТЕВА", "date": "2019.06.02", "title": "Миро Рахнев, хомеопат и психотерапевт: Хомеопатията може да се използва в изключително широк спектър от заболявания или като придружаваща медикаментозна терапия"}
{"url": "http://www.focus-news.net/news/2019/06/02/2665425/vzglyad-vav-voynata-sas-s-400-sasht-ponasyat-mnogo-zagubi.html", "text": "Нищо не илюстрира толкова добре неуспехите на политиката на сдържане на Русия като опита да окажат натиск чрез тръбопроводи и търговия с оръжие, особено С-400. Те прекъснаха строителството на „Южен поток“  и получиха „Турски поток“, опитаха да нарушат доставките на С-400 за Турция - подобриха връзките между Москва и Анкара. Сега те се опитват да използват темата С-400, за да окажат натиск върху Индия и да предизвикат смут между Русия и Иран. Резултатът ще бъде точно обратен на очакванията на САЩ, пише руският вестник  „Взгляд“   в статия представена без редакторска намеса. \r\nС-400 се превръща в най-силното геополитическо оръжие на Русия - не военно, а конкретно политическо средство за промяна на разпределението на силите в света. По-точно, дори индикатор за това как се променя ситуацията на световната шахматна дъска. \r\nСамият факт на продажбата на нашата противовъздушна ракетна система във всяка страна води до неща, които са много по-сериозни от постъпленията в руския бюджет на милиарди долари и задълбочаване на военно-техническото сътрудничество с тази конкретна страна. \r\nСлед като миналата година Съединените щати приеха Закона за противодействие на враговете на Съединените щати чрез санкции (CAATSA), в който Конгресът задължи правителството да се противопостави на износа на руски модерни оръжия, Щатите почти автоматично започнаха да заплашват страните, които се решиха на такива покупки. \r\nОсобено когато става дума за съюзници или такива, свързани със сериозни военни договори с Америка. И този натиск води до факта, че тези страни са принудени да се определят. В резултат на това САЩ получават публично отблъскване и огромни загуби на имидж. Всъщност, едно нещо е, когато отслабването на тяхното влияние се случи в мълчание, а съвсем друго, когато в отговор на ултиматум ви се отговори - \"това не е ваша работа\". \r\nТова означава, че политиката на активно противопоставяне на продажбите на С-400 води до факта, че САЩ вредят на себе си, а не на Русия. \r\nИ сега почти по едно и също време има три новини за С-400, две от които потвърждават тази тенденция. \r\nПървият се отнася до факта, че САЩ по същество признават безсмислието на заплахите срещу Турция, която това лято може да получи С-400. В разговор с Ердоган Тръмп се съгласи да сформира съвместна техническа група, която да проучи опасенията на САЩ относно съвместимостта на F-35 и C-400. \r\nТоест, Вашингтон направи първата стъпка към изоставянето на собствените си заплахи да лиши Анкара както от снабдяването с невидимия самолет, така и от участието в неговата производствена програма. В продължение на няколко години Щатите активно притискаха Турция да откаже да закупи C-400, заплашвайки я както със загубата на договори за F-35, така и различни други наказания, включително членството в НАТО (макар че турците са нужни повече на Алианса, отколкото той на тях). \r\nИзнудването на Турция не доведе до нищо - Ердоган не възнамеряваше да се предаде. В резултат на това Тръмп ще трябва да даде заден ход (въпреки че той не е заплашвал лично, действайки предпазливо). Сега американците ще трябва да се съгласят, че турците обещават да поставят F-35 и C-400 в различни райони - така че самолетите да не са в зоната на покритие на ракетните системи. Всъщност - пълно поражение на САЩ. \r\nВтората новина е свързана с друг договор за C-400, сега с Индия. Тук Щатите също се опитват да се намесват. И ако по-рано американските конгресмени предимно говореха по темата на споразумението, подписано от Путин и Моди , то в четвъртък се включи и Държавният департамент, макар и чрез устата на своя анонимен високопоставен представител, но повече от конкретно. \r\nКакто пише Times of India, говорител на Държавния департамент заяви пред репортери, че не е съгласен, че решението на Делхи да купи C-400 от Москва \"няма значение\": \r\n„Този представител не се съгласи с мнението, че закупуването на системата С-400 от Русия няма да има никакви последици, ако тази страна увеличи военните си покупки в САЩ. \r\n„Не съм съгласен с това. С-400 е важен, защото има санкции съгласно закона \"За борба с враговете на САЩ чрез санкции\". Това е важно и защото такива доставки възпрепятстват бъдещото високотехнологично сътрудничество ”, заяви представителят на Държавния департамент. \r\nСделката за С-400 може да доведе до налагане на санкции от страна на САЩ в съответствие със закона \"За борба с враговете на Съединените щати чрез санкции\", който беше приет от Конгреса на САЩ за противодействие на оръжейни покупки от Русия. \r\nТой заяви, че ако Индия реши да закупи системата за противовъздушна отбрана С-400 от Русия, това ще има сериозни последици за двустранните военни връзки. \r\n„Можете да видите много сериозния разговор с нашия партньор на НАТО Турция. Същите проблеми ще възникнат, ако Индия реши да закупи системата С-400 ... Ние не смесваме системи, които използват най-модерните технологии. Закупуването на С-400 създава определени заплахи. Затова тече този разговор сега с Турция. \r\nОтбелязвайки, че няма никакви изключения от закона CAATSA, служителят каза, че има разпоредба, която позволява изключение от президента. \r\n„Всеки случай ще бъде разглеждан индивидуално. Но ми се струва, че основният въпрос е посоката, в която се водят военните отношения на Индия. С кого ще сподели най-модерните технологии и системи за подкрепа? Защото някои решения изключват други решения ”, заяви говорителят на Държавния департамент. \r\n\"Тъй като преговаряме за снабдяването с бойни самолети и други модерни оръжейни системи, решението на Индия относно С-400 ще повлияе на тези дискусии.\" \r\nИндия, чийто най-голям оръжеен партньор остава Русия през последните години, е сключила оръжейни договори със САЩ за 18 млрд. долара. Сега Щатите започват да я заплашват с отказ да доставят оръжие, което е полезно за него. Защото военно-техническото сътрудничество с Делхи е необходимо от Вашингтон, далеч не само по финансови причини. Основната цел е да се доближи до Индия като част от изградената от САЩ линия на сдържане на Китай в Азиатско-Тихоокеанския регион.  Да се мисли, че Индия, която е била обвързана с Русия в продължение на шест десетилетия на най-близкото военно-техническо сътрудничество, ще отиде на демонстративно отхвърляне на вече подписано споразумение с Москва, означава да не  се разбира нищо от геополитическото мислене на индийския политически елит. Защо тогава Щатите заплашват Индия, макар и анонимно? Няма рационален отговор на това, освен че от американският елит просто не могат да мълчат, дори когато им е изгодно. \r\nНо третата новина беше обръщане на темата с факта, че Русия е отказала на Иран в доставката на С-400. Това съобщава Bloomberg, цитирайки дори някои подробности за начина, по който се твърди, че е направено. В Москва „сензацията” беше опровергана, но успя да се разпръсне по целия свят, което, строго погледнато, беше целта на провокацията. Необходимо е да се забие клин между Техеран и Москва, като се разчита на факта, че преди десет години Русия, след като тръгна да затопля отношенията си със САЩ и Израел, постъпи не много честно със своя партньор и замрази доставките на С-300, договорът за който вече беше подписан. \r\nНо сега ситуацията е съвсем различна. И не само защото отношенията на Русия със САЩ са се променили. От 2015 г. Русия действа с Иран като „братя по оръжие” в Сирия, доставката на С-300 беше завършена през есента на 2016 г., политическите връзки на двете страни също станаха по-близки. Иран е на път да се присъедини към пълноправните членове на Шанхайската организация за сътрудничество. Сегашният опит на американците да развалят иранската сделка ще се провали, войната в Сирия ще приключи и ако Иран има нужда от С-400, той ще ги получи. Но сега няма искане или, съответно, отказ. Но има опит за въвеждане на смут в отношенията между двете страни. Особено впечатляващи са заглавията в стила \"Договорът за доставка на С-400е прекратен\" - не става въпрос за договор. \r\nВ същото време най-тъжното за американците е, че когато бъде постигнато споразумение за доставката на С-400 в Иран, комплексите ще се намират не само в Турция и Сирия, но и в Саудитска Арабия, както и в Обединените арабски емирства. И двете страни вече са изразили интерес към закупуване на тези системи за противовъздушна отбрана. Освен това договорът със Саудитска Арабия е подписан през 2017 г., въпреки че конкретните дати все още не са договорени. \r\nТази година ще се проведе посещението на Путин в Саудитска Арабия. И е повече от вероятно, че в хода на него ще бъде обявено точно кога саудитците могат да получат С-400. Дали крал Салман и принц Мохамед също ще бъдат наказани за сътрудничество с Русия? Дори е любопитно да разгледаме този казус, като се има предвид, че саудитците, които оттогава са престанали да разглеждат Вашингтон като владетел на света след времето на Обама, обещават на Тръмп да си купят американски оръжия на стойност почти 100 млрд. долара. \r\nКато се има предвид броят на страните, които се интересуват от доставката на С-400, сега руските производствени възможности са основният лимитиращ фактор. Уви, ограничен. Но те ще растат заедно с нарастващото влияние на Русия в света и падането на влиянието на Съединените щати, които сами по себе си допринасят за това, опитвайки се да застанат на пътя на руските \"четиристотки\".  Юлиян Марков", "date": "2019.06.02", "title": "„Взгляд“ : Във войната със С-400 САЩ понасят много загуби"}
{"url": "http://www.focus-news.net/news/2019/06/02/2665426/sport-dzhampaolo-e-favorit-za-trenyor-na-milan.html", "text": "Милан вече започна търсенето на нов треньор, след като клубът се раздели с Дженаро Гатузо. Според последните информации от Италия, „росонерите“ са набелязали наставника на Сампдория Марко Джампаоло. Двата клуба дори са стартирали преговори за преминаването на 51-годишния специалист на \"Джузепе Меаца\"\". Идеята за назначението на Джампаоло е на легендата Паоло Малдини, който все още не е дал категоричен отговор дали ще приеме ролята на технически директор. Джампаоло има договор със Сампдория за още един сезон, но вече е споделил, че иска да напусне в посока Милан. Росонерите не успяха да се класират за ШЛ, като има вариант да се откажат и от участие в Лига Европа, за да решат проблемите си с финансовия феърплей на УЕФА.", "date": "2019.06.02", "title": "Спорт: Джампаоло е фаворит за треньор на Милан"}
{"url": "http://www.focus-news.net/news/2019/06/02/2665413/plovdiv-gradat-pochete-denya-na-botev-i-na-zaginalite-za-svobodata-i-nezavisimostta-na-balgariya.html", "text": "С поклонение, отдаване на почести и полагане на венци и цветя в Пловдив бе почетена 143-та годишнина от гибелта на българския поет и революционер Христо Ботев, предаде репортер на  Радио „Фокус“ - Пловдив . В церемонията пред паметника на Христо Ботев в Цар Симеоновата градина участваха военнослужещи от гарнизон Пловдив под командването на бригаден генерал Явор Матеев, командир на 68 бригада Специални сили, Представителният духов оркестър на Военновъздушните сили от Пловдив и членове на Комитет „Родолюбие“.   \r\nАнтон Баев - носител на Награда „Пловдив“ за художествена литература каза в официалното си слово, че Ботев бележи високата стойност на Родината в Майката, Вярата и Любовта, и категорично ги отграничава от случващото се сега и тук – няма значение дали това е казано преди 143 години или днес, защото при Ботев границите на Родината не зависят от времето. „Тъкмо времето е истинският герой на тази, а и на всяка трагически велика поезия. Неуподобяването, неописването на природи и герои, а битката с времето. Така първата маска на днешния национализъм е свалена от Ботев: национализмът не е защита на видимото, а на родовата връзка, на кръвта, на първоначалието. Гневът на Ботев се стоварва върху главите на онези патриоти, които си лягат и стават с родината, за да я превърнат в държанка на собственото си благополучие“, каза Баев. По думите му, Ботевите глупци са именно българи, националният гений е най-жесток към своите, не към чуждите. „Понеже своите не виждат по-далеч от собствения си двор, а свободата – в Ботевия всеобемащ смисъл, не вирее из дворове. Това е поредната граница, която Ботевият национализъм ни задава – безкомпромисност първо към себе си, към глупците в нас и наоколо“, каза още Антон Баев.  \r\nЗа да отдадат своята почит в Деня на Ботев и на загиналите за свободата и независимостта на България и да положат венци и цветя пред паметника на Христо Ботев бяха областният управител Здравко Димитров, председателят на Общински съвет - Пловдив – Савина Петкова, народни представители, общински съветници, кметовете на райони, представители на общинската администрация, директори на общински предприятия и многобройни признателни граждани. \r\n„Днес е денят, в който отдаваме заслужена почит на Ботев и на всички загинали за свободата на България“, каза в приветствието си към гражданите на Пловдив и областта Здравко Димитров, областен управител. „Днес полагаме венци и цветя пред паметниците на знайни и незнайни войни, дали живота си за идните поколения. Днес, със сиренен вой ще отдадем чест на отвоювалите нашата свобода. Но и точно днес, всички ние трябва да си дадем сметка какво означава думата „Свобода“ и защо именно тя изисква толкова много жертви“, каза Димитров. \r\n„Нека и занапред се гордеем със свободата на духа, със свободата да вземаме решения, със свободата да изразяваме мнението си, със свободата да градим собственото си и на поколенията бъдеще! Всичко това е извоювано от хилядите патриоти, жертвали себе си и обагрили с кръвта си земята, за да можем днес ние да се гордеем със свободата си! Нека я защитаваме смело, безкомпромисно, отговорно и с мисъл за бъдните поколения! Поклон пред паметта на Ботев и падналите за свободата на България! Нека сведем чело пред техния подвиг, но и да запазим заветите им -  вяра в почтеността, справедливостта, добруването и благоденствието на целия български народ!“, казва още в поздрава си Здравко Димитров.  \r\nЦветана ТОНЧЕВА", "date": "2019.06.02", "title": "Пловдив: Градът почете Деня на Ботев и на загиналите за свободата и независимостта на България"}
{"url": "http://www.focus-news.net/news/2019/06/02/2665430/blagoevgrad-katastrofa-mezhdu-dva-leki-avtomobila-e-prichina-za-ogranichavaneto-na-dvizhenieto-po-pat-ii-19-simitli-gotse-delchev.html", "text": "Катастрофа между два леки автомобила е причина за ограничаването на движението по път II-19 Симитли - Гоце Делчев в село Господинци. Това съобщиха за  Радио „Фокус“ – Пирин  от Областно пътно управление – Благоевград. Причините за инцидента и нанесените щети се изясняват. Преминаването на моторни превозни средства (МПС) в района временно е спряно и в двете посоки.  \r\nБлагоевград. Временно е затворено движението по второкласен път -19 Симитли – Гоце Делчев при село Господинци и в двете посоки поради пътен инцидент, като е въведен обходен маршрут през съседна улица в самото село.  \r\nОт Областно пътно управление – Благоевград отправят апел към водачите на МПС да шофират разумно и да спазват правилата за движение. \r\nДенис НИКИФОРОВ", "date": "2019.06.02", "title": "Благоевград: Катастрофа между два леки автомобила е причина за ограничаването на движението по път II-19 Симитли - Гоце Делчев"}
{"url": "http://www.focus-news.net/news/2019/06/02/2665428/pencho-markishki-fizik-astronomicheskoto-lyato-shte-nastapi-na-21-yuni-v-1854-ch.html", "text": "Астрономическото лято ще настъпи на 21 юни в 18.54 ч. Това каза физикът Пенчо Маркишки от Института по астрономия с Национална астрономическа обсерватория при Българската академия на науките (БАН) в интервю за  Агенция „Фокус”  във връзка с астрономическите явления през месец юни.  \r\n„Астрономическото лято ще настъпи на 21 юни в 18.54 ч. – денят на лятното слънцестоене, който е най-дългият в годината и на нашите географски ширини трае 15 часа и 20 минути. За сравнение, най-късият ден в годината – 22 декември, трае едва 9 часа и 3 минути. Точката на лятното слънцестоене се намира в съзвездието Бик (Телец), близо до границите му с Близнаци и Орион“, заяви Маркишки. \r\nФизикът обясни, че пълнолунието през юни, наричано някога от индианците в Северна Америка „Ягодова Луна“, „Розова Луна“, „Медна Луна“ (на пчелния мед) или „Горещата Луна“, ще настъпи на 17 юни в 11.31 ч. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.06.02", "title": "Пенчо Маркишки, физик: Астрономическото лято ще настъпи на 21 юни в 18.54 ч."}
{"url": "http://www.focus-news.net/news/2019/06/02/2665427/krasimir-dimitrov-stolichna-obshtina-nyama-signali-za-seriozni-intsidenti-vav-vrazka-s-dazhda-v-sofiya.html", "text": "Няма сигнали за сериозни инциденти във връзка с дъжда в София. Това каза за  Агенция „Фокус“  директор на дирекция „Аварийна помощ и превенция“ към Столична община за обстановката в София заради валежите. Той допълни, че има 4-5 сигнала, които са обработили. По думите му те касаят заливане с вода на част от пътното платно, докато водната маса успее да се оттече в шахтите.  \r\n„Правим обходи на централната градска част и на основните булеварди. Имаме четири екипа, които са в готовност да реагират“, обясни той.   Димитров подчерта, че няма проблеми с градския транспорт вследствие на дъжда.  \r\nТеодора ПАТРОНОВА", "date": "2019.06.02", "title": "Красимир Димитров, Столична община: Няма сигнали за сериозни инциденти във връзка с дъжда в София"}
{"url": "http://www.focus-news.net/news/2019/06/02/2665429/maykal-pompeo-sasht-sa-gotovi-na-dialog-s-iran-bez-predvaritelni-usloviya.html", "text": "Съединените щати са готови на диалог с Иран без предварителни условия за ядрената му програма, но трябва да видят, че страната се държи като “нормална нация”, заяви в неделя американският държавен секретар Майк Помпео, цитира думите му  Reuters . \r\nИранският президент Хасан Рухани заяви в събота, че Иран е готов да проведе преговори, ако Вашингтон прояви уважение, но каза, че Техеран няма да бъде принуждаван да води преговори. \r\nВ очевидно смекчаване на предишната си позиция, Помпео каза, когато е попитан за забележките на Рухани: \"Готови сме ... да участваме в разговори без предварителни условия, готови сме да седнем.\" \r\nТой обаче каза, че Вашингтон ще продължи да работи за \"прекратяване на зловредната дейност\" на Иран в Близкия изток. \r\nПомпео каза, че американският президент Доналд Тръмп отдавна казва, че е готов да говори с Иран. \r\n\"Със сигурност сме готови да проведем този разговор, когато иранците могат да докажат, че искат да се държат като нормална нация\", каза Помпео на съвместна пресконференция със своя швейцарски колега в южния швейцарски град Белинзона.  Юлиян Марков", "date": "2019.06.02", "title": "Майкъл Помпео: САЩ са готови на диалог с Иран без предварителни условия"}
{"url": "http://www.focus-news.net/news/2019/06/02/2665431/d-r-kaloyan-ivanov-stomatolog-smyanata-na-mlechnite-zabi-s-postoyanni-e-individualen-protses.html", "text": "Смяната на млечните зъби с постоянни е индивидуален процес. Това каза за  Радио „Фокус“ – Пирин  Д-р Калоян Иванов, стоматолог от Благоевград. Той допълни, че въпреки това съществуват определени граници. „От 5 години и половина до 12 години и половина трябва да се сменят млечните зъби с постоянни. След 12-ата годишнина в устатата на детето трябва да има само постоянни зъби“, посочи д-р Калоян Иванов. Той коментира и случаите, когато млечният зъб не е паднал преди да започне да израства постоянен. „При такава ситуация се реагира с хирургическа намеса от страна на стоматолог и принудително изваждане на млечния зъб, за да се освободи пространство за постоянния“, заяви д-р Калоян Иванов. Той каза още, че почерняването на млечните зъби може да се дължи на дълбок кариес, който е достигнал близо до нерв. „Това е една причина да почернеят зъбите. От друга страна, при вече лекуван зъб, който е с пулпит и е умъртвен – такъв зъб променя своя цвят и се преоцветява“, добави д-р Калоян Иванов. \r\nДенис НИКИФОРОВ", "date": "2019.06.02", "title": "Д-р Калоян Иванов, стоматолог: Смяната на млечните зъби с постоянни е индивидуален процес"}
{"url": "http://www.focus-news.net/news/2019/06/02/2665416/pazardzhik-byust-pametnikat-na-hristo-botev-v-strelcha-e-edna-ot-istoricheskite-zabelezhitelnosti-v-grada.html", "text": "Бюст-паметникът на Христо Ботев в Стрелча е една от историческите забележителности, която се радва на интерес от страна на туристите, показа репортерска проверка на  Радио „Фокус“ – Пазарджик . Паметникът е създаден от младия скулптор от Стрелча Иван Карапенчев, благодарение на дарителска кампания в града. Открит е по повод 165-годишнината от рождението на поета-революционер, Деня на Ботев и загиналите герои, както и високата оценка, дадена от Христо Ботев за стрелчани. Цитатът от вестник „Независимост“, брой 20-ти от 1874 г: „Стрелчани са надъхани от републикански дух и революционни идеи“, е поставен на паметника. Монументът е разположен в цветна градинка в центъра на Стрелча. \r\nАлбена ЖИЛЕКОВА", "date": "2019.06.02", "title": "Пазарджик: Бюст-паметникът на Христо Ботев в Стрелча е една от историческите забележителности в града"}
{"url": "http://www.focus-news.net/news/2019/06/02/2665420/sliven-gradat-pochete-pametta-na-botev-i-na-zaginalite-za-narodna-svoboda.html", "text": "С общоградско поклонение на пл. „Хаджи Димитър“ беше отбелязан Денят на Ботев и на загиналите за свободата и независимостта на България. Това съобщиха от пресцентъра на  Община Сливен . \r\nВ словото си за великия българин кметът Стефан Радев посочи, че неговото дело и саможертва за народната свободата винаги ще бъдат помнени и предавани на идните поколения, за да не бъдат заличени \r\n\"Това е сбъднатата мечта на големите Ботев, Левски, Раковски, Хаджи Димитър, Бенковски, Волов и на хилядите знайни и незнайни радетели, посветили живота си днес да се наричаме свободна България, да имаме право и възможност на избор. Трябва да помним, че не сме получили даром тази свобода, трябва да я отстояваме всеки ден, да доказваме с делата си, че сме достойни за нея. Наша е отговорността да пазим незаличима паметта за героите ни и тя да продължава да живее в идните поколения\", заяви пред десетките граждани на площада кметът Радев. \r\nПред паметника на Хаджи Димитър и сливенските възрожденци венци и цветя поднесоха народният представител Мария Белова, кметът Стефан Радев, председателят на Общинския съвет Димитър Митев и общински съветници, началникът на РУО – Сливен Милена Чолакова, директори и представители на различни институции в града, културни институти и учебни заведения, военно-патриотични съюзи, родолюбиви организации и граждански сдружения. \r\nЦветя и венци в знак на почит бяха поднесени от името на земеделския министър Десислава Танева, областния управител Чавдар Божурски, полк. Любомир Вачев и директора на ОДМВР – Сливен ст. комисар Димитър Величков. \r\nНа церемонията присъстваха още заместник-кметът Пепа Чиликова, секретарят на Общината Валя Радева и граждани. \r\nОрганизатори на проявата са Община Сливен и Център за подготовка на специалисти.", "date": "2019.06.02", "title": "Сливен: Градът почете паметта на Ботев и на загиналите за народна свобода"}
{"url": "http://www.focus-news.net/news/2019/06/02/2665421/gerb-pazardzhik-se-pokloni-pred-pametta-na-hristo-botev.html", "text": "Областният секретар на ГЕРБ-Пазарджик Гинче Караминова, общински съветници от партията, представители на МГЕРБ и ЖГЕРБ се включиха в поклонението пред бюст-паметника на Христо Ботев в областния град, съобщиха от пресцентъра на  ПП ГЕРБ-Пазарджик . Те почетоха с минута мълчание геройски загиналите за свободата на България. „Днес отбелязваме 143-годишнината от гибелта на поета-революционер Христо Ботев. На този ден българското общество свежда глави и коленичи пред саможертвата  на героите ни, които загинаха за свободата на Отечеството. Техният подвиг е пример за младото поколение на България, подвиг, който  трябва да носи в ума и сърцето си всеки българин, у нас или където и да се намира по света”, каза Гинче Караминова. В поклонението се включиха  представители на държавни и общински институции, много граждани.", "date": "2019.06.02", "title": "ГЕРБ-Пазарджик се поклони пред паметта на Христо Ботев"}
{"url": "http://www.focus-news.net/news/2019/06/02/2665433/veliko-tarnovo-kmetat-daniel-panov-razporedi-denonoshten-monitoring-na-rekite-yantra-belitsa-i-pritotsite-im-vodnite-niva-ostavat-dalech-ot-kritichnite-stoynosti.html", "text": "Кметът на Велико Търново Даниел Панов разпореди денонощен мониторинг на реките Янтра и Белица, на притоците им, деретата и водостоците. Това съобщиха от пресцентъра на  Общината . Мярката е във връзка с обилните валежи. Държи се постоянна връзка с кметовете и кметските наместници на населените места в общината. Под наблюдение е и проводимостта на речните корита, особено в частта под мостовете.  \r\nКъм 12.00 ч. нивото на Янтра в кв. „Чолаковци“ е било 3.40 метра, а три часа по-късно е спаднало до 3.13 м. Критичната стойност е 6.50 метра.  \r\nНа всеки 15 минути в контролния център в Община Велико Търново постъпва актуална информация за нивата на водите, събирана от радарните сензори на телеметричната система. Тя предава в реално време данни от кв. „Чолаковци“, Килифарево и село Пушево. Към момента се отчита спад на водните нива и на трите места.  \r\nНяма подадени сигнали за аварийни или бедствени ситуации в населените места на територията на община Велико Търново. Всички общински язовири са в задоволително експлоатационно състояние и имат достатъчно капацитет за поемане на водата от дъждовете.", "date": "2019.06.02", "title": "Велико Търново: Кметът Даниел Панов разпореди денонощен мониторинг на реките Янтра, Белица и притоците им, водните нива остават далеч от критичните стойности"}
{"url": "http://www.focus-news.net/news/2019/06/02/2665436/the-independent-vodeshti-polititsi-izraziha-vazmushtenie-ot-izyavleniyata-na-donald-tramp-za-brekzit.html", "text": "Висши политици от всички основни партии предупредиха Доналд Тръмп за \"неприятна намеса\" в британската политика на фона на предстоящата  държавна визита тази седмица, , пише британският вестник  The Independent .  \r\nПрезидентът Тръмп е обвинен от лидери на партии и депутати от миналото и от днешни дни, че е нарушил дългогодишно правило, като е похвалил Борис Джонсън, твърдейки, че ще стане \"отличен\" премиер, преди тридневното пътуване до Великобритания, което започва в понеделник. \r\nГоворейки пред The Independent, сър Малкълм Рифкинд, бивш външен министър от Торите, каза, че коментарите на \"нарцистичния и егоцентричен\" Тръмп са \"безпрецедентни за президент на Съединените щати\". \r\nДжеръми Корбин и сър Винс Кейбъл също осъдиха забележките и един депутат предложи кралицата да отмени поканата на Тръмп за държавен банкет във вторник вечерта. \r\nИзключително необичайно е един американски президент да коментира политическите избори в Обединеното кралство, въпреки че и преди това Тръмп е показвал подкрепата си за Брекзит и неговата критика срещу Тереза Май. \r\nВестникът е научил, че много депутати ще бъдат сред хилядите хора, участващи в протести срещу визитата на Тръмп тази седмица. Гневът от посещението вероятно ще се задълбочи  след последните коментари на американския президент. \r\nКритикувайки намесата му, сър Малкълм каза: „Никой друг премиер или президент не би си помислил да го направи. Той отлично знае, че това важи и за американските президенти, но човекът е толкова нарцистичен и егоцентричен, че да вярва, че той определя бъдещето на света. \r\n„В това няма нищо незаконно, няма нищо противоконституционно, това е просто неприятна намеса в чужди работи“, заяви той и добави: „Това е безпрецедентно за президент на Съединените щати, но не е безпрецедентно за Тръмп. Тръмп прави подобни забележки за демократичният избор на други хора още от първия ден. Ако имаше и най-малка чувствителност, нямаше да го направи.“ \r\n„Ако Тереза Мей започне да възхвалява  добродетелите на Джо Байдън като потенциален президент на Съединените щати, повечето хора в Америка, а не само Тръмп, биха казали, че тя трябва да си гледа работата.Това са чувствителни въпроси и единствените хора, които ще решат следващия премиер на Обединеното кралство или президент на Съединените щати, ще бъдат граждани на съответните страни“, коментира сър Малкълм.   Юлиян Марков", "date": "2019.06.02", "title": "The Independent: Водещи политици изразиха възмущение от изявленията на Доналд Тръмп за Брекзит"}
{"url": "http://www.focus-news.net/news/2019/06/02/2665432/republika-makedoniya-aleksis-tsipras-i-kiriakos-mitsotakis-prizovaha-grazhdanite-da-glasuvat.html", "text": "Призив към гражданите да излязат на изборите за  кметове и префекти бе отправен от гръцкия премиер Алексис Ципрас и председателя на „Нова Демокрация“ (НД) Кирякос Мицотакис, след като упражниха правото си на глас във втория тур на местните избори в Гърция, съобщи кореспондентът на Македонската информационна агенция  (МИА) в Атина, цитиран от скопското издание  “Република“ . \r\n„Днес призоваваме гражданите да избират прогресивни кандидати за кметове и префекти, където гласуват. Прогресивни кандидати срещу консервативни представители, но също и кметове и префекти, които имат авторитета и сериозността да се справят с нарастващите проблеми, с които се сблъскват местните общности. Аз съм оптимист, че хората ще направят най-доброто за местните общности, за общините и за перифериите“, каза гръцкият премиер Алексис Ципрас. \r\nЗа Мицотакис местното самоуправление е стълб на демокрацията. \r\n„Призовавам гражданите да излязат днес и да избират кметове и префекти. Да участват в този празник на демокрацията, особено в случаите, в които има само едно гласуване, т.е. когато резултатът на периферно или общинско ниво е решен в първия кръг“, заяви президентът на Нова демокрация Кирякос Мицотакис. \r\nИ гръцкият премиер, и лидерът на опозиционната партия бяха посрещнати от аплодисменти от своите поддръжници, които се събраха пред училищата, в които гласуваха днес. Ципрас гласува в квартал в централната част на Атина, а Мицотакис в северната част на града. \r\nМицотакис пристигна на избирателната секция, придружен от сина си и съпругата си, и преди това присъства на литургия в църквата.  Юлиян Марков", "date": "2019.06.02", "title": "„Република“ (Македония): Алексис Ципрас и Кириакос Мицотакис призоваха гражданите да гласуват"}
{"url": "http://www.focus-news.net/news/2019/06/02/2665441/emsc-registrirano-e-zemetresenie-s-magnitud-46-v-zapadna-turtsiya.html", "text": "Регистрирано е земетресение с магнитуд 4.6 в Западна Турция, показва справка на страницата на  Европейския средиземноморски сеизмологичен център . \r\nТрусът е станал в 16:08 местно време (съвпада с българското) на 30 километра източно от град Адапазаръ и на 155 километра източно от Истанбул на дълбочина от седем километра. Земетресението е усетено по западното турско черноморско крайбрежие, включително и в Истанбул. За сега няма информации за пострадали хора и причинени материални щети.  Юлиян Марков", "date": "2019.06.02", "title": "ЕMSC: Регистрирано е земетресение с магнитуд 4.6 в Западна Турция"}
{"url": "http://www.focus-news.net/news/2019/06/02/2665435/kmetat-na-plovdivskiya-rayon-severen-ralyo-ralev-ostava-v-aresta-negoviyat-pomagach-izliza-pod-parichna-garantsiya.html", "text": "Кметът на пловдивския район „Северен” Ральо Ралев остава в ареста, това реши Специализирания наказателен съд в София, предаде  бТВ . Мотивите са, че има данни за обосновано предположение за съпричастност към престъплението, съдържащи се основно в показанията на разпитани свидетели. Вчера зам.-главният прокурор Иван Гешев обяви, че Ральо Ралев е поискал подкуп от 60 хил. лв. от строителен предприемач. Другият обвиняем, соченият от прокуратурата за помагач – Иван Делевски, излиза под парична гаранция в размер на 60 хил. лв.", "date": "2019.06.02", "title": "Кметът на пловдивския район „Северен” Ральо Ралев остава в ареста, неговият помагач излиза под парична гаранция"}
{"url": "http://www.focus-news.net/news/2019/06/02/2665440/pencho-markishki-fizik-meteoritniyat-potok-bootidi-shte-mozhe-da-se-nablyudava-ot-23-yuni-do-2-yuli.html", "text": "Метеоритният поток Боотиди ще може да се наблюдава от 23 юни до 2 юли. Това каза физикът Пенчо Маркишки от Института по астрономия с Национална астрономическа обсерватория при Българската академия на науките (БАН) в интервю за  Агенция „Фокус”  във връзка с астрономическите явления през месец юни. \r\nМаркишки обясни, че една интересна атракция през последните юнски нощи ще бъде метеорният поток Боотиди, активен от около 23 юни до 2 юли, с максимум за 2019 г. в нощта 27/28 юни около 01.00 ч. българско време. „Най-подходящото време за наблюдение ще бъде от началото на същата нощ до изгрева на Луната в 02:51 ч. (за София). Тогава Луната ще изгрее с 26% осветен диск – стара, с изтъняващ сърп след фаза последна четвърт. Активността на потока Боотиди е различна в годините и затова е непредвидима. Метеорите от потока са бавни и червеникави, навлизащи със сравнително ниска скорост в земната атмосфера (18 km/s). Но шансът да бъде фотографиран успешно бавен и ярък метеор е добър, затова любителите астрофотографи могат да опитат своя късмет в нощите около момента на максимума“, обясни Маркишки. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.06.02", "title": "Пенчо Маркишки, физик: Метеоритният поток Боотиди ще може да се наблюдава от 23 юни до 2 юли"}
{"url": "http://www.focus-news.net/news/2019/06/02/2665443/sport-federer-na-chetvartfinal-v-parizh.html", "text": "Роджър Федерер е първият, който се класира за четвъртфиналите на „Ролан Гарос“ в схемата при мъжете. Срещата се проведе на централния корт „Филип Шатрие“ и продължи само час и 42 минути, в които Федерер не допусна опонентът му да стигне дори до точка за пробив и записа четвъртата си чиста победа във френската столица – 6:2, 6:3, 6:3 над Леонардо Майер от Аржентина. \r\nМаестрото приключи срещата с 30 печеливши удара и 19 непредизвикани грешки. Той успя да реализира и цели 5 пробива, като не допусна нито един. \r\nВ мач за място на полуфиналите Федерер ще срещне победителя от срещата Стан Вавринка – Стефанос Циципас.", "date": "2019.06.02", "title": "Спорт: Федерер на четвъртфинал в Париж"}
{"url": "http://www.focus-news.net/news/2019/06/02/2665422/zhivko-todorov-gerb-ima-kakvo-da-se-promeni-v-izpalnitelnata-komisiya-na-partiyata.html", "text": "Има какво да се промени в Изпълнителната комисия на ГЕРБ. Разпределението на новите ресори на членовете ѝ ще стане ясно след 7-и юли. Това каза в интервю за предаването  „Неделя 150“  по  БНР  кметът на Стара Загора Живко Тодоров, който остана в Изпълнителната комисия на ГЕРБ след промените, направени тази седмица. Първо, ще трябва, разбира се, да мине 7 юли, защото, вече знаете, че се обяви конгрес, на който трябва да бъдат избрани двама членове на Изпълнителната комисия след излизането на г-н Цветанов и на г-жа Бъчварова. След което ще се съберем и всички ще направим разпределение на задачите. Но най-вече, знаете, че премиерът обича инициативните хора и тези, които работят по-активно“, отбеляза Живко Тодоров. \r\n„Моята работа, като кмет на Стара Загора, е първостепенна и най-важна за мен, най-важно е това, което правим за хората“, така Тодоров отговори на въпрос дали ще може да съчетава задълженията си на този пост с евентуалния си ресор в Изпълнителната комисия. \r\n„Тук е важно нещо друго. Самите организации се справят на терен добре. Някои имат проблеми, но те трябва да бъдат преодолени и съответните организации да продължат напред. Най-лесно е да се направи чистка, но нещата трябва да се огледат по-задълбочено. Сигурен съм, че в тези организации има съвестни хора, на които просто не е дадена изява. Чистка – като разпускане на организациите – не трябва да се прави в никакъв случай“, каза Тодоров по повод изразеното от лидера Бойко Борисов недоволство от организациите на ГЕРБ в Добрич, в Плевен и в Ловеч. \r\nЖивко Тодоров не допуска възможността Цветан Цветанов да работи за друга партия. „Вътре в себе си Цветанов носи единствено и само ГЕРБ и не би отишъл в друга партия. Това е моето впечатление от работата ми с него“, посочи той. \r\nТодоров коментира и идеята на ДПС за намаляване на ДДС за някои стоки: „Все още не сме обсъждали темата чисто политически. На първо място е важно финансовият министър да каже има ли такава възможност в бюджета. Винаги когато говорим за социална политика, всичко опира до възможности и до пари“.", "date": "2019.06.02", "title": "Живко Тодоров, ГЕРБ: Има какво да се промени в Изпълнителната комисия на партията"}
{"url": "http://www.focus-news.net/news/2019/06/02/2665442/pleven-vremenno-e-ogranicheno-dvizhenieto-po-glaven-pat-sofiya-varna-poradi-intenziven-dazhd-i-svlecheni-kalni-masi.html", "text": "Временно е ограничено движението по главен път София - Варна поради препятствие. Това съобщиха от  ОДМВР-Плевен . Интензивният дъжд и свлечени кални маси на пътното платно доведоха до затваряне на пътя. На място екипи разчистват пътя.", "date": "2019.06.02", "title": "Плевен: Временно е ограничено движението по главен път София - Варна поради интензивен дъжд и свлечени кални маси"}
{"url": "http://www.focus-news.net/news/2019/06/02/2665446/kyustendil-dvizhenieto-po-pat-ii-62-v-rayona-na-grad-dupnitsa-se-osashtestvyava-v-edna-lenta-poradi-remont-na-most-nad-reka-topolnitsa.html", "text": "Движението по път II-62 Дупница – Клисура в района на град Дупница, при км 42+936, се осъществява в една лента поради ремонтни дейности на мостово съоръжение над река Тополница. Това съобщиха за  Радио „Фокус“ – Пирин  от Областно пътно управление – Кюстендил. Участъкът е сигнализиран с пътни знаци и светофарна уредба. Движението по път III-107 Пастра – Рилски манастир от км 27+575 до км 27+825 се осъществява в една лента за срок до 15 юни 2019 г. поради аварийно-възстановителни дейности във връзка с падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост - от сигналисти. Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. От Областно пътно управление-Кюстендил отправят апел към водачите на моторни превозни средства да шофират внимателно, със съобразена скорост и да спазват правилата за движение. \r\nДенис НИКИФОРОВ", "date": "2019.06.02", "title": "Кюстендил: Движението по път II-62 в района на град Дупница се осъществява в една лента поради ремонт на мост над река Тополница"}
{"url": "http://www.focus-news.net/news/2019/06/02/2665444/balgariya-se-prekloni-pred-podviga-na-hristo-botev-i-zaginalite-za-svobodata-na-otechestvoto-obzor.html", "text": "Ден, след като се навършиха 143 години от гибелта на Христо Ботев, България се преклони пред подвига на поета-революционер и загиналите за свободата и независимостта на Отечеството. Официалните чествания започнаха още в събота, а в неделя денят бе отбелязан с ритуали по полагане на венци и цветя и различни инициативи в цялата страна. Точно в 12.00 часа в страната прозвучаха сирените в памет на загиналите герои на България. Сирените за деня на Ботев за първи път се използват през 1948 г., когато се отбелязва 100-годишнината от рождението му. \r\nПо традиция кулминацията в честването на паметта на Христо Ботев е всенародното поклонение на  връх Околчица , в което въпреки лошото време се включиха хиляди българи. Възпоменателният митинг започна с изпълнение на стихотворението „Хаджи Димитър“ от Юлиета Велчева – възпитаник на НУ „Св. Софроний Врачански“. Събитието продължи с участието на Антъни Чучков от НУ „Св. Софроний Врачански“, който рецитира „Обесването на Васил Левски“. Молебен за България бе отслужен от Негово Високопреосвещенство Врачански митрополит Григорий, в съслужие със свещеници от епархията. С рапорт бе обявен успешният край на 73-тия национален туристически поход Козлодуй-Околчица, в който 1400 души от цялата страна, предимно деца и млади хора, извървяха в последните 5 дни 120-километровия път на Ботевата чета и съпреживяха героичното ѝ дело. Всенародното поклонение завърши с поднасяне на венци и цветя, пред паметника, увековечил подвига на Христо Ботев. \r\nПаметта на Ботев бе почетена в  родния му град Калофер  с митинг-поклонение. С вой на сирена и сведени глави стотиците, дошли в родния град на поета-революционер, почетоха паметта на героите, дали живота си за свободна България.  Те положиха цветя и се поклониха пред мемориала на гениалния Ботев. \r\nВ  София  ученици от столични училища четоха стихотворения от поетите Христо Ботев и Иван Вазов в памет на героите, отдали живота си за свободата на родината. Инициативата на Регионалното управление по образование – София-град и на Столичната община се проведе едновременно в пространството пред и около паметника на Васил Левски на бул.„Васил Левски“ и пред гроба на Иван Вазов до църквата „Св.София“. Церемония по повод 143-тата годишнина от гибелта на Христо Ботев се състоя и пред бюст-паметника на поета и революционер в Борисовата градина в столицата.  В програмата участваха мъжки вокален ансамбъл „България” с художествен ръководител акад. Валентин Бобевски и Гвардейският представителен духов оркестър. Стихове за Ботев рецитираха учениците Частно основно училище „Изгрев”. Слова произнесоха писателите Здравка Евтимова и Никола Инджов. Да почетат делото на Христо Ботев в Борисовата градина дойдоха духовни, политически лица и граждани. Всички запазиха минута мълчание в памет на поета-революционер.  \r\nСлед повече от 40 години във  Велико Търново  отново има паметник на Христо Ботев. През 60-те години на миналия век той се е намирал пред Школата за запасни офицери, която носи името на революционера, но след преместването ѝ в Плевен, паметникът е прибран на съхранение във Военното училище. В деня, в който си спомняме за подвига на Ботев и героите на България, бюстът на поета и революционер се върна в центъра на старопрестолния град.   \r\nБюст-паметник на Христо Ботев бе открит и в  Пирдоп . Идеята за поставянето му е породена от факта, че  в града до този момент няма място, на което да може да бъде отдадена почит към живота и делото на великия българин. \r\nСлед като на 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. Тогава Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници. 2 юни за първи път се отбелязва като Ден на Ботев и на загиналите за свободата и независимостта във Враца и Пловдив през 1884 година. Официално денят се отбелязва от 1901 г. на връх Вола. От 1953 г. до 1988 г. се чества като Ден на Ботев и на загиналите в борбата против турското робство, капитализма и фашизма и в Отечествената война, от 1988 г. до 1990 г. - като Ден на Ботев и на загиналите за национално и социално освобождение на България, от 1991 г. до 1993 г. като Ден на Ботев и на загиналите за свободата и независимостта на България.", "date": "2019.06.02", "title": "България се преклони пред подвига на Христо Ботев и загиналите за свободата на Отечеството (ОБЗОР)"}
{"url": "http://www.focus-news.net/news/2019/06/02/2665447/stara-zagora-nyakolko-kashti-v-grad-nikolaevo-sa-navodneni-zaradi-prolivniya-dazhd.html", "text": "Няколко къщи в град Николаево са наводнени заради проливния дъжд. Това съобщи за  Агенция „Фокус“  Мадлен Пеева от пресцентъра на  Областна администрация Стара Загора . Пострадалите имоти се намират в ниската част на града. Отчетените количества валежи са около 30 л/кв.м. \r\nПеева обясни, че тази сутрин заради обилните валежи река Гюрля е излязла от коритото си край село Средногорово. Имало е няколко наводнени къщи, които се намират непосредствено до реката. Екипи на пожарната са изчакали да преминат поройните дъждове и са изпомпили водата.  \r\nЦветилена СИМЕОНОВА", "date": "2019.06.02", "title": "Стара Загора: Няколко къщи в град Николаево са наводнени заради проливния дъжд"}
{"url": "http://www.focus-news.net/news/2019/06/02/2665445/pazardzhik-proliven-dazhd-pridruzhen-s-vyatar-vali-v-grada.html", "text": "Проливен дъжд, придружен с вятър, вали в Пазарджик, предаде репортер на  Радио „Фокус“ – Пазарджик . На места по улиците вече са се образували завирявания. Трафикът в централната градска част е интензивен, като на някои кръстовища се образуват колони от автомобили. Натоварено е движението и по входно-изходните артерии на Пазарджик. Най-интензивно е движението в района на градския пазар и по булевардите „България” и „Христо Ботев”, както и по улиците „Пловдивска”, „Цар Иван Шишман” и „Княгиня Мария Луиза”. Засилен е трафикът и по улиците около пешеходната зона. Струпване на автомобили има и в района на моста на река Марица, а също и по околовръстния път в посока Пловдив. \r\nАлбена ЖИЛЕКОВА", "date": "2019.06.02", "title": "Пазарджик: Проливен дъжд, придружен с вятър, вали в града"}
{"url": "http://www.focus-news.net/news/2019/06/02/2665451/haskovo-dvama-nelegalni-migranti-sa-zaloveni-na-gkpp-kapitan-andreevo-v-avtobus-na-balgarska-turisticheska-firma-patuvasht-ot-turtsiya.html", "text": "Двама нелегални мигранти са заловени на ГКПП „Капитан Андреево“ в автобус на българска туристическа фирма, пътуващ от Турция, предаде репортер на  „Фокус“ . Те са пътували под автобуса, като се смята, че са се качили още в Истанбул. Заради проверките има забавяне на граничния пункт. \r\nОт ГД „Гранична полиция“ потвърдиха информацията. От там уточниха, че днес около 16.00 часа на ГКПП „Капитан Андреево“ гранични полицаи са открили на осите на български автобус, който е влизал от Турция, двама мъже нелегални емигранти. Те са задържани за 24 часа. Първоначално двамата са заявили, че са сирийци, но след това е установено, че са алжирец и либиец.", "date": "2019.06.02", "title": "Хасково: Двама нелегални мигранти са заловени на ГКПП „Капитан Андреево“ в автобус на българска туристическа фирма, пътуващ от Турция"}
{"url": "http://www.focus-news.net/news/2019/06/02/2665450/aktsenti-v-sutreshniya-blok-dobro-utro-balgariya-po-radio-fokus-na-3-yuni.html", "text": "Парцелирането на зоните на влияние на Русия и САЩ, както и за създаването на цифрови стени, което ще доведе до ограничаване на световния поток на информацията - как това ще повлияе на хибридните заплахи, готов ли е Северноатлантическият пакт за тях? В сутрешния блок  „Добро утро, България  на  Радио „Фокус“  ще обсъдим темата с Боян Чуков, външнополитически съветник в две правителства, анализатор и експерт по международна сигурност.  \r\nСамо липсата на доверие ли е причина за разрива между премиера Бойко Борисов и Цветан Цветанов? Премиерът Борисов не е доволен от работата на някои местни партийни структури, какво може да последва? Кога да очакваме изявление от водача на евролистата на БСП Елена Йончева? Тези и други въпроси ще коментираме с политолога Борис Попиванов.  \r\nОт 7 до 9 юни в античния град Нове край Свищов ще се проведе 15-то издание на римския фестивал „Орел на Дунава“ под патронажа на Общината. Каква е програмата, от кои държави са участниците, както и още любопитни факти ще ни каже координаторът на събитието Росен Маринов.  \r\nОт две години към Община Асеновград функционира структурата Общински младежки съвет, чийто членове са ученици и младежи. Тяхната единствена цел и мисия е да правят добро и да помагат на своите съграждани в нужда. С информация за последните и за бъдещите инициативи на Общинския младежки съвет в Асеновград, както и за резултатите от тях, очаквайте колегата Тони Михайлов от  Радио „Фокус“ – Пловдив .  \r\nПрез далечната 1929 година в Симитли е изграден храм, който и до днес носи името „Рождество Богородично“. Църквата е определена като храм-паметник в чест на загиналите войници от Седма пехотна Рилска дивизия в боя при Симитли по време на Балканската война в 1912 година. Тържественото освещаване на Божия храм се случва точно преди 90 години, поради което 2019 година е особено празнична за всички миряни в града. По тази причина от началото на годината се провеждат различни инициативи за отбелязване на годишнината. За кулминацията на тържествата и повече за програмата ще ни разкаже колегата от  Радио „Фокус“ – Пирин  Ливия Нинова. Започнете деня информирани! Тези и още теми – в „Добро утро, България“ от 06.00 до 10.00 часа на 3 юни, с водещ Елеонора Чолакова.", "date": "2019.06.02", "title": "Акценти в сутрешния блок „Добро утро, България“ по Радио „Фокус“ на 3 юни"}
{"url": "http://www.focus-news.net/news/2019/06/02/2665438/api-shofyorite-da-se-dvizhat-s-povisheno-vnimanie-po-pat-i-3-pleven-byala-v-uchastaka-ovcha-mogila-gorna-studena-poradi-iznesena-kal-ot-nivite-varhu-patnoto-platno.html", "text": "Шофьорите да се движат с повишено внимание по път I-3 Плевен – Бяла в участъка Овча могила – Горна Студена поради изнесена кал от нивите върху пътното платно, призоваха от пресцентъра на  Агенция \"Пътна инфраструктура\" .", "date": "2019.06.02", "title": "АПИ: Шофьорите да се движат с повишено внимание по път I-3 Плевен – Бяла в участъка Овча могила – Горна Студена поради изнесена кал от нивите върху пътното платно"}
{"url": "http://www.focus-news.net/news/2019/06/02/2665454/nezavisimaya-gazeta-islyamska-darzhava-podgotvya-pochvata-za-al-kayda.html", "text": "„Ислямска държава“ подготвя почвата за „Ал-Кайда“, пише руският вестник  “Независимая газета“ . \r\nПреминавайки в нелегалност, \"Ислямска държава\" (ИД) продължава да диктува условията си в Ирак. Властите не могат да се справят с ежедневния терор. Всички опити на местното население да привлече подкрепата на опълчението и правоприлагащите органи и да откаже да плати данъците на „Ислямска държава“ се сблъскват само със затягането на мерките от страна на нелегалната организация. Най-важното е, че бунтовниците продължават да изпълняват концепцията си за „колкото по-лошо за вас, толкова по-добре за нас” без никакви пречки: пожарите, започнали в средата на май в земеделските области на Ирак, които след това се разпространиха в Сирия, са доказателство за това. \r\nТози сезон в Ирак заради обилните валежи се очакват рекордни реколти от зърно, поради което правителството планира да намали обема на вноса на пшеница от САЩ и Австралия. Въпреки това, от 14 май, земеделските площи изгарят в провинциите Дияла, Салах ал-Дин, Найнава, Киркук, Анбар и в северните райони на Багдад. Точният брой на палежите е неизвестен, но според местните служители по сигурността са извършени най-малко 80 саботажни операции. И това са действията, насочени към подкопаване на продоволствената сигурност на страната и инвестиционния климат. \r\nПърво, за първи път иракските сили за сигурност успяха да проследят и елиминират саботьори едва на 30 май. Второ, пътищата за гасене на пожар биват минирани от импровизирани устройства, които подкопават усилията както на местните, така и полицейските органи, което причинява паника и не позволява на хората да предприемат действия. В допълнение, земеделските производители се страхуват от прибиране на реколтата, поради страх от евентуални взривни устройства в полетата и близо до домовете им. Трето, не само полетата с ечемик и пшеница биват палени, но също и електроцентрали и магазини (например в Багдад и Васит). На четвърто място, по време на опитите за гасене на пожари неизвестни лица извършват нападения на позициите на племенни милиции, като унищожават бронираните превозни средства на постовете. Проблемите със сигурността вече са предизвикали оставките на трима високопоставени военни командири в провинциите Нинава, Дияла и Салах ал-Дин. Пето, въпреки факта, че конкурентните ферми са заподозрени в редица палежи, местните хора признават, че бойците от ИД им дават ултиматум - или плащайки закът (данък), или унищожаваме реколтата. \r\nОт своя страна, ИД като структура пое отговорността за \"селския тероризъм\" в Ирак и сирийската провинция Хасака (последващите палежи в Сувайда, Рака и Деир-ез-Зор не бяха официално потвърдени от бунтовниците). Това е направено чрез бюлетина  Al-Naba, който се издава само на арабски всяка седмица и е пряко свързан със структурата на ИД, за разлика от информационната агенция Амак, която самите бойци определят като „независимо“, въпреки че твърдят, че предават съобщения само с връзки към източници. Между другото, статиите от Al-Naba станаха основа за материали на списания, ориентирани към външно потребление - Rumiyah, Dabiq и др., И задължителните инфографики във всеки брой са преведени  и на руски език. \r\nИД разглежда палежът като \"отмъщение за изгаряне на мюсюлмански селища\", като те все още ясно се придържат към конфесионалното разделяне: от една страна, те унищожават шиитските посеви, а от друга - наказват сунитските \"отстъпници\" в \"Сирийските демократични сили\". \r\nПожарите – не са ново средство в подривната борба. Така че, през 2012 г. списанието на Ал Кайда на Арабския полуостров, Inspire, призова последователите си да „палят” и публикуваха инструкции как да направят запалително устройство с таймер. \r\nСега ИД, въз основа на публикувани снимки, използва устройства, които се активират от мобилен телефон. Това позволява на бойците да се придържат към тактиката, описана от самите редактори на Al-Naba в няколко броя след териториални загуби и която накратко може да бъде описана като изтощаване на врага с бързи набези, без цел да се завземе територията. Така че, само в Ирак, нападенията върху силите за сигурност и опълченците, както и взривяването на обекти са фактически ежедневие. \r\nИД в сегашното си състояние се върна към обичайната бунтовническа позиция от времето на американското нахлуване в Ирак, когато, както се казва в един сензационен видеоклип от 2017 г., „едно поколение с твърди намерения расте в огнената пустиня“. Но сега организацията има различен статут - това е утвърдена марка за тероризъм, която има опит в управлението на стотици хиляди хора както на териториите под негов контрол, така и в „виртуалния халифат“. В същото време, според наличната информация, в резултат на създаването на механизма на \"паралелно командване\" през 2015 г. загубите и вътрешното разделение не променят съществено реалната управленска структура на ИД - всички ненужни неща като провинциални управители и др. \r\nТръстиковите лехи, планините близо до кюрдските зони, пустинята и подземните тунели на сирийско-иракската граница – всичко това служители, проповедници и бойци използват доста добре за подслон и при това, отчитайки факта, че те, очевидно, в този статус пребивават открито само през нощта. Но някои формират мрежа от поддръжници във филтрационните лагери, където често се държат бежанци, някои се записват като бойци за статистика, а някои - предимно мобилизиран от ИД по време на отбранителни битки за големите градове - се реабилтират и се записват в редиците на \"Сирийските демократични сили\" или дори в проиранското опълчение в Сирия. \r\nЗагубата на територии и опитите на местните специални служби, които разчитат на външна подкрепа, за смазване на \"ядрото\" и \"корените\", актуализираха  в ИД въпроса за незабележимите операции и организацията на плащанията. \r\nТактиката е ситуационна и зависи от поведението на конкретен враг в дадена област. Например, операцията може да бъде разширена, както се случи с второто залавяне на Палмира, когато, очевидно, първоначалната цел беше да се достигне до складовете за оръжия и да се премахнат оръжията преди пристигането на авиацията се смени с цел превземане на града и едва след това - да се обсади въздушната база Тияс и да се достигне до Хомс. Или операцията може бързо да бъде ограничена поради заплахата да попадне в обкръжение, което е възможно, предвид опитите за предотвратяване на прераждането на „халифата“. В този случай ИД продължава да разчита ефективно на местни информатори. Така, според доклади, след като представители на ливанската „Хизбула“ и местните про-ирански групи на срещата се съгласиха да създадат свободен механизъм за търсене на бойци от ИС в пустинните райони Ирио-иракските гранични райони, първият такъв отряд незабавно бе победен. \r\nНалице е доста широко разпространено мнение, че ИД се различава от „Ал-Кайда“ с това, че последната не се нуждае да контролира териториите, а да има „сигурни убежища“, които се осигуряват от локализацията на клоновете, като им придават относителна независимост. Едва ли тази версия е 100 процента правилна: всяка радикална организация, например \"Мюсюлманско братство\" , всъщност се придържа към подобен модел на локализация и \"национализация\" на фрагменти, което се осигурява от местните особености, наличието / отсъствието на пратеници на място и накрая, на методите на всяване на страх. \r\nИД оцелява благодарение на своята смелост и гъвкавост, която зависи от качеството на обучението на командното ниво, надарено с достатъчна степен на автономност при вземането на решения. Съответно контролът върху конкретни земи за организация очевидно не е от значение за извършването на „екстериториален” саботаж и терористични актове: членовете му разчитат на пробудени или спящи „клетки“ на обикновени мигранти, използват мафиотски механизми за контрабанда и др. \r\nС други думи, „халифатът” е физически „халифат”, срещу чието създаване, между другото, някои от лидерите на Съвета на Шура са говорили, е необходимо не толкова за контрол на земите, колкото за преминаване от чисто саботажни тактики на съществуване към видими успехи. \r\nВ този смисъл ИД и „Ал- Кайда“ сега са преки конкуренти в надпреварата за притежание на един или друг фронт на войната. Според източници в Ирак, на фона на терора, граничещ с изнудването, и наскоро официално официално обявеното от Абу Бакр ал Багдади преместване на центъра на операциите на ИД в Африканския регион, създава всички предпоставки „Ал-Кайда“ да се опита отново да засили дейността си в Ирак. , На фона на изострянето на иранския проблем и иракската корупция, това не прилича на фантастичен сценарий.  Юлиян Марков", "date": "2019.06.02", "title": "„Независимая газета“ : „Ислямска държава“ подготвя почвата за „Ал-Кайда“"}
{"url": "http://www.focus-news.net/news/2019/06/02/2665455/sport-strahotna-zhega-posreshtna-natsionalkite-ni-v-bankok.html", "text": "Страхотна жега от 38-40 градуса и влажност на въздуха от 90 % посрещна женският ни национален отбор в Банкок. Високите градуси мъчат всички, но за радост домакините предлагат добри условия, като в хотела и залата е хладно. \r\nВолейболистките ни пристигнаха в столицата на Тайланд за участието си в група 11 от третата седмица от Волейболната лига на нациите при жените. Съперници на “лъвиците“ са домакините от Тайланд, Турция и Доминиканска република. \r\n„Момичетата са добре. Не е приятно след натрупаните загуби, но всички са амбицирани да търсят успех и да покажат най-доброто“, коментира за официалния сайт на БФВолейбол мениджърът на националния отбор Любомир Герасимов. \r\nСлед пристигането си националките ни започнаха със занимание във фитнеса, а след това направиха и първа тренировка в официалната зала. \r\nПрограма на мачовете на България в Банкок от Волейболната лига на нациите \r\nГрупа 11 (в Банкок, Тайланд) \r\n4 юни (вторник), 14:05 часа: Тайланд - БЪЛГАРИЯ \r\n5 юни (сряда), 11:05 часа: БЪЛГАРИЯ - Турция \r\n6 юни (четвъртък), 11:05 часа: БЪЛГАРИЯ - Доминиканска република", "date": "2019.06.02", "title": "Спорт: Страхотна жега посрещна националките ни в Банкок"}
{"url": "http://www.focus-news.net/news/2019/06/02/2665456/pencho-markishki-fizik-prez-yuni-shte-se-podobryat-usloviyata-za-nablyudenie-na-planetite-yupiter-i-saturn.html", "text": "През юни ще се подобрят условията за наблюдение на планетите Юпитер и Сатурн. Това каза физикът Пенчо Маркишки от Института по астрономия с Национална астрономическа обсерватория при Българската академия на науките (БАН) в интервю за  Агенция „Фокус”  във връзка с астрономическите явления през месец юни. \r\n„През юни условията за наблюдение на планетите Юпитер и Сатурн ще се подобряват. Двете ярки планети ще са видими ниско над югоизточния хоризонт след полунощ, още в началото на месеца, като изгревът им ще подранява все повече. Юпитер се намира в най-южната част на съзвездието Змиеносец, а Сатурн – в Стрелец. На 10 юни около 18.30 ч. Юпитер ще бъде в опозиция (в противостояние), което предлага най-добри условия за наблюдения на планетата – в часовете около полунощ“, каза още Маркишки. \r\nТой обясни, че в гаснещото сияние на залеза на 18 юни, ниско над северозападния хоризонт – в съзвездието Близнаци, ще могат да се наблюдават Марс и Меркурий в голяма видима близост (в съединение – на 13′ една от друга). „Меркурий ще бъде видим над Марс. За по-лесното откриване на двете планети препоръчваме използването на бинокъл и наблюдателно място с нисък хоризонт в посока запад – северозапад“, уточни физикът. \r\nМаркишки уточни, че на 24 юни вечерта Меркурий ще се наблюдава на северозапад в т. нар. максимална елонгация – на 25° източно от Слънцето. „След тази дата залезът на планетата ще подранява след слънчевия и наблюдението ѝ ще бъде все по-трудно. Ако сме далеч от градските светлини във втората половина на безлунните юнски нощи, над югоизточния хоризонт вече добре можем да наблюдаваме най-ярките области от Млечния път – по посока на съзвездията Скорпион, Стрелец и Щит“, заяви той. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.06.02", "title": "Пенчо Маркишки, физик: През юни ще се подобрят условията за наблюдение на планетите Юпитер и Сатурн"}
{"url": "http://www.focus-news.net/news/2019/06/02/2665439/pleven-vremenno-se-ogranichava-dvizhenieto-po-pat-i-3-pleven-byala-v-uchastaka-totleben-obnova-poradi-navodnen-pat-i-za-pochistvane-na-platnoto-za-dvizhenie-ot-kal.html", "text": "Временно се ограничава движението по път I-3 Плевен – Бяла в участъка Тотлебен – Обнова поради наводнен път и за почистване на платното за движение от кал. Това съобщиха от пресцентъра на  Агенция \"Пътна инфраструктура\" . Трафикът се осъществява по обходен маршрут: Пордим – Одърне – Каменец – Летница – Левски – Козар Белене.", "date": "2019.06.02", "title": "Плевен: Временно се ограничава движението по път I-3 Плевен – Бяла в участъка Тотлебен – Обнова поради наводнен път и за почистване на платното за движение от кал"}
{"url": "http://www.focus-news.net/news/2019/06/02/2665458/blagoevgrad-vazstanoveno-e-dvizhenieto-po-pat-ii-19-simitli-gotse-delchev-v-selo-gospodintsi.html", "text": "Възстановено е движението по път II-19 Симитли - Гоце Делчев в село Господинци. Това съобщиха от пресцентъра на  Агенция \"Пътна инфраструктура\" .", "date": "2019.06.02", "title": "Благоевград: Възстановено е движението по път II-19 Симитли - Гоце Делчев в село Господинци"}
{"url": "http://www.focus-news.net/news/2019/06/02/2665459/d-r-kaloyan-ivanov-stomatolog-detsata-tryabva-da-izgradyat-dobra-ustna-higiena-oshte-ot-nay-ranna-detska-vazrast.html", "text": "Децата трябва да изградят добра устна хигиена още от най-ранна детска възраст. Това каза за  Радио „Фокус“ – Пирин  Д-р Калоян Иванов, стоматолог от Благоевград. Той отправи и съвет към родителите как да мотивират децата си да имат добра устна хигиена. „Съветът ми към родителите е при появата на първите млечни зъби да полагат грижа за тях. Те могат да предразполагат децата под формата на игра, така че те да не усещат миенето на зъбите като задължение, а като игра и да е приятно за тях“, посочи д-р Калоян Иванов. Той заяви, че е важно да се осъществяват регулярни профилактични прегледи при стоматолог. „Също така ние можем да им дадем необходимите съвети и напътствия как да се изгради навикът за редовното почистване на зъбите.  Профилактичните прегледи и при децата са задължителни поне два пъти в годината“, допълни д-р Калоян Иванов. \r\nДенис НИКИФОРОВ", "date": "2019.06.02", "title": "Д-р Калоян Иванов, стоматолог: Децата трябва да изградят добра устна хигиена още от най-ранна детска възраст"}
{"url": "http://www.focus-news.net/news/2019/06/02/2665437/pazardzhik-s-voy-na-sireni-i-zarya-proverka-velingrad-tarzhestveno-otbelyaza-denya-na-hristo-botev.html", "text": "Tържественото отбелязване на деня на Христо Ботев  започна в навечерието на 2 юни с възпоменателна вечерна заря-проверка в памет на геройски загиналите знайни и незнайни войни за свободата и независимостта на България. Това съобщи за  Радио „Фокус“ – Пазарджик  Бояна Кирилова, експерт в общинската администрация в курорта.  Събитието бе съвместна инициатива на Община Велинград, ОУ „Христо Ботев“, ПГГС „Христо Ботев“. Под звуците на Представителен духов оркестър „Димитър Мечев“ с диригент Огнян Митонов, мажоретен съств с художествен ръководител Биляна Масларова и строй на блоковете от ученици в училищтния двор на ОУ „Христо Ботев”, бе изпълнена тържествената заря-проверка. Днес   пред паметника  на Христо Ботев с почетен караул от РК „Родопчани“, отец Иван отслужи панахида в памет на Христо Ботев. С вой на сирени и едноминутно мълчание бяха почетени на геройски загиналите за свободата на България. Децата от ВК „Караоке” изпълниха патриотични песни, а малката Ангелинка Маркова показа собственото си творчество, като прочете стихотворението си „За Ботев”. Официални лица на събитието бяха зам.-кметът на Община Велинград Атанас Палигоров, председателят на  ОбС Велинград инж. Али Мареков ,общински съветници, служители на Общинска администрация и председателят на СОСЗР. Венци и цветя бяха поднесени от Общинска администрация, Общински съвет Велинград, представители на политически партии, Съюз на офицерите и сержантите от запаса и резерва, Исторически музей Велинград, представители на училища, граждани и гости. Венци и цветя бяха поднесени и на паметника на Николай Гяуров по повод 15 години от гибелта на  световно известния Велинградски оперен певец.", "date": "2019.06.02", "title": "Пазарджик: С вой на сирени и заря проверка Велинград тържествено отбеляза деня на Христо Ботев"}
{"url": "http://www.focus-news.net/news/2019/06/02/2665460/pregled-na-mezhdunarodnite-novini-do-18-chasa-agentsiya-fokus.html", "text": "Израел извърши въздушни удари в Сирия в неделя в отговор наизстреляни ракети от съседната страна, заявиха военните, след които беше съобщено за десет убити, включително сирийски войници и чуждестранни бойци, предава  AFP . \r\nИзраелската армия заяви, че две ракети са били изстреляни от Сирия в планината Хермон в района на окупираните от Израел Голански възвишения късно събота, а едната дори е била \"изстреляна от територията на Израел\". \r\nСпоред базираната в Лондон Обсерватория за човешките права в Сирия, която не уточнява националността на чуждестранните бойци, те са загинали в резултат на  ракетни удари близо до столицата Дамаск, където са разположени сирийски войски, ирански сили и бойци на „Хизбула“. \r\n*** Малу Драйер, министър-председател на федералната провинция Германия Рейнланд-Пфалц, временно ще поеме задълженията на председателя на Социалдемократическата партия на Германия (СДП) на мястото на Андреа Нелес, която в неделя обяви оставката си от поста на лидер на СДП и ръководител на нейната фракция в Бундестага. Това съобщи вестник Bild, цитирайки собствените си източници, предава  TACC . \r\nДнес ръководството на партията ще обсъжда ситуацията. Задълженията на ръководителя на фракцията на СДП в Бундестага ще бъдат временно изпълнявани от сегашния заместник на Налес - Ролф Мютцених. \r\nНалес обяви оставката си от поста председател на СДП и ръководител на фракцията в Бундестага в светлината на провала на партията на европейските избори, в които социалдемократите заеха трето място в Германия, като загубиха около 12 процента в сравнение с 2014 година. Освен това, за първи път от повече от 70 години СДП загуби парламентарните избори във федерална провинция Бремен, където християндемократите отбелязаха победа. \r\n*** Съединените щати са готови на диалог с Иран без предварителни условия за ядрената му програма, но трябва да видят, че страната се държи като “нормална нация”, заяви в неделя американският държавен секретар Майк Помпео, цитира думите му  Reuters . \r\nИранският президент Хасан Рухани заяви в събота, че Иран е готов да проведе преговори, ако Вашингтон прояви уважение, но каза, че Техеран няма да бъде принуждаван да води преговори. \r\nВ очевидно смекчаване на предишната си позиция, Помпео каза, когато е попитан за забележките на Рухани: \"Готови сме ... да участваме в разговори без предварителни условия, готови сме да седнем.\" \r\nТой обаче каза, че Вашингтон ще продължи да работи за \"прекратяване на зловредната дейност\" на Иран в Близкия изток. \r\nПомпео каза, че американският президент Доналд Тръмп отдавна казва, че е готов да говори с Иран. \r\n\"Със сигурност сме готови да проведем този разговор, когато иранците могат да докажат, че искат да се държат като нормална нация\", каза Помпео на съвместна пресконференция със своя швейцарски колега в южния швейцарски град Белинзона. \r\n*** Призив към гражданите да излязат на изборите за  кметове и префекти бе отправен от гръцкия премиер Алексис Ципрас и председателя на „Нова Демокрация“ (НД) Кирякос Мицотакис, след като упражниха правото си на глас във втория тур на местните избори в Гърция, съобщи кореспондентът на Македонската информационна агенция  (МИА) в Атина, цитиран от скопското издание  “Република“ . \r\n„Днес призоваваме гражданите да избират прогресивни кандидати за кметове и префекти, където гласуват. Прогресивни кандидати срещу консервативни представители, но също и кметове и префекти, които имат авторитета и сериозността да се справят с нарастващите проблеми, с които се сблъскват местните общности. Аз съм оптимист, че хората ще направят най-доброто за местните общности, за общините и за перифериите“, каза гръцкият премиер Алексис Ципрас. \r\nЗа Мицотакис местното самоуправление е стълб на демокрацията. \r\n„Призовавам гражданите да излязат днес и да избират кметове и префекти. Да участват в този празник на демокрацията, особено в случаите, в които има само едно гласуване, т.е. когато резултатът на периферно или общинско ниво е решен в първия кръг“, заяви президентът на Нова демокрация Кирякос Мицотакис. \r\nИ гръцкият премиер, и лидерът на опозиционната партия бяха посрещнати от аплодисменти от своите поддръжници, които се събраха пред училищата, в които гласуваха днес. Ципрас гласува в квартал в централната част на Атина, а Мицотакис в северната част на града. \r\nМицотакис пристигна на избирателната секция, придружен от сина си и съпругата си, и преди това присъства на литургия в църквата. \r\n*** Висши политици от всички основни партии предупредиха Доналд Тръмп за \"неприятна намеса\" в британската политика на фона на предстоящата  държавна визита тази седмица, , пише британският вестник  The Independent .  \r\nПрезидентът Тръмп е обвинен от лидери на партии и депутати от миналото и от днешни дни, че е нарушил дългогодишно правило, като е похвалил Борис Джонсън, твърдейки, че ще стане \"отличен\" премиер, преди тридневното пътуване до Великобритания, което започва в понеделник. \r\nГоворейки пред The Independent, сър Малкълм Рифкинд, бивш външен министър от Торите, каза, че коментарите на \"нарцистичния и егоцентричен\" Тръмп са \"безпрецедентни за президент на Съединените щати\". \r\nДжеръми Корбин и сър Винс Кейбъл също осъдиха забележките и един депутат предложи кралицата да отмени поканата на Тръмп за държавен банкет във вторник вечерта. \r\nИзключително необичайно е един американски президент да коментира политическите избори в Обединеното кралство, въпреки че и преди това Тръмп е показвал подкрепата си за Брекзит и неговата критика срещу Тереза Май. \r\nВестникът е научил, че много депутати ще бъдат сред хилядите хора, участващи в протести срещу визитата на Тръмп тази седмица. Гневът от посещението вероятно ще се задълбочи  след последните коментари на американския президент. \r\nКритикувайки намесата му, сър Малкълм каза: „Никой друг премиер или президент не би си помислил да го направи. Той отлично знае, че това важи и за американските президенти, но човекът е толкова нарцистичен и егоцентричен, че да вярва, че той определя бъдещето на света. \r\n„В това няма нищо незаконно, няма нищо противоконституционно, това е просто неприятна намеса в чужди работи“, заяви той и добави: „Това е безпрецедентно за президент на Съединените щати, но не е безпрецедентно за Тръмп. Тръмп прави подобни забележки за демократичният избор на други хора още от първия ден. Ако имаше и най-малка чувствителност, нямаше да го направи.“ \r\n„Ако Тереза Мей започне да възхвалява  добродетелите на Джо Байдън като потенциален президент на Съединените щати, повечето хора в Америка, а не само Тръмп, биха казали, че тя трябва да си гледа работата.Това са чувствителни въпроси и единствените хора, които ще решат следващия премиер на Обединеното кралство или президент на Съединените щати, ще бъдат граждани на съответните страни“, коментира сър Малкълм.  \r\n*** Регистрирано е земетресение с магнитуд 4.6 в Западна Турция, показва справка на страницата на  Европейския средиземноморски сеизмологичен център . \r\nТрусът е станал в 16:08 местно време (съвпада с българското) на 30 километра източно от град Адапазаръ и на 155 километра източно от Истанбул на дълбочина от седем километра. Земетресението е усетено по западното турско черноморско крайбрежие, включително и в Истанбул. За сега няма информации за пострадали хора и причинени материални щети.", "date": "2019.06.02", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/06/02/2665461/kazanlak-prelyaha-vodite-na-reka-gyurlya-v-selata-srednogorovo-i-gorno-cherkovishte-nyama-opasnost-za-naselenieto.html", "text": "В резултат на паднали големи количества валежи в Средна гора, водите на река Гюрля, която преминава през територията на селата Средногорово и Горно Черковище преляха, предаде кореспондент на  Радио „Фокус“ . Със спирането на валежите в обедните и следобедните часове нивото на реката постепенно се нормализира. На място в Средногорово са екипи на Пожарната и на Аварийно – спасителната група към Община Казанлък. Ръководителят на групата Слави Иванов поясни, че след окончателното нормализиране на нивото ще се премине към почистване на мостовете на реката. Такова е правено вече веднъж между двата валежа в днешния ден.  \r\nВ резултат на придошлите води от следобедните валежи три къщи в Средногорово са залети. Към момента водата е изпомпана от екипи на Пожарната. Към мястото се придвижва фадрома на Община Казанлък, която ще се включи в почистването на мостовете. „Докато обаче не спадне нивото на реката всякакви такива действия са безсмислени. Не съществува никаква опасност за населението на Средногорово“, каза още Иванов. \r\nБлизо два метра се е покачило нивото на реката, като водите са залели участъци, в които е твърде нисък самият бряг на Гюрля, това е и участъкът, в който са наводнените къщи. „Бързо се нормализира нивото на реката, така че съвсем скоро проблемът ще бъде решен“, поясни Иванов. \r\nКъм момента няма проблеми с нивото на водите на реката на територията на село Горно Черковище, реката се следи от кмета Антон Антонов, който поддържа непрекъсната връзка с аварийно – спасителната група на Община Казанлък. \r\nРъководителят на групата Слави Иванов увери, че няма проблем с водните басейни на останалата част от територията на община Казанлък. „Няма такива количества валежи на територията на общината. Нивото на язовир „Синя река“, който се намира над село Бузовград е с такова ниво, че не позволява да създава някаква опасност. Още в началото на пролетта намалихме нивото, с оглед на прогнозите за дъждове. Проблемът е само в количеството валежи в Средна гора“.  \r\nСлавяна ГАЙДАРОВА", "date": "2019.06.02", "title": "Казанлък: Преляха водите на река Гюрля в селата Средногорово и Горно Черковище, няма опасност за населението"}
{"url": "http://www.focus-news.net/news/2019/06/02/2665452/veliko-tarnovo-novi-dupki-zatrudnyavat-dvizhenieto-po-chast-ot-ulitsite-v-grada-sled-poroynite-dazhdove.html", "text": "Нови дупки затрудняват движението по част от улиците във Велико Търново. Те се появиха след проливните дъждове от последните дни, предаде репортер на  Радио „Фокус”-Велико Търново . Пропадна пешеходна пътека в началото на улица „Полтава” в посока София. Читатели на „Фокус” алармираха, че сходни проблеми има и в други квартали в града. Частични ремонти се извършват по много улици във Велико Търново. Те са финансирани от местния бюджет и се извършват от служители на Общината. Запълват се пропаднали участъци, полага се нова маркировка. Престои цялостно преасфалтиране и на два от основните булеварди в града.  \r\nЛуиза ТРАНЧЕВА", "date": "2019.06.02", "title": "Велико Търново: Нови дупки затрудняват движението по част от улиците в града след поройните дъждове"}
{"url": "http://www.focus-news.net/news/2019/06/02/2665449/asya-nikolova-natsionalen-muzey-hristo-botev-kalofer-denyat-na-botev-i-zaginalite-za-svobodata-na-balgariya-e-edin-ot-nay-tazhnite-v-nashata-istoriya.html", "text": "Денят на Ботев и загиналите за свободата на България е един от най-тъжните в нашата история. Това каза в интервю за предаването „Съкровищница на тайните“ на  Радио „Фокус“  директорът на Националния музея „Христо Ботев” в Калофер Ася Николова. „Това е ден, в който отдаваме почит на всички, които са дали живота си, за да бъде свободна днес България. Калофер събира в този ден всички почитатели и поклонници на делото на Ботев и на великите българи“, отбеляза Ася Николова. Денят на Ботев и загиналите за свободата на България в Калофер се отбелязва традиционно всяка година с изнасяне от залата на музея на знамето на Ботевата чета, което със специален военен ритуал се включва в митинга поклонение. „На паметника на Христо Ботев бяха поднесени цветя и венци като почит и уважение към делото на великия гениален поет и войвода Христо Ботев. Тържествата продължават с концерт на канадска група, която свири български фолклор. Така може би ще добием представа, че историята ни, че това, което ние сме оставили като следа в световната съкровищница, никога няма да загуби своето място. Българската идентичност е определена и намира своите поклонници в съвремието“, допълни Ася Николова. \r\nМарияна ВАЛЕНТИНОВА", "date": "2019.06.02", "title": "Ася Николова, Национален музей „Христо Ботев” – Калофер: Денят на Ботев и загиналите за свободата на България е един от най-тъжните в нашата история"}
{"url": "http://www.focus-news.net/news/2019/06/02/2665448/varna-roditeli-izlyazoha-na-protest-v-grada-sreshtu-vodenite-spored-tyah-antidetski-i-antisemeyni-politiki-v-stranata.html", "text": "Родители излязоха на протест във Варна срещу водените според тях антидетски и антисемейни политики в страната, предаде репортер на  Радио \"Фокус\" - Варна . Протестиращите се събраха пред катедралния храм \"Св. Успение Богородично\" откъдето се очаква да тръгнат под формата на шествие към площад \"Независимост\".  \r\nОрганизаторите от гражданската организация отново представиха исканията на родителите в цялата страна, които излизат на трети пореден национален протест. Един от организаторите на протестите във Варна - Павлина Тодорова, обясни, че за пореден път родители излизат на протест не заради оспорваната Национална стратегия за детето, а срещу редица закони, които съдържат голяма част от вече \"замразената\" стратегия. Според нея в държавата се прокарват близо 27 закона, които отново съдържат елементи на ювенална юстиция, сексуално образование в ранна детска възраст, извеждане на деца от семейства и др. Протестиращите поискаха управляващите да вземат предвид техните искания и да работят за законодателство, което защитава правата на семейството.  \r\nПо думи на друг от организаторите на протеста - Михаела Берова, подкрепата в социалните мрежи вече наброява близо 106 000 души в национален план, а във Варненско - близо 6 000 души. \"Ние вече не протестираме само срещу стратегията. Това трябва да бъде ясно. Ние протестираме срещу измененията в различни закони и наредби, които неправителствени организации се опитват да внедрят в законите на българската държава\", посочи Михаела Берова. Според организаторите на протеста основно и неправомерно участие в социалната политика на страната имат частни неправителствени организации, които ще спечелят финансово от прилагането на подобни закони, които от своя страна накърняват семейните ценности.  \r\n\"Промените дават изключително големи правомощия на неправителствени организации да участват в дейности, които по право са изцяло на институциите. Тези закони променят много понятия като \"дете в риск\", бъдещ проблем за едно дете, който може да се създаде\", допълни Павлина Тодорова. Михаела Берова допълни, че тези неправителствени организации застрашават семействата, тъй като имат интерес в определянето на повече деца в риск. Организаторите на протеста обявиха, че протестните действия ще продължат докато правителството не отговори на техните искания за спиране на спорните закони, за по-строг контрол върху участието на неправителствените организации при прилагане на социална политика, както и по-голямо участие на български граждански организации в създаването на бъдещи закони.  \r\nБояна АТАНАСОВА", "date": "2019.06.02", "title": "Варна: Родители излязоха на протест в града срещу водените според тях антидетски и антисемейни политики в страната"}
{"url": "http://www.focus-news.net/news/2019/06/02/2665462/veliko-tarnovo-grazhdani-se-sabraha-na-protest-sreshtu-natsionalnata-strategiya-za-deteto-na-ploshtad-mayka-balgariya.html", "text": "Граждани се събраха на протест срещу Националната стратегия за детето на площад „Майка България” във Велико Търново. Протестиращите обобщиха исканията си под съпровод на патриотични песни, предаде репортер на  Радио „Фокус” - Велико Търново . Основното, за което недоволните родители настояват, е ясно и категорично да се заяви, че няма да има такава стратегия, която според тях ограничава правата им спокойно да отглеждат наследниците си. Красимира Станева-Ахмедова от организаторите на протеста обобщи, че родителите искат още отмяна на промените, които са гласувани „тихомълком и без кворум”.  \r\n„Тук сме и ще продължаваме. Работим с адвокати, които ще обобщят исканията ни. Те ще бъдат входирани във всяка институция, отговорна за българския народ. Законите, за които говоря, са приети на второ четене на 7 март. Те са включени в заключителните разпоредби на Закона за социалните услуги и влизат в сила от 1 януари 2020 година”, поясни Красимира Ахмедова и допълни, че това, което е гласувано, е в разрез с българските традиции и улеснява изключително много процеса за отнемане на едно дете от неговото семейство. Протестиращите срещу Националната стратегия уточниха, че имат подкрепата на Българската православна църква, Главното мюфтийство, омбудсмана и някои медии. Те заявиха, че организирането на митинги и шествия ще продължи, докато не бъдат изпълнени исканията на родителите.  \r\nЛуиза ТРАНЧЕВА", "date": "2019.06.02", "title": "Велико Търново: Граждани се събраха на протест срещу Националната стратегия за детето на площад „Майка България”"}
{"url": "http://www.focus-news.net/news/2019/06/02/2665463/targovishte-vremenno-se-ogranichava-dvizhenieto-po-patya-popovo-kardam-ot-km-28-do-30-za-pochistvane-na-kal-ot-patnoto-platno.html", "text": "Временно се ограничава движението по път III-204 Попово – Кардам от км 28 до 30 в област Търговище за почистване на изнесена кал от пътното платно. Това съобщиха от пресцентъра на  Агенция \"Пътна инфраструктура\" . Шофьорите изчакват на място.", "date": "2019.06.02", "title": "Търговище: Временно се ограничава движението по пътя Попово – Кардам от км 28 до 30 за почистване на кал от пътното платно"}
{"url": "http://www.focus-news.net/news/2019/06/02/2665466/predstoyashti-mezhdunarodni-sabitiya-za-3-yuni-agentsiya-fokus.html", "text": "***  Среща на Северноатлантичевския съвет и генералния секретар на НАТО с македонските власти  \r\n***  Започва тридневната визита на Доналд Тръмп в Лондон \r\n***  Протести срещу държавното посещение на Доналд Тръмп във Великобритания \r\n***  Отправяне на искане за задържане на Джулиан Асандж \r\n***  Русия оспорва пред Международния съд иска на Украйна за Крим \r\n***  Съвместна пресконференция на Майкъл Помпео и холандския му колега Стеф Блок \r\n***  Среща на министрите на земеделието на ЕС \r\n***  30 години от смъртта на Аятолах Хомейни", "date": "2019.06.02", "title": "Предстоящи международни събития за  3 юни  (Агенция \"Фокус\")"}
{"url": "http://www.focus-news.net/news/2019/06/02/2665464/predstoyashti-sabitiya-v-stranata-za-3-yuni-agentsiya-fokus.html", "text": "*** \r\nОт 11.00 часа министърът на околната среда и водите Нено Димов ще открие годишното събитие на Националният доверителен екофонд към МОСВ, на което НДЕФ ще представи отчет за дейностите за предходната година. Събитието ще се проведе в зала „Европа“ в сградата на МОСВ на бул. „Мария Луиза“ 22. На събитието ще бъдат връчени и традиционните годишни награди за природозащита на името на Мими Праматарова. \r\n*** \r\nОт 11.00 часа председателят на СДС Румен Христов, избраният за евродепутат Александър Йорданов, главният секретар на СДС Илия Лазаров и членът на НС на СДС Владимир Кисьов ще дадат пресконференция във връзка с приключилите евроизбори в централата на партията на ул. „Раковски“ 134. \r\n*** \r\nОт 10.00 часа в аулата на ВМА ще се проведе Национална кръгла маса на тема „Усъвършенстване на грижите за здравето и развитието на децата в детските ясли“. Организатори на форума са Българската асоциация на професионалистите по здравни грижи (БАПЗГ), Националният център по обществено здраве и анализи (НЦОЗА) и директори на детски ясли от град София. \r\n*** \r\nОт 11.00 часа в конгресен център „Европа“ в сградата на КНСБ ще се проведе дискусия на тема „За устойчиво развитие на ВиК сектора и достойни работни заплати на работниците и служителите”. Участие в нея ще вземат президентът на КНСБ Пламен Димитров, зам.-министърът на регионалното развитие Николай Нанков, председателят на КЕВР Иван Иванов, председателят на браншовия синдикат „Водоснабдител“ Треперушка Младенова, представители на Съюза на ВиК операторите в България и на Българската асоциация на водите. \r\n*** \r\nОт 11.00 часа в зала „А” на Българската търговско-промишлена палата ще се проведе пресконференция във връзка със старта на Осмото издание на Балканския международен винен конкурс и фестивал. В нея ще вземата участие председателят на УС на БТПП Цветан Симеонов, с Галина Нифору, директор на Балканския международен винен конкурс и фестивал, Красимир Коев, изпълнителен директор на Изпълнителната агенция по лозята и виното, и Николай Колев, директор на Sofia Restaurant Week. \r\n*** \r\nОт 11.00 часа в Института по катализ на БАН ще се проведе Ден на отворените врати, в който Института ще представят последните си разработки и реализирани до този момент катализатори, както и лаборатории и научна инфраструктура. Инициативата е част от тържественото отбелязване на 150-годишнината от основаването на Българската академия на науките. \r\n*** \r\nОт 11.00 часа в Националния пресклуб на БТА ще се проведе пресконференция на одобрени заявители по схемите „Училищен плод“ и „Училищно мляко“ за проблемите при прилагане на схемите и конкретните си искания. \r\n*** \r\nОр 13.00 до 15.00 часа в АГ болница „Майчин дом“ ще се проведат безплатни прегледи на жени със симптоми на неволно изпускане на урина. \r\n*** \r\nОт 13.30 часа в сградата на КЕВР ще се проведе обществено обсъждане на проект на Наредба за изменение и допълнение на Наредба № 1 от 14.03.2017 г. за регулиране на цените на електрическата енергия \r\n*** \r\nОт 14.00 часа в Зала 13 на Факултета по журналистика и масова комуникация на Софийския университет „Св. Климент Охридски“ млади журналисти от ФЖМК ще представят успешни научни проекти, финансирани от Фонд „Научни изследвания“. \r\n*** \r\nОт 16.00 часа в залата на Българския културен център на ул. „Веслец” №13 ще се проведе събитие за връчване на наградите в Националния конкурс „Ще ти разкажа приказка”. \r\n*** \r\nОт 17.00 часа в централно фоайе на Ректората на Софийски университет „Св. Климент Охридски“ ще се състои церемонията по награждаване на победителите от международния конкурс по програмиране CodeIT 2018/2019, който се провежда под патронажа на Президента на Република България Румен Радев. \r\n*** \r\nОт 19.00 часа в Литературен клуб „Перото“ студенти от II курс „Книгоиздаване“ във Факултета по журналистика и масова комуникация към СУ „Св. Климент Охридски“ ще представят своята книга „Отвъд преградите“. \r\n*** \r\nОт 19.00 часа в Кино Култура ще се проведе събитието „Героите говорят“, организирано от  платформата за доброволчество TimeHeroes.org. \r\n*** \r\nОт 12.00 часа в зала 5 в сградата на общинската администрация ще се проведе пресконференция във връзка с второто издание на „Jumaya Stage Festival“. \r\n*** \r\nОт 18.00 часа в зала „Петя Дубарова“ в Културен център „Морско казино“ ще се проведе творческа вечер, посветена на писателя и почетен гражданин на Бургас Любен Петков. \r\n*** \r\nОт 11.00 часа в Регионалния пресклуб на БТА ще се състои пресконференция на Община Горна Оряховица за програмата и проявите в рамките на празника на Горнооряховския суджук. \r\n*** \r\nОт 12.00 часа в читалище „Надежда 1869“ ще се състои церемонията по награждаване на победителите в литературния конкурс „Детство мое вълшебно“. \r\n*** \r\nОт 13.30 часа кметът на Община Видин Огнян Ценков ще открие информационна кампания на МТСП „Промяната е в нашите ръце“ за повишаване на информираността на гражданите, във връзка с новата Стратегия за активен живот на възрастните хора. На събитието ще присъства и заместник-министърът на труда и социалната политика Султанка Петрова. \r\n*** \r\nВ Регионална библиотека „Дора Габе“ ще бъде представена изложба на библиотечни документи „Видни добруджанци с принос в културата и изкуството на Добруджа” – Тодор Добруджански, Анастас Петров, Атанас Попов. \r\n*** \r\nОт 12.30 часа в Регионалния пресклуб на БТА ще се проведе пресконференция на заместник председателя на Движение „България на гражданите“ Найден Зеленогорски. \r\n*** \r\nОт 19.00 часа в читалище ,,Съгласие\" ще се състои концерта- спектакъл ,,Чудото“ с участието на възпитаниците на балетната школа и вокална група ,,Арлекино“.  \r\n*** \r\nОт 09.00 часа в зала 1 на Окръжния съд ще се проведе заседание по делото срещу бившия кмет на Куклен Костадин П. за взимане на подкуп във връзка с обществена поръчка.  \r\n*** \r\nОт 09.00 часа в зала 1 на Апелативния съд ще се проведе заседание по делото, образувано по протест на Окръжна прокуратура - Пазарджик срещу оправдателна присъда на М.В. / на 62 г./, който е подсъдим по дело за държане и разпространение на наркотици. Пазарджишкият окръжен съд го е оправдал по обвинение за разпространение на наркотици. \r\n*** \r\nОт 09.30 часа в зала 2 на Окръжния съд ще се проведе заседание по делото срещу Халина М.-П., обвинена, че като управител на „Тракия-РМ“ ЕООД със седалище в гр. Пловдив, е избегнала установяването и плащането на данъчни задължения по ЗДДС в особено големи размери.  \r\n*** \r\nОт 10.30 часа на ул. „Поручик Въльо Стефов“, до блок 1114, в район „Южен“ ще бъде открита нова детска площадка. \r\n*** \r\nОт 13.30 часа в зала 12 на Районния съд ще се проведе заседание по делото срещу адвокатът Владимир Елдъров, обвинен в уреждане на застрахователни обезщетения за неимуществени вреди на пострадали от ПТП по съдебен и административен ред. \r\n*** \r\nОт 13.30 часа в зала 1 на Апелативния съд ще се проведе заседание по делото, образувано по протест на Окръжна прокуратура - Хасково и жалби на подсъдимите срещу присъда на Окръжен съд – Хасково, с която подсъдимия Н. Н. е признат за виновен в това, че с товарен автомобил е осъществил контрабанда на 103 килограма хероин през ГКПП „Капитан Андреево“. \r\n*** \r\nОт 14.00 часа в клуба на ВМРО ще се състои брифинг с участието на новоизбрания член на ЕП Андрей Слабаков. \r\n*** \r\nОт 17.00 часа в храм „Рождество Богородично“ ще бъде отслужена Вечерня, а след това ще се проведе награждаване на отличените ученици, взели участие в конкурса „Моята църква“. \r\n*** \r\nОт 09.30 часа общинските съветници от ПП ГЕРБ Десислава Илиева и Здравко Костадинов ще проведат срещи с жители в офиса на партията на ул. „Цар \r\nОсвободител“ № 17. \r\n*** \r\nОт 11.00 часа областният управител на Смолян Недялко Славов, заместник-кметът на Смолян Марин Захариев и президентът на Атлантически клуб в България д-р Соломон Паси ще открият Шестото международно лятно училище на НАТО. \r\n*** \r\nОт 10.00 часа в детския отдел на библиотека „Родина“ ще се проведе творческо ателие на тема „Какво не знаем за…“: „Слънчевата система“. \r\n*** \r\nОт 11.00 часа в парк „Пети октомври” ще се проведе събитието „Джаз за деца”, част от съпътстващата програма на „Джаз форум Стара Загора“.  \r\n*** \r\nОт 11.30 часа в сградата на Старозагорска света митрополия ще се състои тържествено заседание на Епархийския съвет.", "date": "2019.06.02", "title": "Предстоящи събития в страната за 3 юни (Агенция „Фокус“)"}
{"url": "http://www.focus-news.net/news/2019/06/02/2665453/asya-nikolova-natsionalen-muzey-hristo-botev-kalofer-ako-poznavame-minaloto-si-mozhem-da-gradim-po-dobro-badeshte.html", "text": "Патриотизмът не е самоцел, а знание, защото ако познаваме миналото си, можем да градим по-добро бъдеще. Това каза в интервю за предаването „Съкровищница на тайните“ на  Радио „Фокус“  директорът на Националния музея „Христо Ботев” в Калофер Ася Николова. По думите й народ, който не знае историята си, няма как да върви напред. „Музеят на Ботев никога не е оставал без посетители. Най-многобройни са естествено младите хора – учениците на България, които посещават музея като част от учебната им програма. Но на нас ни се иска, когато те пристъпят прага на този храм на българщината, наистина да почувстват, че това е свято място и посещението да е повод за научаване на нещо повече. Затова самите те да търсят повече знания, за да разберат, че историята на нашата родина е изпълнена с величави събития, с героични събития, с многобройни герои, които безкористно са отдавали живота си за това днес България да бъде свободна, да се гордеем с това, че сме един народ, запазил в годините както езика, така и вярата си, и най-вече да имат стремежа да вървят напред със самочувствието на хора, които наистина са оставили нещо след себе си. И това ни го завещават всички наши предци. Защото те са работили, за да я има България и най-вече тя да бъде България на младите, на тези непокорни духове. От тях зависи в каква страна ще живеят и как ще пазят спомена за предците си“, добави Ася Николова. \r\nМарияна ВАЛЕНТИНОВА", "date": "2019.06.02", "title": "Ася Николова, Национален музей „Христо Ботев” – Калофер: Ако познаваме миналото си, можем да градим по-добро бъдеще"}
{"url": "http://www.focus-news.net/news/2019/06/02/2665468/pazardzhik-na-nyakolko-mesta-v-tsentralnata-chast-na-grada-ima-zakasali-avtomobili-zaradi-visoko-nivo-na-dazhdovni-vodi.html", "text": "На няколко места в централната част на Пазарджик има закъсали автомобили заради високо ниво на дъждовни води. Това съобщи слушател на  Радио „Фокус“ .", "date": "2019.06.02", "title": "Пазарджик: На няколко места в централната част на града има закъсали автомобили заради високо ниво на дъждовни води"}
{"url": "http://www.focus-news.net/news/2019/06/02/2665465/sofiya-grazhdani-se-sabraha-na-protest-sreshtu-natsionalnata-strategiya-za-deteto-shestvieto-tragna-kam-ministerski-savet.html", "text": "Протестно шествие срещу Националната стратегия за детето тръгна към Министерски съвет, предаде репортер на  Агенция „Фокус“ . Протестиращите се събраха при НДК, като оттам тръгнаха към Министерски съвет, откъдето ще поемат към пл. „Народно събрание“. Те скандират „Долу ръцете от нашите деца“. Полицейското присъствие в района е засилено. \r\nЗаради лошото време шествието ще бъде по-кратко от предвиденото. Очаква се следващата седмица да се проведе повторен протест. \r\nПротестиращите срещу замразената стратегия настояват за отхвърляне на документа, участие на гражданите и родителите в написването на нов подобен документ, връщане на отнетите незаконно деца, оставки в агенцията за защита на детето, прехвърляне на телефона за подаване на сигнали от деца за тормоз „в ръцете на държавата“, излизане на България от Норвежкият финансов механизъм и финансиране на бедни семейства, възпрепятствани да отглеждат нормално децата си, наравно с приемните семейства. От социалното министерство не веднъж заявиха, че протестите срещу стратегията нямат основание, тъй като работата по проекта е спряна.  \r\nТеодора ПАТРОНОВА", "date": "2019.06.02", "title": "София: Граждани се събраха на протест срещу Националната стратегия за детето, шествието тръгна към Министерски съвет"}
{"url": "http://www.focus-news.net/news/2019/06/02/2665457/pleven-vremenno-se-ogranichava-dvizhenieto-po-pat-3002-bozhurluk-obnova-poradi-navodnen-pat-i-pochistvane-na-kal-ot-platnoto-za-dvizhenie.html", "text": "Временно се ограничава движението по път 3002 Божурлук - Обнова в област Плевен поради наводнен път и за почистване на кал от платното за движение. Това съобщиха от пресцентъра на  Агенция \"Пътна инфраструктура\" . \r\nШофьорите изчакват на място.", "date": "2019.06.02", "title": "Плевен: Временно се ограничава движението по път 3002 Божурлук - Обнова поради наводнен път и почистване на кал от платното за движение"}
{"url": "http://www.focus-news.net/news/2019/06/02/2665475/", "text": "В Харков, близо до Двореца на спорта, където се провежда партийният конгрес на Генадий Кернес и Генадий Труханов \"Доверие в делата\", се проведе протест, по време на който беше съборен бюст-паметника на маршал Жуков, пише украинското електронно издание  “Украинская Правда“ \r\nСпоред организаторите на протеста конгресът е \"опит за реванш на бившите членове на Партията на регионите\". \r\n„Мястото за неговото стопанство не е избрано случайно, защото на 22 февруари 2014 г. в Двореца на спорта в Харков се проведе „антимайданският“ конгрес на депутатите на всички нива в югоизточните региони и Крим с участието на Кернес, тогавашният председател на Харковската регионална държавна администрация Михаил Добкин, партийните депутати. региони на Олег Царев, Вадим Колесниченко, ръководител на \"Отпор\" Евгений Жилин и други,\"- казаха организаторите на протеста. \r\nВ протеста участват представители на Националния корпус, които образуват коридор, така че хората, които отиват в двореца, не могат да избегнат „коридора на срама“.  \r\nПокрай централния вход на Двореца на спорта \"Национален корпус\" разгъна банер \"Спри реванша\". \r\nНа прозорците на Двореца на спорта участниците в протеста сложиха портрети на загиналите на Майдана  \r\nПолицията не се е намесила при акцията за събаряне на паметника.  Юлиян Марков", "date": "2019.06.02", "title": "„Украинская Правда“ : Събориха бюст-паметника на маршал Жуков в Харков"}
{"url": "http://www.focus-news.net/news/2019/06/02/2665474/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас, предаде репортер на  Радио „Фокус“ – Бургас . Няма задръствания. \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“, и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2019.06.02", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/06/02/2665472/sofiya-spryano-e-dvizhenieto-na-tramvaite-v-rayona-na-sadebnata-palata-zaradi-protest-na-roditeli-sreshtu-natsionalnata-strategiya-za-deteto.html", "text": "Временно е спряно движението на трамваите в района на Съдебната палата заради протест на родители срещу Националната стратегия за детето, предаде репортер на  Агенция „Фокус“ . Протестното шествие се отправя към Министерски съвет. Засилено е полицейското присъствие в района. \r\nТеодора ПАТРОНОВА", "date": "2019.06.02", "title": "София: Спряно е движението на трамваите в района на Съдебната палата заради протест на родители срещу Националната стратегия за детето"}
{"url": "http://www.focus-news.net/news/2019/06/02/2665477/pazardzhik-ulitsite-v-grada-sa-pod-voda-zaradi-poroyniya-dazhd.html", "text": "Улиците в Пазарджик са под вода заради поройния дъжд, предаде репортер на  Радио „Фокус“ - Пазарджик . До 40 см са завиряванията по централните улици и кръстовища, а на кръговите кръстовища при КАТ в посока Пловдив и при моста над река Марица в посока Белово и Пещера нивото на водата надхвърля половин метър. Автомобилите се движат изключително трудно, на аварийни светлини. Част от тях са аварирали встрани от платната. На ул. „Стефан Караджа“ има няколко закъсали коли, които допълнително затрудняват придвижването в района. Дъжд продължава да вали и към момента. \r\nАлбена ЖИЛЕКОВА", "date": "2019.06.02", "title": "Пазарджик: Улиците в града са под вода заради поройния дъжд"}
{"url": "http://www.focus-news.net/news/2019/06/02/2665469/veliko-tarnovo-mokri-sa-patnite-nastilki-v-golyama-chast-ot-oblastta-na-mnogo-mesta-v-regiona-vali-dazhd.html", "text": "Мокри са пътните настилки във Велико Търново и по-голямата част от областта. В града, както и на много места в региона вали дъжд. Времето навсякъде е облачно. Трафикът е натоварен като за почивен ден, предаде репортер на  Радио „Фокус” – Велико Търново . Интензивно е движението по бул. „България”, улица „Никола Габровски” и по улица „Магистрална” в областния град – част от пътя София – Варна. От Областно пътно управление съветват шофьорите да карат внимателно и със съобразена скорост. Пътни полицаи следят за спазване на Закона за движение по пътищата. Патрули има на входовете и изходите на Търново, както и в по-натоварените участъци в областта. Отворен за движение е Проходът на Републиката и там трафикът е натоварен. На места се образуват колони заради преминаващите товарни автомобили, които забавят движението. Остава в сила предупреждението за опасност от падащи камъни. През денонощието не са регистрирани тежки пътни инциденти.  \r\nЛуиза ТРАНЧЕВА", "date": "2019.06.02", "title": "Велико Търново: Мокри са пътните настилки в голяма част от областта, на много места в региона вали дъжд"}
{"url": "http://www.focus-news.net/news/2019/06/02/2665471/odmvr-pleven-vazstanoveno-e-dvizhenieto-po-glaven-pat-sofiya-varna.html", "text": "Възстановено е движението по главен път София - Варна в Плевенска област. Това съобщиха от  ОДМВР-Плевен .", "date": "2019.06.02", "title": "ОДМВР-Плевен: Възстановено е движението по главен път София - Варна"}
{"url": "http://www.focus-news.net/news/2019/06/02/2665476/sofiya-protestnoto-shestvie-sreshtu-natsionalnata-strategiya-za-deteto-stigna-do-ministerski-savet.html", "text": "Протестното шествие срещу Националната стратегия за детето стигна до Министерски съвет. Това съобщи репортер на  Агенция „Фокус“ . Протестиращите скандират „Долу ръцете от нашите деца“. Полицейското присъствие в района е засилено. \r\nТеодора ПАТРОНОВА", "date": "2019.06.02", "title": "София: Протестното шествие срещу Националната стратегия за детето стигна до Министерски съвет"}
{"url": "http://www.focus-news.net/news/2019/06/02/2665479/tass-kmetat-na-harkov-obeshta-vazstanovyavane-na-pametnika-na-marshal-zhukov-v-nay-skoro-vreme.html", "text": "Поваленият от националистите бюст-паметник на  маршал Георги Жуков в Харков, ще бъде възстановен чрез дарения. Това съобщи в неделя кметът на Харков Генадий Кернес, който бе избран за лидер на новоучредената партия „Доверие в делата“, предава  TACC . \r\n\"Консултирах се с депутатa от Върховната Рада Виталий  Хомутинник (представляващ областта, на чиято територия се намираше паметника), и той каза, че за сметка на фонда\" Възраждане \"ще се възстанови паметника в близко бъдеще,\" предава думите на кмета на Харков пред учредителния конгрес на новата партия местното издание „Медиапорт“, като уточнява, че думите на Кернес са били посрещнати с аплодисменти. \r\nПо-рано в неделя представители на националистически организации по време на протест срещу конгреса на партията \"Доверие в делата\" разрушиха бюста на маршал Жуков в Харков. В същото време те заявиха, че действат в рамките на закона за декомунизация.  Юлиян Марков", "date": "2019.06.02", "title": "ТАСС: Кметът на Харков обеща възстановяване на паметника на маршал Жуков „в най-скоро време“"}
{"url": "http://www.focus-news.net/news/2019/06/02/2665480/blagoevgrad-ne-e-natovaren-trafikat-po-glaven-pat-e-79-i-avtomagistrala-struma-v-oblastta.html", "text": "Възстановено е движението по второкласен път -19 Симитли – Гоце Делчев при село Господинци. Това съобщиха за  Радио „Фокус“ – Пирин  от Областно-пътно управление – Благоевград. В следобедните часове движението беше временно спряно и в двете посоки порадипътен инцидент между два автомобила. Повишена е опасността от падащи камъни в Кресненското дефиле и прохода Предел, като до този момент не са получавани сигнали за паднали камъни, които да са затруднявали трафика по републиканската пътна мрежа. Не е натоварен трафикът по главен път Е-79 и автомагистрала „Струма“ в Благоевградска област. От Областно-пътно управление – Благоевград отправят апел към водачите на МПС да шофират разумно и да спазват правилата за движение. \r\nНе е натоварен трафикът и в областния град. До този момент не са възникнали тежки пътни инциденти. Градският транспорт се движи по разписание.  \r\nДенис НИКИФОРОВ", "date": "2019.06.02", "title": "Благоевград: Не е натоварен трафикът по главен път Е-79 и автомагистрала „Струма“ в областта"}
{"url": "http://www.focus-news.net/news/2019/06/02/2665481/plovdiv-9-sa-uhapanite-ot-karlezhi-v-oblastta-prez-poslednata-sedmitsa-na-may.html", "text": "9 са ухапаните от кърлежи в Пловдивска област през последната седмица на май. Това сочи справка в сайта на  Регионалната здравна инспекция . 8 от случаите са регистрирани на територията на града. За сравнение, през миналия отчетен период, от 17 до 23 май, само един човек е потърсил медицинска помощ след ухапване от кърлеж.  Няма случаи на лаймска болест или марсилска треска, сочат още данните на Регионалната здравна инспекция. Специалистите съветват при ухапване от кърлеж да се потърси лекарска помощ, тъй като има голяма вероятност от настъпването на животозастрашаващи усложнения.", "date": "2019.06.02", "title": "Пловдив: 9 са ухапаните от кърлежи в областта през последната седмица на май"}
{"url": "http://www.focus-news.net/news/2019/06/02/2665478/burgas-protestno-shestvie-pod-nadslov-ne-na-natsionalna-strategiya-za-deteto-2019-2030-g-se-provede-v-grada.html", "text": "Протестно шествие под надслов „Не на „Национална стратегия за детето 2019-2030 г.“ се проведе в Бургас, предаде репортер на  Радио „Фокус“ – Бургас . В шествието участваха предимно родители със своите деца, които са против стратегията за детето. Събраха се близо 100 души. Те се обявиха и против настройването на деца срещу родители и упражняването на контрол над родителите чрез страх от законно отнемане на децата им. Развяваха плакати с надпис „Не пипайте децата ни”, а много от участниците носеха балони и трибагреници. Шествието започна от църквата „Св. Иван Рилски”, премина по централната улица „Александровска”, съпроводено от викове „Долу ръцете от децата ни” и приключи пред сградата на Общината, където към момента се намират над 100 родители с децата си, продължавайки да размахват плакати и български знамена. \r\nМария КУРТЕВА", "date": "2019.06.02", "title": "Бургас: Протестно шествие под надслов „Не на „Национална стратегия за детето 2019-2030 г.“ се проведе в града"}
{"url": "http://www.focus-news.net/news/2019/06/02/2665482/gd-granichna-politsiya-trafikat-na-gkpp-dunav-most-vidin-e-intenziven-na-izhod-za-tovarni-avtomobili.html", "text": "Трафикът на ГКПП „Дунав мост-Видин“ на българо-румънската граница е интензивен на изход за товарни автомобили, по данни към 18.00 часа. Това съобщиха от  ГД „Гранична полиция“ . \r\nНа българо-сръбската, българо-македонската, българо-гръцката и българо-турската граница трафикът е нормален на всички контролно-пропускателни пунктове. \r\nНа ГКПП „Лесово“ ще бъде затруднено движението на влизащи и излизащи моторни превозни средства поради ремонтни дейности на турския граничен пункт, които ще продължат до август.", "date": "2019.06.02", "title": "ГД „Гранична полиция“: Трафикът на ГКПП „Дунав мост-Видин“ е интензивен на изход за товарни автомобили"}
{"url": "http://www.focus-news.net/news/2019/06/02/2665467/veliko-tarnovo-s-23-sm-se-e-povishilo-nivoto-na-reka-yantra-pri-velikotarnovskiya-kvartal-cholakovtsi-za-denonoshtie.html", "text": "С 23 см се е повишило нивото на река Янтра при квартал „Чолаковци” във Велико Търново за последните 24 часа. Това съобщиха за  Радио „Фокус” – Велико Търново  от Хидрометеорологичната станция в града Тази сутрин речното ниво там е било 241 см, което е под критичните стойности. Въпреки това денонощното наблюдение остава, тъй като в региона все още вали дъжд. Нивото на река Джулюница при едноименното село се е понижило със 110 см за изминалото денонощие и е 126 см. При Голяма река в Стражица също има спад – с 6 см и нивото е 81 см. Равнището ма Янтра при село Каранци се е покачило с 1 см и днес там са измерени 186 см.  \r\nНивата на всички водни басейни в областта към този час са под критичните стойности, но общините взимат превантивни мерки срещу евентуални инциденти. \r\nЛуиза ТРАНЧЕВА", "date": "2019.06.02", "title": "Велико Търново: С 23 см се е повишило нивото на река Янтра при великотърновския квартал „Чолаковци” за денонощие"}
{"url": "http://www.focus-news.net/news/2019/06/02/2665483/the-wall-street-journal-novite-mita-varhu-vnosa-ot-meksiko-shte-udaryat-magazinite-za-hranitelni-stoki.html", "text": "Заплахата на президента Тръмп да наложи нарастващи мита за целия внос от Мексико може да повиши цената на доматите, ягодите и много други храни в американските хранителни магазини и ресторанти, пише американския вестник  The Wall Street Journal .  \r\nТърговския спор с Китай не засегна сериозно хранителните стоки, тъй като САЩ внасят малко плодове и зеленчуци от Китай. Но Мексико е основен източник на вносна продукция, като осигурява 99% от малините и ягодите, внесени в САЩ през 2018 г. и повече от 80% от доматите и авокадото, според данни на правителството на САЩ. \r\nВ четвъртък президентът Тръмп обяви, че неговата администрация ще наложи тарифа за целия мексикански внос от 5%, започвайки от 10 юни и достигайки 25% до 1 октомври, освен ако Мексико не ограничи потока от мигранти по южната граница на САЩ. \r\nПродавачите на хранителни стоки в САЩ разчитат особено силно на мексиканския внос на продукция през зимата, когато разстителновъдните райони на север стават по-скъпи или неизползваеми. С изключение на бананите, Мексико се превърна в най-големия износител на продукти за САЩ през последните десетилетия, според Министерството на земеделието, тъй като производството на култури от САЩ като чушки и краставици е намаляло. \r\nСАЩ внасят за повече от 12 милиарда долара пресни плодове и зеленчуци годишно и 54% от общия си селскостопански внос от Мексико, според официалната статистика. \r\nМитата върху китайските стоки са засегнали сериозно нехранителните стоки, включително мебели, облекло и други стоки за домакинството, което води до свиване на печалбите между търговците на дребно на тези стоки и техните доставчици. \r\nМагазините за хранителни стоки може да са в състояние да управляват ефекта от митата от 5% чрез намаляване на разходите или чрез прехвърляне на увеличението към купувачите, според Джеф Лайънс, старши вицепрезидент на веригата „Костко“. \"Но всички се опасяват, че те може да стигнат до 25%!\"  Юлиян Марков", "date": "2019.06.02", "title": "The Wall Street Journal: Новите мита върху вноса от Мексико ще ударят магазините за хранителни стоки"}
{"url": "http://www.focus-news.net/news/2019/06/02/2665484/pazardzhik-pet-ekipa-na-pozharnata-izvarshvat-otvodnyavaniya-na-ulitsi-krastovishta-mazeta-i-prizemni-etazhi-na-sgradi-zaradi-poroyniya-dazhd-v-grada.html", "text": "Над 40 сигнала от частни домове са постъпили само за последните 2 часа в полицията Пазарджик заради поройния дъжд, който падна в града. Това съобщиха от  ОДМВР – Пазарджик . Пет екипа на пожарната са мобилизирани и извършват отводнявания на улици, кръстовища, приземни етажи на сгради. От обществените сгради е наводнен единствено приземният етаж на общежитието на спортното училище. Повечето сигнали са за жилищни блокове, кооперации, мазета и др. работи се за отводняване на наводнените улици и приземни етажи.", "date": "2019.06.02", "title": "Пазарджик: Пет екипа на пожарната извършват отводнявания на улици, кръстовища, мазета и приземни етажи на сгради заради поройния дъжд в града"}
{"url": "http://www.focus-news.net/news/2019/06/02/2665486/api-vremenno-se-ogranichava-dvizhenieto-po-pat-ii-66-stara-zagora-nova-zagora-v-uchastaka-dalboki-oryahovitsa-ot-km-45-do-km-50-poradi-navodnen-paten-uchastak.html", "text": "Временно се ограничава движението по път II-66 Стара Загора – Нова Загора в участъка с. Дълбоки – с.Оряховица от км 45 до км 50 поради наводнен пътен участък. Това съобщиха от пресцентъра на  Агенция \"Пътна инфраструктура\" . Обходният маршрут е Стара Загора – АМ „Тракия“ – Нова Загора.", "date": "2019.06.02", "title": "АПИ: Временно се ограничава движението по път II-66 Стара Загора – Нова Загора в участъка Дълбоки – Оряховица от км 45 до км 50 поради наводнен пътен участък"}
{"url": "http://www.focus-news.net/news/2019/06/02/2665487/yens-stoltenberg-v-tirana-nasilieto-protivorechi-na-demokratichnite-tsennosti.html", "text": "Генералният секретар на НАТО Йенс Столтенберг, който беше на кратко посещение в Тирана този следобед, заяви, че насилието е в противоречие с демократичните ценности и е необходим консенсус и диалог за преодоляване на политическата криза, която е обхванала Албания от доста време, пише македонското електронно издание  A1 On . \r\n„Европейската комисия препоръча започването на преговори за Албания и е важно този напредък, който беше постигнат да продължи. Винаги ще има дебати в демокрацията, но политическото насилие е в конфликт с нашите демократични ценности. Абсолютно е неприемливо. Затова призовавам всички политически сили да се държат отговорно и сдържано. Необходим е консенсус за решаване на различията чрез диалог. Това допринася за по-добро бъдеще за хората в Албания и целия регион“, каза Столтенберг на съвместна пресконференция след среща с премиера Еди Рама. \r\nТой изрази дълбокото си съчувствие към семействата на двамата албански военни, които загинаха при експлозията на мина в Латвия и подчерта значителния принос на Албания в рамките на мисиите на НАТО. \r\n\"Щастлив съм, че отново съм в Тирана. Оценявам тази възможност да бъда тук с вас на тази ценна годишнина за вас, 10 години от присъединяването към НАТО. Албания е много важен член и дава голям принос към мисиите. НАТО е ангажирана със сигурността на Албания и е похарчила 51 млн. евро за съществуващата военновъздушна база и логистика, каза генералният секретар на НАТО. \r\nСтолтенберг и Рама също говориха за възможността за влияние на Русия в региона, имайки предвид многобройните протести в Белград, Албания и извън нея. \r\nСпоред Столтенберг Русия винаги се е опитвала да участва в различни процеси на ЕС и НАТО. \r\n„Призовавам всички политически участници да вземат участие в диалога. Видяхме усилията на Русия да се намеси в различни наши процесии в съюзнически държави от НАТО. Но за твоята страна ще оставя да каже премиерът“, каза Столтенберг. \r\nСпоред Рама подходът на Русия към интеграционните процеси в НАТО и ЕС не е приятелски настроен. Той говори за необичайна ситуация в Албания, за \"която предупреждават някои опозиционни сили и настояват да се случи “. \r\n„Не е тайна, че подходът на Русия към НАТО към ЕС, към интеграционните процеси, не е приятелски  подход. Второ, искам да подчертая факта, че в никоя страна от НАТО не се случва това, което става тук …“  Юлиян Марков", "date": "2019.06.02", "title": "Йенс Столтенберг в Тирана: Насилието противоречи на демократичните ценности"}
{"url": "http://www.focus-news.net/news/2019/06/02/2665485/krasimir-karakachanov-vmro-nyama-da-iska-poveche-vlastovi-pozitsii-no-shte-razgledame-sastoyanieto-na-op.html", "text": "ВМРО няма да иска повече властови позиции, но ще разгледаме състоянието на ОП.Това каза Красимир Каракачанов, вицепремиер и министър на отбраната, в разговор с Илиана Беновска в седмичното обзорно политическо предаване „Беновска пита“ по Канал 3 и Радио К2, съобщиха от  екипа на предаването . \r\nИлиана Беновска се свърза с Красимир Каракачанов по телефона и му честити празника 2ри юни. Тя цитира Ботйовата мисъл, част от коментара й: „Днес за днес политиката в света е такваз, каквато винаги си е била, демек, както казва старата пословица: „Атовете се ритат, магаретата теглят“ и го попита за неговото тълкувание от днешна гледна точка за България и кои са атомите и кои са магаретата. Беновска припомни думите на Борисов, който е казал, че и магаре да е бил вързал на изборите преди 10 години, той е щял да стане депутат. „Преди 10 години много неща се случваха, но преди 3 години видяхте на президентските избори това не се осъществи, което означава, че в политиката правилно е казал Ботев – това е, каквото е. А именно, за всяка една позиция или грубо казано за народната любов, трябва да се бориш.“, отговори министърът на отбраната. Той добави, че това, което Борисов е научил 2016 година от президентските избори, когато Нинова е овладяла БСП с помощта на Георги Гергов, Красимир Янков и други фактори, тя тези неща не ги е научила и 2 месеца по-късно се е разправяла с хората, които са я направили председател, по начина, по който Сталин се е справил с всички, които са му помагали да се издигне след смъртта на Ленин. „Аналогията в червената история е много фрапантна“, завърши той. \r\nБеновска честити успеха на ВМРО и пожела на Каракачанов да продължават да постигат нови успехи с националната отговорност, която да им бъде като знаме напред. Той припомни, че това им е мисията и може би заради това са постигнали този успех. Каракачанов отбеляза, че повече от 20 години, от когато ВМРО е в политиката, тя не е променяла своята идеология и каузи. „Това, което днес става реалност чрез държавното управление, ние го говорим в някои от случаите 10-12-15 години и хората го виждат. А именно необходимостта от това да се възроди българската армия, да се даде приоритет на образованието и на патриотичното възпитание на младите хора, да се предприемат мерки срещу циганизацията на държавата. Всичко това ние го говорим отдавна и хората виждат, че започва да се случва, особено през последните 2 години, от когато ВМРО е в коалиция с Обединени патриоти във властта.“, заяви събеседникът.  \r\nБеновска попита какви изводи трябва да си направят първите хора в държавата след евроизборите като започна с Бойко Борисов. Каракачанов каза, че изводите са за всички и те са, че хората се интересуват не от това какво са написали партиите в програмата си за управление, а от това какво изпълняват и кои от проблемите на хората се решават. Точно заради това ВМРО ще прегледат своята програма, за да видят какво е изпълнено и какво не, с какво изостава. В тази връзка водещата попита събеседника си дали коалицията са си направили преглед на програмата и дали са отбелязали какво трябва да отпадне и да се допълни. „За падане няма нужда да пада нещо, защото ние просто трябва да седнем с колегите от ГЕРБ и да видим какво сме изпълнили за тези две години.“, отговори Каракачанов и каза, че част от работата се върши. Той даде за пример образованието и това, че са се увеличили драстично учителските заплати.  \r\nВодещата го прекъсна и му каза, че днес Борисов е направил „воаяж“ в централната част на България по училищата по отношение на направените инвестиции, за да се подобрят условията за учене и качеството на образованието. Каракачанов се съгласи и допълни: „Но това, с която се изостава е вкарването на децата, особено тези от маргиналните общности, в училище.“ Той каза, че трябват малко по-твърди мерки спрямо родителите, за да посещават децата училище.  \r\nВ тази връзка Беновска отбеляза, че заради евроизборите той е забавил влизането на стратегията за циганите и предположи, че сега ще я входират в Министерски съвет и ще искат да влезе в Народното събрание. Каракачанов каза, че има една единствена причина за това – че по време на предизборната кампания част от хората и политическите опоненти на ВМРО биха казали, че вкарва стратегията предизборно. Беновска припомни обвиненията на Валери Симеонов, че Каракачанов по този начин си купува ВМРО, имайки предвид цигански гласове. Водещата поясни, че спирайки тази стратегия, циганите са решили да ги омилостивят и са дали техните гласове като дар, за да смекчат санкциите.  Събеседникът каза, че Александър Сиди може да каже коя от партиите в Обединени патриоти има цигански гласова и че това не е ВМРО. Според екзит половете и проверката на изборните резултати показват, че 0,03% или около 4500 гласа са цигански в резултатите на ВМРО. Каракачанов каза, че един от колаиционните им партньори, който най-много говори срещу купуването на цигански гласова има този брой гласове само от 5 секции. На въпрос на водещата кой е това, той й каза да я провери и че й дава тема за размисъл. Беновска попита дали това е Валери Симеонов, но Каракачанов отрече и каза, че Волен Сидеров най-много говори, че ВМРО е купувала цигански гласове.  \r\nБеновска попита кога внасят Стратегията за циганите официално. „Като се върна в София в първия разговор с премиера Борисов ще уточним кога е датата, на която ще я вкараме.“, отговори вицепремиерът. Той допълни, че тя трябва да влезе, защото обществото очаква държавата да предприеме мерки за това да се реши проблемът с неинтегрираните цигани. \r\nБеновска попита дали това, че ще направят преглед на коалиционната програма на Обединени патриоти, означава, че ще искат да преразгледат споразумението си с ГЕРБ и с партньорите в ОП с оглед на това, че от 4те партии в коалицията единствено ГЕРБ и ВМРО имат евродепутати. Каракачанов подчерта, че не иска да преразглеждат програмата, а да направят преглед на свършеното от програмата за управление между ГЕРБ и ОП. Беновска каза, че е разбрала това и отново повтори въпроса си. Министърът на отбраната обясни, че става въпрос за преглед на свършеното и несвършеното и това, че те имат много добър резултат и са първи в ОП, няма да бъде основание да искат преразглеждане на властовите позиции. „ВМРО няма да иска повече властови позиции“, повтори той и каза, че не това им е била целта. Беновска каза, че чисто пропорционално баланса на позиции на областни управители, шефове на агенции, зам.министри и дори вицепремиери може би не е вече справедливо от днешна гледна точка с оглед резултатите от изборите. Каракачанов каза, че това няма значение и всички хора на споменатите позиции, ако си вършат работата добре, следващия път и те ще бъдат оценени от българския народ. Водещата попита дали категорично няма да преразглеждат ОП и няма да преразглеждат квотите и властовите позиции между ОП и ГЕРБ и дали и двете са верни или само второто. „Квотите във властта няма да ги преразглеждаме и въобще няма да повдигаме този въпрос. Но ще разгледаме какво е състоянието в ОП, дали въобще има такава коалиция ОП.“ Беновска учудено попита: „Няма ли?“ Каракачанов даде за пример предизборната кампания и действията на една от партиите в ОП и попита дали това е коалиция или формации, които воюват помежду си. Беновска попита: „Кога ще има среща на силите ВМРО-НФСБ-АТАКА?“, а събеседникът й отговори, че това ще стане като му дойде времето, както е казвал един български премиер. На коментар на водещата, че времето може да дойде и догодина, вицепремиерът каза, че няма да чакат чак толкова и че юни месец е времето. „Ще чакате колко още?“, попита Беновска, но Каракачанов припомни, че тепърва започва първата седмица след евроизборите и че от понеделник нататък всеки ден е възможно. „Вие ли ще бъдете инициатора на тази среща, защото до колкото виждам готовност няма у другите лидери Симеонов и Сидеров?“, попита водещата, а той отговори, че това е много добра идея. Беновска предложи още една добра идея – да бъде открита пред медиите тази среща, но събеседникът й отказа, защото някои от нещата, които ще си кажат няма да бъдат лицеприятни за пред медиите.  \r\n„Какво си казахте с Борисов след резултатите, когато се видя, че Вие имате двама, а те имат шест?“, попита водещата. Красимир Каракачанов сподели, че първо са си честитили и че въпреки някои трудности в ГЕРБ-ОП, коалицията работи и е спечелила доверието на избирателите. Беновска го попита как гледа на това, че Борисов се е лишил от най-близкия си в управлението на партията. Вицепремиерът каза, че не се е месил и това са вътрешнопартийни решения, които те си взимат. „Ако аз реша да взема решение във ВМРО, няма кой да ми се намеси, както и аз не се меся на никоя друга партия във вземането на вътрешни решения, особено когато става въпрос за кадрови решения.“, подчерта той.  \r\nБеновска попита събеседника си какво предвижда, че ще се случи на общо политическо ниво предвид предстоящия конгрес на БСП и предстоящия форум на ГЕРБ. „ГЕРБ на техния конгрес ще си отчетат резултатите и мисля, че ще продължат да вървят напред, докато при БСП ще има сериозна битка и тя няма да приключи сега на 15ти 16ти юни. Битката в БСП ще продължи, защото въпреки цялата атмосфера на омраза и напрежение, което беше създадено от БСП в обществото, БСП загубиха и то доста грозно тези избори. Тоест обществото не хареса и не одобри подобно поведение на конфронтация, омраза, защото това нещо го гледаме 25-26 години.“, заяви Красимир Каракачанов.  \r\nЩе свири ли Брегович на конгреса на БСП? \r\nВъв връзка с това, че миналата година Горан Брегович свири на БСП на Бузлуджа, Беновска попита дали тази година Георги Гергов няма да се сети да го покани на конгреса да свири по друг повод, защото оркестърът му е за сватби и погребения. Каракачанов отговори: „Аз първо не бих поканил сръбски музикант да ми чалгосва на мероприятие на ВМРО. Това е мероприятие на лош вкус и липса на патриотизъм.“ Той припомни историята на Бузлуджа, където се е сражавал Хаджи Димитър, а относно подтекста на въпроса каза: „Ако искат да поканят някой да им изпълнява музика, свързана с тъжни ритуали, могат да поканят примерно берковската духова музика.“ \r\nПоследните въпроси на Беновска към събеседника са й за коментар на връщането на Делян Пеевски в парламента и прошката, която поиска Ахмед Доган. Каракачанов каза, че ДПС също са постигнали добър резултат, въпреки че са основния политически опонент на ВМРО. „Това е някакъв знак, от който може би ще последва нещо друго.“, добави той.  \r\n„Къде е президентът Радев, защо затихна? Загуби ли и той заедно с Корнелия?“, попита водещата, а вицепремиерът каза, че това зависи от начина на тълкуване. Фактът, че неговият сътрудник е бил изместен преференциално е може би някакъв знак от избирателите на БСП. Каракачанов си призна, че не се е замислял сериозно по тази тема.  \r\nБеновска благодари за разговора и го попита къде се намира в момента. Стана ясно, че Каракачанов  е по път за Варна, защото вчера и днес освен Ботевата чета, се отбелязва още една чета, която през Априлското въстание е влязла на територията на България през Дунав, а именно четата на Таньо Войвода. Каракачанов каза за финал, че другата седмица започват две големи международни учения, които започват след 10ти юни – на Шабла стрелбите и на полигона в Ново село. Той се обърна към българите да не се притесняват, ако виждат военна техника в следващите дни в Южна България, защото машините ще се придвижват към полигоните. Ученията ще траят една седмица. Така завърши разговорът между Красимир Каракачанов и Илиана Беновска в седмичното обзорно политическо предаване „Беновска пита“ по Канал 3 и Радио К2 на 2 юни 2019 година.", "date": "2019.06.02", "title": "Красимир Каракачанов: ВМРО няма да иска повече властови позиции, но ще разгледаме състоянието на ОП"}
{"url": "http://www.focus-news.net/news/2019/06/02/2665490/plovdiv-osnovni-bulevardi-v-grada-sa-zasegnati-ot-poroynite-dazhdove-patni-politsai-prenasochvat-dvizhenieto.html", "text": "Основни булеварди в града са засегнати от поройните дъждове, пътни полицаи пренасочват движението. Това съобщиха за  Агенция „Фокус“  от  ОДМВР – Пловдив . Подадени са сигнали за множество закъсали коли в града. Едни от най-засегнатите от водата са основни булеварди – „Васил Априлов“, Цариградско шосе, п. в. „Скобелева майка“ и др. Екипи на пожарната работят по отводняването им, а екипи на „Пътна полиция“ пренасочват автомобилите по други пътища. Няма данни за пострадали и бедстващи хора.", "date": "2019.06.02", "title": "Пловдив: Основни булеварди в града са засегнати от поройните дъждове, пътни полицаи пренасочват движението"}
{"url": "http://www.focus-news.net/news/2019/06/02/2665489/sliven-otdelenieto-po-neonatologiya-v-mbal-d-r-ivan-seliminski-se-sdobi-s-nov-aparat.html", "text": "Отделението по неонатология в МБАЛ „Д-р Иван Селимински“ - Сливен се сдоби с нов апарат. Това съобщиха от  лечебното заведение . Апаратът е закупен с част от средствата, получени от дарителската кампания по Коледа, в която се включиха Български червен кръст, Основно училище „Елисавета Багряна», ПМГ «Добри Чинтулов», Професионалната гимназия по хотелиерство и туризъм „Акад. Неделчо Неделчев“, Професионалната гимназия с преподаване на западни езици „Захарий Стоянов“, СУ „Пейо Яворов“, частният дарител Пламен Пенчев и ПП ГЕРБ. \r\nАпаратът е предназначен за осигуряване на стерилността и безопасността на новородените бебета. Разположен е в специално помещение, в което се извършва подготовка, изтегляне и приготвяне на всички лекарства и инфузии, с които се лекуват най-малките бебета и всички недоносени новородени деца. Предназначението му е да пречиства въздуха в залата, за да е свободна от всякакви микроорганизми, които биха били рискови за новородените. Той струва 5 000 лева и е доставен и монтиран преди седмица. \r\n„Много е важно да имаме такъв апарат, защото бебетата са податливи към всякакъв вид инфекции и спазването на правилата за пълна асептика е от първостепенно значение в работата ни. С този апарат се осигурява стерилност и по този начин се предпазва живота и здравето на децата“, каза началникът на отделението д-р Таня Праматарова. \r\nОт името на ръководството на болницата, на родителите и техните деца, тя изразява голяма благодарност към всички, които помогнаха да я има тази апаратура. С останалите средства от кампанията и други дарения, сред които на сливналията, живеещ в Чикаго – Пенчо Недев, ще бъде закупен нов съвременен апарат за обдишване на новородените деца.", "date": "2019.06.02", "title": "Сливен: Отделението по неонатология в МБАЛ „Д-р Иван Селимински“ се сдоби с нов апарат"}
{"url": "http://www.focus-news.net/news/2019/06/02/2665491/veliko-tarnovo-ne-sa-otkriti-defekti-vav-vazhenata-gradina-v-park-ksilifor-sled-inspektsiya.html", "text": "Във връзка с експлоатационните изисквания и изминалия Спортно-туристически празник на 1 юни на Ксилифор, бе  направена инспекция на въжената градина в парк Ксилифор, съобщават от  Туристическо дружество „Трапезица 1902“ . При инспекцията не са  констатирани дефекти по конструкцията на съоръжението. Служителите на фирмата, извършила проверката, проведоха и обучение за оказване на помощ при необходимост. Катерачното съоръжение е готово да посрещне любителите на екстремните изживявания.", "date": "2019.06.02", "title": "Велико Търново: Не са открити дефекти във въжената градина в парк Ксилифор след инспекция"}
{"url": "http://www.focus-news.net/news/2019/06/02/2665488/kathimerini-opozitsionnata-nova-demokratsiya-zapazva-predninata-ot-devet-protsenta.html", "text": "Основната опозиционна партия \"Нова демокрация\" (НД)води с девет процента пред  управляващата СИРИЗА, според проучване на общественото мнение, проведено от Pulse за телевизионния оператор SKAI, публикувано в неделя и цитирано от електронното издание на гръцкия вестник  Kathimerini . \r\nПроучването установи, че НД ще спечели между 31,5 и 36,5 процента от гласовете на националните избори, в сравнение с 22,5 до 27,5 процента за СИРИЗА, а социалистическото движение за промяна (КИНАЛ) е на трето място с 6,5 до 9,5 процента. \r\nКомунистическата партия се класира на четвърто място с 4,5 до 6,5 процента, следвана от неонацистката \"Златна зора\" с 4 до 6 процента и националистическта, про-християнска \"Елиники лиси\" привлича между 3 и 5 процента. \r\nОчаква се бившата партия на финансовия министър Янис Варуфакис, MeRA25, да събере между 2 и 4 процента. \r\nПартията „Реката“ (То Потами) и Съюзът на центристите не се очаква да влязат в парламента. \r\nПроучването е проведено между 30 май и 1 юни.  Юлиян Марков", "date": "2019.06.02", "title": "Кathimerini: Опозиционната „Нова демокрация“ запазва преднината от девет процента"}
{"url": "http://www.focus-news.net/news/2019/06/02/2665492/lokalno-makedoniya-razreshiha-samo-dvuchasov-protest-na-opozitsiyata-v-albaniya.html", "text": "На Обединената албанска опозиция бе позволено да протестира в продължение на два часа от 19:00 до 21:00 часа местно време (20:00 до 22:00 българско време) пред сградата на правителството, въпреки искането да протестират до полунощ, пише македонското електронно издание  „Локално“ . \r\nПоради протеста, както и посещението на генералния секретар на НАТО Йенс Столтенберг, мерките за сигурност в албанската столица са засилени. \r\nПред сградата на правителството, както и за предишни протести, са монтирани метални огради, а броят на камерите с висока разделителна способност се е увеличил, ще има пожарни и линейки, както и водни цистерни в случай на нужда от водни оръдия.  \r\nНад 1 700 униформени и цивилни служители на полицията ще бъдат ангажирани в сигурността. \r\nСнощи, след митинга на управляващата коалиция, с която тя официално стартира предизборната кампания, лидерът на Демократическата партия Лулзим Баша се обърна чрез социалната мрежа „Фейсбук“ към гражданите, като призова за масовото участие в днешния протест за прекратяване на \"управлението на престъпното правителство\" на Еди Рама \". \r\nДнес, също чрез „Фейсбук“, лидерът на Социалистическото движение за интеграция Моника Круемади призова \"да се унищожи злото, защото бъдещето на нашите деца не може да бъде заложник на Рама\".  Юлиян Марков", "date": "2019.06.02", "title": "„Локално“ (Македония); Разрешиха само двучасов протест на опозицията в Албания"}
{"url": "http://www.focus-news.net/news/2019/06/02/2665494/veliko-tarnovo-blizo-48-ot-bezrabotnite-litsa-v-svishtov-sa-na-vazrast-mezhdu-30-i-49-godini.html", "text": "47,9% от безработните лица в Свищов са на възраст между 30 и 49 години. Това съобщи за  Радио „Фокус“ – Велико Търново  Таня Гуцева, директор Дирекция „Бюро по труда“ – Свищов, цитирайки данните за месец април. Тя допълни, че през месеца регистрираните безработни лица в тази възрастова група са 353 души. През месеца в тази група се отчита намаление със 7 души и покачване на дела им с 1,39 пункта. 282 души - или 38,26%, са безработните на възраст над 50 години. Отчита се намаление на абсолютния брой с 25 души и снижение на дела им с 1,4 пункта. Лицата на възраст до 29 години заемат най-нисък относителен дял сред групата на безработните – 13,84 на сто, а броят им е 102 души. Отчита се намаление на абсолютния брой с 5 души и незначително покачване на дела им в общата структура. \r\nТаня Гуцева съобщи, че в структурата по пол е налице тенденция на доминиране дела на жените над този на мъжете, като вече броят на жените е по-голям с 19 души. Относителният дял на жените бележи нарастване и е 51,29 срещу 48,71 за мъжете. През предходния месец съотношението жени – мъже е било 42,78% – 57,22%. \r\nНадежда КРЪСТЕВА", "date": "2019.06.02", "title": "Велико Търново: Близо 48% от безработните лица в Свищов са на възраст между 30 и 49 години"}
{"url": "http://www.focus-news.net/news/2019/06/02/2665470/gerb-vratsa-provede-traditsionniya-poklonnicheski-pohod-do-vrah-okolchitsa.html", "text": "ГЕРБ – Враца за 13-та поредна година организира традиционния поклоннически поход до връх „Околчица”. Това съобщиха от пресцентъра на  партията . Походниците се събраха в двора на училището в с. Паволче. Групата от над 250 членове и симпатизанти на партията бе водена от зам.-председателя на Парламентарната група на ГЕРБ Красимир Велчев и народния представител Димитър Главчев. Участниците бяха поздравени от министъра на регионалното развитие и благоустройството и областен координатор на ГЕРБ - Враца инж. Петя Аврамова и областния управител и общински ръководител на партията Малина Николова. В похода се включиха и народният представител Красен Кръстев, кметът на община Враца Калин Каменов, кметът на община Бяла Слатина Иво Цветков, общински съветници от ПП ГЕРБ. Походниците се изкачиха на историческия връх Околчица, за да участват във всенародното поклонение в памет на Христо Ботев и неговата чета.", "date": "2019.06.02", "title": "ГЕРБ – Враца проведе традиционния поклоннически поход до връх „Околчица”"}
{"url": "http://www.focus-news.net/news/2019/06/02/2665493/vidin-chitalishte-tsvyat-e-izrabotilo-portret-na-vidinski-mitropolit-dometian.html", "text": "Видинското читалище е изработило портрет на Видински митрополит Дометиан (1932-2017), съобщи за  Радио „Фокус“ – Видин  Любомир Илиев, секретар на читалище „Цвят\". За изработване на портрета е взето решение на настоятелството на читалището.  Видинският митрополит Дометиан е бил дългогодишен член на читалището. „Той е наш родолюбив съратник, радетел на българските традиции, забележителен видински архиерей с мъдри и поучителни слова. Този акт е дело на признателност и почит към обичания от видинчани духовен пастир и общественик с огромен авторитет и благородство на личността“, посочи Илиев. В своето завещание Видински митрополит Дометиан е дарил финансови средства за дейността на читалище „Цвят 1870″ по примера на спомоществувателите на читалището – за вечен спомен, и като уважаван общественик за благото на видинските деца и младежи. Портретът е дело на художника Жечко Попов от гр. София. \r\nПортретът е поставен в салона на читалището, място където се провеждат обществени събития и пред погледите на благодарните видинчани. “Бог да го прости и вечна да бъде паметта за него“, каза Любомир Илиев. \r\nАнна ЛОЗАНОВА", "date": "2019.06.02", "title": "Видин: Читалище \"Цвят\" е изработило портрет на Видински митрополит Дометиан"}
{"url": "http://www.focus-news.net/news/2019/06/02/2665497/sofiya-vremenno-se-ogranichava-dvizhenieto-v-izprevarvashtata-lenta-na-am-trakiya-pri-km-46-v-posoka-sofiya-poradi-ptp.html", "text": "Временно се ограничава движението в изпреварващата лента на АМ ,,Тракия“ при км 46, в посока София, поради ПТП. Това съобщиха от пресцентъра на  Агенция \"Пътна инфраструктура\" . Трафикът се осъществява в активна лента и се регулира от Пътна полиция. \r\nШофьорите да се движат с повишено внимание и съобразена скорост.", "date": "2019.06.02", "title": "София: Временно се ограничава движението в изпреварващата лента на АМ ,,Тракия“ при км 46, в посока София, поради ПТП"}
{"url": "http://www.focus-news.net/news/2019/06/02/2665473/api-vazstanoveno-e-dvizhenieto-po-pat-i-3-pleven-byala-v-uchastaka-totleben-obnova-kakto-i-v-otsechkata-ovcha-mogila-gorna-studena.html", "text": "Възстановено е движението по път I-3 Плевен – Бяла в участъка Тотлебен - Обнова, както и в отсечката Овча могила - Горна Студена. Това съобщиха от пресцентъра на  Агенция \"Пътна инфраструктура\" . \r\nНеобходимо е в двата участъка шофьорите да се движат с повишено внимание и съобразена скорост.", "date": "2019.06.02", "title": "АПИ: Възстановено е движението по път I-3 Плевен – Бяла в участъка Тотлебен - Обнова, както и в отсечката Овча могила - Горна Студена"}
{"url": "http://www.focus-news.net/news/2019/06/02/2665495/blagoevgrad-vremenno-dvizhenieto-po-pat-i-1-blagoevgrad-sandanski-v-uchastaka-stara-kresna-kresna-se-osashtestvyava-v-edna-lenta-poradi-ptp.html", "text": "Временно движението по път I-1 Благоевград-Сандански в участъка Стара Кресна - Кресна се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция\".", "date": "2019.06.02", "title": "Благоевград: Временно движението по път I-1 Благоевград-Сандански в участъка Стара Кресна - Кресна се осъществява в една лента поради ПТП"}
{"url": "http://www.focus-news.net/news/2019/06/02/2665504/krasimir-dimitrov-stolichna-obshtina-poluchihme-shest-signala-za-zavireni-uchastatsi-v-sofiya.html", "text": "Получихме шест сигнала за завирени участъци в столицата. Това каза за  Агенция „Фокус“  директорът на дирекция „Аварийна помощ и превенция“ към Столична община Красимир Димитров във връзка с обстановката в София заради валежите. „Проблемните участъци се намират на ул. „Пейо Йорданов, бул. „Проф. Капитан Лазаров“ и ул. „Боян Магесник“. Оттича се водата. Няма никъде за сега проблеми“, уточни той.  Димитров каза още, че в пожарната са приели един сигнал за паднали клони, но не е нищо сериозно. „Няма проблеми с градския транспорт в столицата, нито проблем с реките, както и общинските язовири, които наблюдаваме“, каза още той.  \r\nТеодора ПАТРОНОВА", "date": "2019.06.02", "title": "Красимир Димитров, Столична община: Получихме шест сигнала за завирени участъци в София"}
{"url": "http://www.focus-news.net/news/2019/06/02/2665496/plovdiv-protestno-shestvie-sreshtu-natsionalnata-strategiya-za-deteto-se-provede-v-grada.html", "text": "Родители преминаха по Главната в протестно шествие срещу Националната стратегия за детето въпреки дъжда, предаде репортер на  Радио \"Фокус\" - Пловдив . Маршрутът бе от Джумаята до Централна поща. Родителите вървяха със знамена, някои бяха довели и децата си. Шествието приключи бързо заради засилването на дъжда.  \r\nПротестиращите се обявяват против законовите промени и за отхвърляне на Проекта за националната стратегия за детето. Протестът е четвърти поред в цялата страна.  \r\nЦветана ТОНЧЕВА", "date": "2019.06.02", "title": "Пловдив: Протестно шествие срещу Националната стратегия за детето се проведе в града"}
{"url": "http://www.focus-news.net/news/2019/06/02/2665500/afp-sad-v-irak-osadi-na-smart-grazhdanin-na-frantsiya-za-prinadlezhnost-kam-islyamska-darzhava.html", "text": "Съд в Ирак осъди днес на смърт девети гражданин на Франция, за принадлежност към терористичната групировка „Ислямска държава“, предаде  AFP . \r\nНа смърт е осъден 28-годишен френски гражданин от алжирски произход.  \r\nОт иракската прокуратура съобщиха, че още трима френски граждани ще бъдат изправени пред съда на 3 юни.  \r\nПо-рано иракски съд издаде аналогични присъди по отношение на седем граждани на Франция, допълва агенцията.   Светлин Божков", "date": "2019.06.02", "title": "AFP: Съд в Ирак осъди на смърт гражданин на Франция за принадлежност към „Ислямска държава“"}
{"url": "http://www.focus-news.net/news/2019/06/02/2665503/sport-stan-vavrinka-pobedi-stefanos-tsitsipas-na-rolan-garos.html", "text": "Швейцарецът Стан Вавринка победи гръцкия тенисист Стефанос Циципас с 3:2 сета (7:6; 5:7; 6:4; 3:6; 8:6) в мач от четвърти кръг на Ролан Гарос.  \r\nСрещата продължи повече от пет часа, като двамата тенисисти показаха много високо ниво на игра. В крайна сметка по-опитният Вавринка се възползва от шансовете си в края на петия сет и постигна трудна победа. \r\nНа четвъртфиналите Вавринка ще играе срещу сънародника си Роджър Федерер.", "date": "2019.06.02", "title": "Спорт: Стан Вавринка победи Стефанос Циципас на Ролан Гарос"}
{"url": "http://www.focus-news.net/news/2019/06/02/2665502/nimh-utre-v-zapadna-i-tsentralna-balgariya-shte-ima-valezhi-i-gramotevichni-buri-ostava-povishena-veroyatnostta-za-lokalni-intenzivni-dazhdove-i-gradushki.html", "text": "През нощта и утре ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури, с временно усилване на вятъра. Остава повишена вероятността за локални интензивни явления и градушки. В източните райони ще е почти без валежи. Там ще има и повече слънчеви часове, ще духа слаб юг-югоизточен вятър, а температурите ще са по-високи. Преобладаващите максимални ще са между 21° и 26°. Това съобщи за  Агенция „Фокус”  дежурният синоптик Анна Дякова от  Националния институт по метеорология и хидрология (НИМХ) . \r\nПо Черноморието облачността ще е променлива, почти без валежи. Ще духа слаб до умерен вятър от изток-югоизток. Максимални температури на въздуха: 24-26°. Температура на морската вода е 16-22°. Вълнението на морето ще е 1-2 бала. \r\nНад планините ще се развива купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа слаб до умерен вятър от юг-югоизток. Максималната температура на височина 1200 метра около 16°, на 2000 метра – около 9°.  \r\nАтмосферното налягане слабо ще се понижи, но ще остане близко до средното за юни. \r\nПрез следващите дни въздушната маса над страната ще остане неустойчива. Ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури, както и временно усилване на вятъра. Остава повишена вероятността за локални интензивни явления и градушки. В източните райони през повечето дни от седмицата ще е почти без валежи. Там ще има и повече слънчеви часове, ще духа слаб вятър с южна компонента, а температурите ще са по-високи. Преобладаващите максимални ще са между 22° и 27°.", "date": "2019.06.02", "title": "НИМХ: Утре в Западна и Централна България ще има валежи и гръмотевични бури, остава повишена вероятността за локални интензивни дъждове и градушки"}
{"url": "http://www.focus-news.net/news/2019/06/02/2665498/protesti-sreshtu-natsionalnata-strategiya-za-deteto-se-provedoha-v-reditsa-gradove-v-stranata-obzor.html", "text": "Протести срещу Националната стратегия за детето се проведоха в редица градове в страната за четвърти път. Протестни шествия се състояха в София, Велико Търново, Варна, Бургас, Сливен и други градове, като в тях се включиха десетки граждани. Заради лошото време протестите бяха по-малобройни, затова организаторите от Национална група „Не на Стратегията за детето 2019 – 2030“ съобщиха, че на 9 юни (неделя) ще се проведе нов масов протест в столицата. \r\nВ късния следобед в  София  се събраха десетки родители. Протестното шествие тръгна от НДК, като премина през бул. „Витоша“ и стигна до Министерски съвет. Оттам протестиращите се отправиха към пл. „Народно събрание“. Те скандираха: „Долу ръцете от нашите деца“. Полицейското присъствие в района беше засилено. В момента работата по стратегията е спряна по разпореждане на министър-председателя Бойко Борисов заради негативните обществени реакции към проекта. Протестиращите настояха за отхвърляне на документа, участие на гражданите и родителите в написването на нов подобен документ, връщане на отнетите незаконно деца, оставки в агенцията за защита на детето, прехвърляне на телефона за подаване на сигнали от деца за тормоз „в ръцете на държавата“, излизане на България от Норвежкият финансов механизъм и финансиране на бедни семейства, възпрепятствани да отглеждат нормално децата си, наравно с приемните семейства.  \r\nРодители излязоха на протест и във  Варна  срещу водените според тях антидетски и антисемейни политики в страната. Протестиращите се събраха пред катедралния храм \"Св. Успение Богородично\", откъдето тръгнаха към площад \"Независимост\". Един от организаторите на протестите във Варна - Павлина Тодорова, обясни, че за пореден път родители излизат на протест не заради оспорваната Национална стратегия за детето, а срещу редица закони, които съдържат голяма част от вече \"замразената\" стратегия. Според нея в държавата се прокарват близо 27 закона, които отново съдържат елементи на ювенална юстиция, сексуално образование в ранна детска възраст, извеждане на деца от семейства и др. Протестиращите поискаха управляващите да вземат предвид техните искания и да работят за законодателство, което защитава правата на семейството. По думи на друг от организаторите на протеста - Михаела Берова, подкрепата в социалните мрежи вече наброява близо 106 000 души в национален план, а във Варненско - близо 6 000 души. \r\nГраждани се събраха на протест и на площад „Майка България“ във  Велико Търново . Основното, за което недоволните родители настояват, е ясно и категорично да се заяви, че няма да има такава стратегия, която според тях ограничава правата им спокойно да отглеждат наследниците си. Красимира Станева-Ахмедова от организаторите на протеста обобщи, че родителите искат още отмяна на промените, които са гласувани „тихомълком и без кворум”. Протестиращите уточниха, че имат подкрепата на Българската православна църква, Главното мюфтийство, омбудсмана и някои медии. Те заявиха, че организирането на митинги и шествия ще продължи, докато не бъдат изпълнени исканията на родителите. \r\nПротестно шествие под надслов „Не на „Национална стратегия за детето 2019-2030 г.“ се проведе и в  Бургас . В него участваха предимно родители със своите деца, които са против стратегията за детето. Събраха се близо 100 души. Те се обявиха и против настройването на деца срещу родители и упражняването на контрол над родителите чрез страх от законно отнемане на децата им. Развяваха плакати с надпис „Не пипайте децата ни”, а много от участниците носеха балони и трибагреници. Шествието започна от църквата „Св. Иван Рилски”, премина по централната улица „Александровска”, съпроводено от викове „Долу ръцете от децата ни”, и приключи пред сградата на Общината. \r\nРодители от  Пловдив  също излязоха на протестно шествие. Маршрутът им бе от Джумаята до Централна поща. Те вървяха със знамена, някои бяха довели и децата си. Шествието приключи бързо заради силния дъжд. Протестиращите се обявиха против законовите промени и за отхвърляне на Проекта за националната стратегия за детето.  \r\nВ  Сливен  също се състоя протест. Инициаторите се обявиха срещу противопоставянето на деца срещу родители и упражняването на контрол над родителите чрез страх от законно отнемане на децата им. Освен това протестът беше насочен и срещу джендър идеологията. \r\nМиналия месец премиерът Бойко Борисов заяви, че национална стратегия за детето няма и определи протестите като безпочвени. От социалното министерство също не веднъж заявиха, че протестите срещу стратегията нямат основание, тъй като работата по проекта е спряна", "date": "2019.06.02", "title": "Протести срещу Националната стратегия за детето се проведоха в редица градове в страната (ОБЗОР)"}
{"url": "http://www.focus-news.net/news/2019/06/02/2665501/mvr-nay-mnogo-signali-za-navodneniya-sa-polucheni-na-teritoriyata-na-oblastite-veliko-tarnovo-pazardzhik-i-plovdiv.html", "text": "Екипите на ГД „Пожарна безопасност и защита на населението“ продължават да оказват съдействие след интензивните валежи днес. Това съобщиха от пресцентъра на  МВР . Най-много сигнали за наводнения са получени на територията на областите В. Търново, Пазарджик и Пловдив. Област Велико Търново \r\nПостъпилите сигнали са главно в община Елена (гр. Елена и с. Константин). Получени са седем сигнала за наводнени дворове, приземни етажи и мазета. Към 19.00 часа пет от тях са отработени. Към момента три екипа отработват последните съобщения от с. Константин. Област Пазарджик \r\nВ оперативния център на пазарджишката пожарна служба са постъпили около 50 сигнала за наводнени мазета, приземни етажи, магазини и участъци от пътната инфраструктура. Получени са сигнали и за закъсали автомобили. Сигналите се отработват от пет екипа на РДПБЗН-Пазарджик.  Област Пловдив \r\nНад 100 са сигналите за наводнени приземни етажи и мазета, постъпили в пожарната служба на Пловдив. Няколко от съобщенията са и за наводнени участъци от пътната инфраструктура и закъсали автомобили. Към момента произшествията се отработват от осем екипа. Свободният от дежурство състав е събран и е включен в работата на терен. Шест транспортни участъка са наводнени и не се допуска преминаването на превозни средства през тях. Създадена е организация за предисоциране на сили и средства от съседни области на област Пловдив, които да окажат помощ при обработването на сигналите.", "date": "2019.06.02", "title": "МВР: Най-много сигнали за наводнения са получени на територията на областите Велико Търново, Пазарджик и Пловдив"}
{"url": "http://www.focus-news.net/news/2019/06/02/2665505/predsedatelyat-na-narodnoto-sabranie-tsveta-karayancheva-vze-uchastie-v-zaklyuchitelnite-proyavi-na-116-ya-praznik-na-rozata-v-kazanlak-obzor.html", "text": "В розовите градини край Казанлък бе пресъздаден ритуалът „Розобер”, който заедно с ритуала „Розоварене” е една от туристическите атракции, които традиционно се представят пред българските и чуждестранни туристи – посетители на Празника на розата. Ритуалът бе пресъздаден от групи за автентичен фолклор и читалищни колективи в община Казанлък. Сред официалните гости на събитието бяха председателят на Народното събрание Цвета Караянчева, заместник-министърът на земеделието храните и горите Чавдар Маринов, областният управител на Стара Загора Гергана Микова, народни представители, представители на чуждестранни делегации от побратимените на Казанлък градове. \r\nСлед като в 12.00 часа сирените възвестиха с едноминутно мълчание да бъде почетена паметта на Ботев и загиналите за свободата на България, бе дадено началото на традиционното празнично шествие под надслов „ Началото...”. В шествието взеха участие състави и читалищни формации от община Казанлък и гостуващи формации от страната и чужбина. \r\n„Тази година празниците са уникални, защото представят най-уникалния продукт, който се получава от красивата роза Дамасцена - българското розово масло, което съдържа 283 компонента, които го правят най-качественото розово масло в света“, каза в приветствието си кметът Галина Стоянова пред присъстващите на площад „ Севтополис” казанлъчани и гости на града. „То получава златни медали и награди на изложенията в Лондон, Париж, Милано, в целия свят, защото българското розово масло е най-качествено и най-търсено от всички порфюмерийни индустрии по света”, каза още тя. Кметът подчерта, че 116-те празници на розата са възхвала и поклон пред труда на всички розопроизводители и розопреработватели, които създават течното злато на света и пазят традицията такава, каквато е от векове. Стоянова изрази почитта си към трудолюбието и гостоприемството на казанлъчани и изказа благодарност към домакините за това, че и днес посрещат гости от цял свят. „Казанлъчани, дръжте здраво корена си тук, в Долината, за да я правим по-красива и да я предадем през вековете”, каза още кметът Галина Стоянова. \r\nСред официалните гости на събитието бе и председателят на Народното събрание Цвета Караянчева, която заедно със заместник-министъра на земеделието Чавдар Маринов бяха в Казанлък за заключителните прояви от 116-я Празник на розата. „ Щастлива съм, че съм тук за поредна година в тази благодатна Долина – на тракийските царе, на цариците на розата, на местните традиции и на динамичното бъдеще, на усиления труд, но и на прекрасните фестивали”, заяви Караянчева. Тя изрази благодарност към кмета Галина Стоянова и нейния екип за това, че години наред пазят тази традиция, която ще се предава на поколенията. „За да се върнат тук младите хора и да останат им трябва работа, възможности, образование, култура и любов към родния край“, каза още председателят на Народното събрание. Караянчева подчерта още, че за нея Казанлък е град на красотата, но и на индустрията и че в града има разкрит филиал на Техническия университет, който ще подпомага с кадри местната индустрия.  \r\nПред журналисти в Казанлък Цвета Караянчева коментира Закона за розата, като уточни, че в понеделник изтича срокът за подаване на предложения между първо и второ четене. Тя поясни, че има работна група и се вземат предвид и мненията на розопроизводителите, включително и на малките розопроизводители, които изразяват също своите забележки. „Възможно най-скоро законът ще бъде вкаран в зала, но нека оставим време да се изчистят всички проблемни моменти, за да можем да направим един текст, който да е в полза ва всички розопроизводители. Ние никога не задържаме закони“, обясни тя. \r\n116-ят Празник на розата беше закрит с празничен концерт на Военен духов оркестър при 61 Стрямска механизирана бригада - Карлово.  \r\nСлавяна ГАЙДАРОВА", "date": "2019.06.02", "title": "Председателят на Народното събрание Цвета Караянчева взе участие в заключителните прояви на 116-я Празник на розата в Казанлък (ОБЗОР)"}
{"url": "http://www.focus-news.net/news/2019/06/02/2665506/pazardzhik-obshtina-panagyurishte-i-tsentar-za-podkrepa-na-lichnostno-razvitie-panagyurishte-organiziraha-za-parva-godina-den-na-karierata.html", "text": "Община Панагюрище и Център за подкрепа на личностно развитие-Панагюрище организираха за първа година Ден на кариерата, съобщиха от  общинската администрация . Форумът се проведе в Камерната зала на Театър Дом-паметник и беше разделен на два модула. Първият модул беше насочен към учениците от 6 и 7 клас на основните училища в град Панагюрище. По време на него Веска Барова – директор на СУ „Нешо Бончев” и инж. Кристина Хаинова от ПГИТМТ представиха специалностите и образованието, които училищата предлагат. Димитър Бозаджиев- съдия в Окръжен съд- Пазарджик, д-р Гергана Томова - общопрактикуващ лекар и инж. Георги Вълчанов - ИТ специалист в „Оптикс“ АД, разказаха какво е да практикуваш едни от най-желаните професии от младите хора. Вторият модул беше насочен към ученици от 11 клас на средните училища в град Панагюрище. Своята дейност и специалности представиха доц. Данчо Даналев - Химикотехнологичен и металургичен унивирситет - София, инж. Костадинка Биджева - МГУ , Светлана Парашкевова - Ръководител ЧР „Оптикс“ АД и Виктория Каменска - ЧР „Оптикс“ АД.", "date": "2019.06.02", "title": "Пазарджик: Община Панагюрище и Център за подкрепа на личностно развитие-Панагюрище организираха за първа година Ден на кариерата"}
{"url": "http://www.focus-news.net/news/2019/06/02/2665507/cbs-london-i-vashington-shte-obsadyat-eventualnata-namesa-na-rusiya-v-izbori-v-tseliya-svyat.html", "text": "Британският външен министър Джереми Хънт заяви, че ще обсъди евентуалната намеса на Русия в избори в страни от целия свят, с президента на САЩ Доналд Тръмп и държавния секретар Майк Помпео, които ще посетят Великобритания през следващата седмица, предаде телевизия  CBS . \r\n„Една от темите, които аз със сигурност ще обсъдя с президента и с държавния секретар, е нашето безпокойство във връзка със засилващата се стратегия, която ние изглежда виждаме от страна на Русия, насочена към намеса в демократичните процеси в свободните страни“, заяви Хънт.  \r\nБританският външен министър коментира и думите на президента на САЩ, който по-рано допусна, че ще засегне въпроса за това, каква роля са изиграли британските специални служби в началото на разследването, засягащо евентуален заговор на Русия с предизборния щаб на Тръмп.  \r\n„Ние имаме много тесни отношения по въпроса за обмен на разузнавателни данни с нашия най-близък съюзник. Ние бихме искали да си сътрудничим, но винаги ще го правим в рамките на надлежната процедура. Ние нямаме никакви тайни и ще се радваме да обсъдим този въпрос“, заяви Хънт.   Светлин Божков", "date": "2019.06.02", "title": "CBS: Лондон и Вашингтон ще обсъдят евентуалната намеса на Русия в избори в целия свят"}
{"url": "http://www.focus-news.net/news/2019/06/02/2665526/sport-rafael-nadal-prodalzhava-zashtitata-na-titlata-si-na-rolan-garos.html", "text": "Шампионът от миналата година Рафаел Надал продължава защитата на титлата си на Ролан Гарос. \r\nВ мач от четвъртия кръг на турнира Надал победи аржентинеца Хуан Лондеро с 3:0 сета (6:2; 6:3; 6:3).  \r\nНа четвъртфиналите Надал ще играе срещу победителя от мача между японеца Кей Нишикори  и французина Беноа Пер. Мачът между двамата беше прекратен заради тъмнина при резултат 2:1 сета за Нишикори и ще бъде доигран утре.", "date": "2019.06.02", "title": "Спорт: Рафаел Надал продължава защитата на титлата си на Ролан Гарос"}
{"url": "http://www.focus-news.net/news/2019/06/02/2665508/plovdiv-polucheni-sa-nad-170-signala-za-navodneni-mazeta-prizemni-etazhi-patni-uchastatsi-i-zakasali-avtomobili.html", "text": "Към този час в РДПБЗН-Пловдив са постъпили над 170 сигнала за наводнени мазета, приземни етажи, пътни участъци и закъсали автомобили. Това съобщиха от пресцентъра на  МВР . Произшествията се отработват от 14 екипа на РДПБЗН-Пловдив. Предислоцирани са 2 екипа с 6 служители и 6 мотопомпи от РДПБЗН-Кърджали. Отводнени са 4 болнични заведения, изтеглени са автомобили с бременна жена, майка с 2 деца и майка с 3 деца (от различни автомобили). Екипи са се отзовали на 2 сигнала за евакуиране на трудноподвижни хора.", "date": "2019.06.02", "title": "Пловдив: Получени са над 170 сигнала за наводнени мазета, приземни етажи, пътни участъци и закъсали автомобили"}
{"url": "http://www.focus-news.net/news/2019/06/02/2665524/kazanlak-tarzhestveno-otbelyaza-denya-na-botev-i-zaginalite-za-svobodata-i-nezavisimostta-na-balgariya.html", "text": "Казанлък тържествено отбеляза Деня на Ботев и загиналите за свободата и независимостта на България с проверка-заря тази вечер на площад „Севтополис“. Това съобщиха от  пресцентъра на Община Казанлък . На церемонията присъстваха кметът на община Казанлък Галина Стоянова, бригаден генерал Деан Дешков, новият командир на 61 Стрямска механизирана бригада, председателят на Общински съвет – Казанлък Николай Златанов, общински съветници, представители на ръководството на Община Казанлък.  \r\nТържествената проверка-заря бе изпълнена с участието на 61 Стрямска механизирана бригада с командващ зарята подполковник Георги Калчев и Военен духов оркестър на 61 Стрямска механизирана бригада с диригент старши лейтенант Йордан Илиев. \r\nСутринта в града, пред паметника на Христо Ботев, в емблематичния за гарда парк „Розариум“, казанлъчани сведоха глави пред делото на поета – революционер и неговата чета. \r\nПред присъстващите Николай Марков, учител по история в Професионална хуманитарна гимназия „Св. Св. Кирил и Методий“ – Казанлък припомни за подвига на българския революционер: „…още не угаснали пожарите от Априлското въстание, Ботевата чета премина през Дунава на помощ на априлските въстаници и дадоха своята саможертва, за да може да бъдем свободни.“. Казанлъшкият учител подчерта, че няма българска зла участ и че тази на нашите революционери и апостолите на априлското въстание трябва да дава пример на всички нас и апелира: „Нека техният кураж бъде нашето вдъхновение!“. \r\nЗаместник-кметът на Община Казанлък Даниела Коева, Гинка Щерева – омбудсман на Община Казанлък, общински съветници, представители на патриотични организации, възпитаници на казанлъшките училища, казанлъчани и гости на града се преклониха с едноминутно мълчание пред подвига и делото на българския революционер и поднесоха цветя пред бюст-паметника в знак на почит и преклонение.   \r\nТочно в 12 часа по обед, с воя на сирените, многобройните гости на празничен Казанлък от близо и далеч, на крака сведоха глави за подвига на героите на България, след което започна голямото празнично шествие на Фестивал на розата 2019.", "date": "2019.06.02", "title": "Казанлък тържествено отбеляза Деня на Ботев и загиналите за свободата и независимостта на България"}
{"url": "http://www.focus-news.net/news/2019/06/02/2665528/tf1-predsedatelyat-na-frenskata-partiya-republikantsite-loran-vokie-podade-ostavka.html", "text": "Председателят на френската партия „Републиканците“ Лоран Вокие подаде оставка, след слабото представяне на партията на изборите за Европейски парламент, предаде телевизия  TF1 . \r\n„Победите носят колективен характер, провалите личен. Аз съм длъжен да поема отговорността. Подавам оставка от поста председател на партията. За нас тези избори се превърнаха в провал“, заяви Вокие, като подчерта, че вярва в бъдещето на „Републиканците“. За момента няма издигнати кандидатури за нов председател.  \r\nПартия „Републиканците“ зае четвърто място на изборите за Европейски парламент, като спечели едва 8,48% от гласовете.   Светлин Божков", "date": "2019.06.02", "title": "TF1: Председателят на френската партия „Републиканците“ Лоран Вокие подаде оставка"}
{"url": "http://www.focus-news.net/news/2019/06/02/2665527/izvanreden-krizisen-shtab-zasedava-v-plovdiv.html", "text": "Извънреден кризисен щаб под ръководството на ст. комисар Атанас Илков заседава от 20.30 ч. в сградата на ОДМВР - Пловдив,  съобщи за Радио \"Фокус\"- Пловдив говорителят на ОДМВР . В щаба участват началникът на отдел Общинска полиция комисар Венелин Младенов, началникът на сектор Пътна полиция гл. инспектор Димитър Димитров, зам.-кмет по транспорта и обществения ред Златин Велев, кметовете на райони в Пловдив, директори на Общински предприятия \"Чистота\" и \"Градини и паркове\" Иван Стоянов и Стоян Алексиев, н-к отдел \"Обществен ред и управление при кризи\" в община Пловдив. Още при започване на дъжда обстановката непрекъснато е анализирана, като по време на по-лекия валеж е създадена организация полицейски екипи да отклоняват движението от затруднените участъци, а след усилването на дъжда е свикан щабът в 20 ч.Над 20 патрулни автомобила на ОДМВР - Пловдив са разположени по невралгичните точки в града. Там има и дежурни екипи на ОП \"Чистота\" и почистващата фирма КМД.  \r\nУсложнено е състоянието и са затворени за движение подлезите на \"Скобелева майка\" и \"Гладстон\", бул. \"Марица юг\" под моста на УХТ, бул.Васил Априлов железен мост, \"Шести септември\" преди Адата до Макдоналдс, \"Найчо Цанов\", части от бул. \"Санкт Петербург\", бул. \"Освобождение\" до военните поделения, \"Коматевско шосе\", участъци от бул. \"Христо Ботев\", от Сточна гара до бул. \"Източен\". Постъпила е информация за неработещи светофарни уредби и по разпореждане на директора на големите кръстовище се осъществява ръчно регулиране до отстраняване на аварията. Също така са изгорели стрелки на жп гарата и влаковете се управляват на ръчен режим, като се движат със закъснение. Четири екипа доброволци от ДФ \"Пловдив 112\" помагат за изтегляне на закъсали автомобили. От полицията апелират към водачите на автомобили да се движат с повишено внимание по пътя Асеновград - Чепеларе, заради паднали камъни на платното. Предупреждават се гражданите за тяхната сигурност да не използват подлезите в града до цялостното им отводняване и почистване. Патрули на Общинска охрана обхождат съоръженията, които са обезопасени със сигнални ленти.  \r\nЦветана ТОНЧЕВА", "date": "2019.06.02", "title": "Извънреден кризисен щаб  заседава в Пловдив"}
{"url": "http://www.focus-news.net/news/2019/06/02/2665529/mvr-650-signala-sa-polucheni-za-okolo-4-chasa-v-rdpbzn-plovdiv.html", "text": "650 сигнала са получени за около 4 часа в РДПБЗН-Пловдив към 22.30 часа. Това  съобщиха от МВР . \r\nИнтензивният дъжд заваля около 18 часа. Валежите в област Пловдив все още продължават. Постъпват сигнали за наводнени къщи, мазета на жилищни и обществени сгради, болници, закъсали автомобили, блокирани болни и трудноподвижни хора. С приоритет се обслужват сигналите получени от болници и бедстващи хора. \r\nСъщевременно се обработват и сигнала за пожари  в лек автомобил и склад. Всички екипи от районните служби  работят на терен. Събран е и свободният личен състав в града. Извикани са по един екип от РСПБЗН Стамболийски и РСПБЗН Карлово. Общия 20 екипа са на терен. Доброволно формирование „Пловдив 112“ също се включиха с 3 екипа.  \r\nПо характерни произшествия: \r\nНаводнени са болниците „Медлайн“, „Паркхоспитал“, „Физиомед“, ВМИ „Свети Георги“. Оказана е помощ и са евакуирани бедстващи 120 деца от дом на културата „Борис Христов“. Отводнена е сградата на областната администрация в града. Два екипа гасят пожар в склад с полиетиленови отпадъци, който в момента е локализиран. В момента се отводнява  подземно помещение на НКЖИ гарово управление Пловдив с комуникационна апаратура. Отводнено е подземно помещение в онкодиспансер в кв.Кичук Париж. 30 човека, сред тях  малки деца и 4 бременни жени и са изведени от бедстващи автомобили. Оказана е помощ на четирима самотноживеещи инвалиди в наводнени жилищни сгради. В момента се отводнява склад за готова продукция на хлебозавод в кв. Кичук Париж.", "date": "2019.06.02", "title": "МВР: 650 сигнала са получени за около 4 часа в РДПБЗН-Пловдив"}
{"url": "http://www.focus-news.net/news/2019/06/02/2665525/afp-opozitsionnata-partiya-nova-demokratsiya-pecheli-mestnite-izbori-v-gartsiya.html", "text": "Консервативната опозиционна партия „Нова Демокрация“ печели местните избори в Гърция, включително кметските места в най-големите градове Атина и Солун, предаде  AFP . \r\nКандидати на „Нова Демокрация“ печелят в 11 от 13 региона на страната, включително в Атика, където се намира гръцката столица.  \r\nКандидатът на „Нова Демокрация“ Костас Бакояни води в Атина с 65% от подадените гласове, след преброяването на половината от избирателните секции в столицата.  \r\nОпозиционната партия „Нова Демокрация“ повтаря своето представяне от изминалите европейски избори, когато спечели 33% от гласовете, с 9% повече от управляващата партия „Сириза“.  \r\nНа първия тур от местните и регионални избори през май, „Нова Демокрация“ спечели пет от 13-е региона в Гърция, а управляващата партия на премиера Алексис Ципрас спечели само в един регион, допълва агенцията.   Светлин Божков", "date": "2019.06.02", "title": "AFP: Опозиционната партия „Нова Демокрация“ печели местните избори в Гърция"}
{"url": "http://www.focus-news.net/news/2019/06/02/2665499/targovishte-vazstanoveno-e-dvizhenieto-po-pat-iii-204-popovo-kardam.html", "text": "Възстановено е движението по път III-204 Попово – Кардам. Това съобщиха от пресцентъра на  Агенция \"Пътна инфраструктура\" .", "date": "2019.06.02", "title": "Търговище: Възстановено е движението по път III-204 Попово – Кардам"}
