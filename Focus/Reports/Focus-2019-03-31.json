{"url": "http://www.focus-news.net/news/2019/03/31/2641258/sport-latsio-pobedi-inter.html", "text": "Лацио победи Интер с минималното 1:0 като гост в мач от 29-ия кръг на Серия „А“. Единственият гол в срещата беше отбелязан в 13-та минута от Сергей Милинкович-Савич. След този кръг Интер продължава да е на третата позиция с 53 точки, с две повече от градския съперник Милан. Лацио е шести с актив от 48 спечелени точки, колкото има и заемащият петото място тим на Аталанта.", "date": "2019.03.31", "title": "Спорт: Лацио победи Интер"}
{"url": "http://www.focus-news.net/news/2019/03/31/2641231/pazardzhik-uchenitsite-ot-ou-petko-rachov-slaveykov-shte-predstavyat-peshtera-v-sastezanieto-da-pazim-detsata-na-patya.html", "text": "Учениците от  ОУ ,,Петко Рачов Славейков“ ще представят Пещера в състезанието „Да пазим децата на пътя“, съобщиха от  учебното заведение . Общинският кръг на Националната ученическа викторина по безопасност на движението ,,Да пазим децата на пътя“ за ученици от 5 до 7 клас се проведе в Пещера. Състезанието бе организирано от Община Пещера със съдействието на РУ на МВР. Във викторината участваха отборите на  СУ ,, Св. Климент Охридски“, ОУ ,,Св. Патриарх Евтимий“, ОУ ,,Петко Р. Славейков“, ОУ ,,Любен Каравелов“. Компетентно жури определи победителите след битка в три кръга. Оспорваната борба завърши с победа на учениците от ОУ ,,Петко Рачов Славейков“ с 52 точки. На второ място с 46 точки се класираха учениците от ОУ ,,Св. Патриарх Евтимий“. С две точки разлика след тях останаха учениците от СУ ,,Св. Климент Охридски“. С 37 точки  завършиха участието си учениците от ОУ ,,Любен Каравелов“. Отборът победител ще представи Община Пещера на областното състезание през месец април.", "date": "2019.03.31", "title": "Пазарджик: Учениците от ОУ ,,Петко Рачов Славейков“ ще представят Пещера в състезанието „Да пазим децата на пътя“"}
{"url": "http://www.focus-news.net/news/2019/03/31/2641234/blagoevgrad-parvata-spirka-ot-mini-turneto-na-grafa-prez-april-e-v-grada.html", "text": "Влади Ампов - Графа реши да зарадва феновете си с лична среща с тях в три български града. Първата спирка от мини турнето на обичания изпълнител през април е Благоевград – на 15 април в зала „Яворов“, от 19.30 часа. Следват Габрово – на 16 април в Дома на културата, и Свиленград – на 23 април в Спортната зала. За да няма недоволни, Графа обмисля и още дати, които ще бъдат обявени през месец май. Това съобщиха от  пресцентъра на екипа му . \r\n„Обичам да пътувам из страната. Винаги много се вълнувам от срещите с публиката във всеки от градовете, където излизам на сцената. Този път избрах места, в които не съм бил скоро. Точно в момента съм в сериозен творчески процес и искам да споделя това с феновете. През юни ще е факт новият ми албум, а пилотното парче от него  – „Последната песен“, ще бъде представена специално на това мини турне“, казва Влади Ампов. Клипът към него е едно от двете видеа, които Графа снима в Индия в края на 2018 година. През ноември излезе “Огън”, а само преди няколко седмици Влади Ампов, Любо Киров и Орлин Павлов зарадваха феновете си с общата “Приятели завинаги”. \r\nИ този път на сцената Графа ще заложи на качествата и професионализма на музикантите, с които вдигна на крака 14 000 души  в зала „Арена Армеец“, а именно  – Борислав Бояджиев – DJ Борче и Венци Трифонов.", "date": "2019.03.31", "title": "Благоевград: Първата спирка от мини турнето на Графа през април е в града"}
{"url": "http://www.focus-news.net/news/2019/03/31/2641236/mashtabna-aktsiya-na-gdbop-i-spetsializiranata-prokuratura-se-provezhda-v-kazanlak-i-okolnostite.html", "text": "Мащабна операция на ГДБОП и Специализираната прокуратура се провежда в Казанлък и околните населени места, предаде  БНР .  \r\nНай-вероятно става дума за престъпна група занимаваща се със съхранение и продажбата на нелегално оръжие. До момента са арестувани 6 човека. Претърсванията продължават и в момента. Повече подробности ще има след края на акцията.", "date": "2019.03.31", "title": "Мащабна акция на ГДБОП и Специализираната прокуратура се провежда в Казанлък и околностите"}
{"url": "http://www.focus-news.net/news/2019/03/31/2641237/ria-novosti-timoshenko-mozhe-da-osporva-rezultatite-ot-izborite-za-prezident.html", "text": "Лидерът на партия „Отечество“ Юлия Тимошенко заяви, че нейната партия може да оспори резултатите от първия тур на президентските избори, съобщава  РИА Новости . \r\n„Докато не съберем последния протокол, със сигурност няма да оспорим нищо. Ако имаме в ръцете ни всички оригинални протоколи от районните избирателни комисии , а ние ще ги имаме, и ако се различават с тези данни, които ЦИК обяви, само тогава ще оспорим резултатите“, заяви Тимошенко на брифинг след обявяването на данните от езкит пола. \r\nПо данни на екзит пола във втори кръг продължават Владимир Зеленский и действащият президент Петро Порошенко. Превод и редакция : Калоян Пенков", "date": "2019.03.31", "title": "РИА Новости: Тимошенко може да оспорва резултатите от изборите за президент"}
{"url": "http://www.focus-news.net/news/2019/03/31/2641230/afp-zelenskiy-zayavi-che-v-parviya-krag-pecheli-samo-parvata-stapka.html", "text": "Владимир Зеленский заяви, че победата му в първия кръг на президентските избори в Украйна е „само първа стъпка“, докато се подготвя да срещне Петро Порошенко в следващия тур, съобщава  AFP . \r\n„Това е само първа стъпка към голяма победа“, каза той на поддръжници в предизборния си щаб след няколко проучвания, които му дадоха решителна преднина. Превод и редакция : Калоян Пенков", "date": "2019.03.31", "title": "AFP: Зеленский заяви, че в първия кръг печели „само първата стъпка“"}
{"url": "http://www.focus-news.net/news/2019/03/31/2641239/sliven-otborat-po-sportno-orientirane-v-grada-specheli-dve-kupi-i-edna-spetsialna-nagrada.html", "text": "Две купи и една специална награда спечели отборът по спортно ориентиране на Сливен. Това съобщиха от  СКО „Сини камъни“ . Във Велико Търново се проведе състезание по спортно ориентиране „Three Hills” и купа „С карта из Търновград“. Спортен клуб по ориентиране „Сини камъни“ взе участие с 40 състезатели и успя да грабне две купи за 2 и 3 място. На купа „Three hills” на първо място се класира отбора на „Вариант 5“ – Търговище , а на трето място се нареди отбора на „Браун тим“ – Велико Търново. На купа „С карта из Търновград“ първи се класираха „Браун тим“, втори „Узана“ Габрово и трети – „ Сини камъни“ .Освен двете купи отборът спечели специална награда, осигурена от „Doba`s” , за най-много деца на възраст до 16г, които са се класирали на челните позиции. Сливенският отбор успя да заеме второ място, а на първо отново бе отборът на Вариант 5“ – Търговище. Ето и състезателите, които успяха да се качат на стълбичката за двата дни.  Купа „Three Hills” \r\nТея Сярова – 1 място Ж10, Васил Димитров – 2 място М10, Деница Пенева – 3 място Ж18, Кристиана Кънева – 2 място Ж20, Мирослав Куртев – 1 място М20, Костадин Новаков – 2 място М45, Светослав Стоянов – 3 място М50,Георги Банов – 3 място OPEN Купа „ С карта из Търновград“ \r\nСтанимира Димитрова – 3 място Ж12, Васил Димитров – 2 място М10, Тея Сярова – 3 място Ж10, Божидар Куртев – 1 място М16, Мирослав Куртев – 3 място М20, Костадин Новаков – 1 място М45, Светослав Стоянов – 1 място М50, Щерю Щерев, Георги Банов и Калоян Гинчев, които се наредиха съответно на 1, 2 и 3 място в OPEN маршрута.", "date": "2019.03.31", "title": "Сливен: Отборът по спортно ориентиране в града спечели две купи и една специална награда"}
{"url": "http://www.focus-news.net/news/2019/03/31/2641233/ria-novosti-izborite-minaha-spored-standartite-na-osse-smyata-poroshenko.html", "text": "Президентът на Украйна Петро Порошенко смята, че президентските избори в Украйна са преминали свободно, по стандартите на ОССЕ, съобщава  РИА Новости . \r\n„Изборите бяха свободни и отговориха на стандартите на ОССЕ“, каза Порошенко на брифинг в щаба си. \r\nСъгласно първите резултати от екзит пола, във втория кръг отиват шоуменът Владимир Зеленский с повече от 30% от гласовете и действащият президент Петро Порошенко, който е подкрепен от 18% от гражданите. Лидерът на партия „Отечество“ Юлия Тимошенко събра 14%.  \r\nПреди това ЦИК заяви, че не е регистрирала сериозни нарушения по време на гласуването. Въпреки това, според министерството на вътрешните работи, полицията е получила повече от 1,9 хиляди съобщения за нарушения по време на изборите. Превод и редакция : Калоян Пенков", "date": "2019.03.31", "title": "РИА Новости: Изборите минаха според стандартите на ОССЕ, смята Порошенко"}
{"url": "http://www.focus-news.net/news/2019/03/31/2641235/afp-poroshenko-nareche-vtoroto-myasto-na-parviya-tur-surov-urok.html", "text": "Украинският лидер Петро Порошенко заяви, че не чувства „еуфория“, след като проучванията показаха, че той стига до втория кръг на изборите, но изостава от Владимир Зеленский, който е комик и политически новак, предава  AFP . \r\n„Това е суров урок за мен и властите като цяло. Това е причина да работим върху грешките си“, заяви той в предизборния си щаб. Превод и редакция : Калоян Пенков", "date": "2019.03.31", "title": "AFP: Порошенко нарече второто място на първия тур „суров урок“"}
{"url": "http://www.focus-news.net/news/2019/03/31/2641228/ria-novosti-timoshenko-nareche-rezultatite-ot-ekzit-pola-prodazhni-i-neverni.html", "text": "РИА „Новости“: Тимошенко нарече резултатите от екзит пола „продажни и неверни“ \r\nЮлия Тимошенко смята, че резултатите от екзит половете са „продажни и неверни“.", "date": "2019.03.31", "title": "РИА „Новости“: Тимошенко нарече резултатите от екзит пола „продажни и неверни“"}
{"url": "http://www.focus-news.net/news/2019/03/31/2641229/yeni-safak-psr-e-na-pat-da-specheli-v-istanbul-i-ankara.html", "text": "Кандидатите на турската управляваща „Партия на справедливостта и развитието“, оглавявана от президента на страната Реджеп Таийп Ердоган, води в двата основни града в страната след преброяването на една четвърт от подадените бюлетини, предава електронното издание на вестник Yeni Safak, като се позовава на данни от телевизия NTV. \r\nСпоред резултатите след преброяването на 24,4% от бюлетините, кандидатът на ПСР в Истанбул – бившият премиер и настоящ председател на парламента Бинали Йълдъръм – е получил 51,8% от гласовете на избирателите. Кандидатът на основната опозиционна фракция – „Народната републиканска партия“, Екрем Керемоглу има 45,8%. \r\nКандидатът на ПСР в столицата Анкара Мехмед Йозхасеки води с 51,6% от гласовете след преброяването на 22,5% от бюлетините, съобщава още NTV. \r\nПревод и редакция:", "date": "2019.03.31", "title": "Yeni Safak: ПСР е на път да спечели в Истанбул и Анкара"}
{"url": "http://www.focus-news.net/news/2019/03/31/2641240/sport-livarpul-pobedi-totnam.html", "text": "Ливърпул победи Тотнъм с 2:1 като домакин в мач от 21 кръг на Премиър лийг. Червените откриха резултата след гол на Фирмино в 10-та минута, а гостите изравниха в 70-та чрез Лукас Моура. Ливърпул успя да вземе важната победа след автогол на Алдервайрелд в 90-та минута. Във временното класиране Ливърпул е лидер със 79 точки, а вторият Манчестър Сити е със 77, но и мач по-малко.", "date": "2019.03.31", "title": "Спорт: Ливърпул победи Тотнъм"}
{"url": "http://www.focus-news.net/news/2019/03/31/2641241/plovdiv-grazhdanite-na-rayon-severen-mogat-da-se-vklyuchat-v-evropeyska-protsedura-za-podobryavane-kachestvoto-na-vazduha.html", "text": "Гражданите на район „Северен” могат да се включат в Европейска процедура №BG16М1ОP002-5.003 „Мерки за подобряване качеството на атмосферния въздух” по приоритетна ос 5 „Подобряване качеството на атмосферния въздух” по Оперативна програма „Околна среда 2014-2020 г.”, която започва в момента. Това съобщиха от  районната администрация . Целта на предоставената безвъзмездна финансова помощ по процедурата е да се допринесе за подобряване качеството на атмосферния въздух чрез намаляване наднормените нива на фини прахови частици и индиректно на азотни оксиди на територията на общини с нарушено качество на въздуха по тези показатели. Финансират се мерки, насочени към намаляване нивата на фини прахови частици от битовото отопление чрез подмяна на отоплителни устройства на твърдо гориво (дърва и въглища) с друг вид отоплителни устройства: на газ; използващи електричество; на пелети или друг вид дървесна биомаса/изкопаемо твърдо гориво, когато новите устройства отговарят на техническите параметри за екодизайн. Към тази група дейности са допустими и дейности по изграждане на вътрешна сградна инсталация. Алтернативни източници на топлинна енергия – свързване или възстановяване на връзката към топлофикационна система или газоразпределителна мрежа.Тук се включват вертикални и хоризонтални щрангове, радиатори и термостати към топлофикационната система , както газови уреди – котли и конвектори, с прилежащите им функционални части и сградната инсталация към газоразпределителната мрежа. В изпълнение на Насоките за кандидатстване на Оперативната програма проекта ще се реализира в два етапа.Крайният срок за приключване физическото изпълнение на проекта е 31 декември 2023 г. Първият проектен етап е до 31.05.2021 г. Подаването на декларация за съгласие за включване в програмата е с  краен срок  31 юли 2019 г. Декларацията може да получите в деловодството на район „Северен” с адрес бул.”Цар Борис ІІІ Обединител” №22А, както и в сайта на районната администрация: www.severen.bg", "date": "2019.03.31", "title": "Пловдив: Гражданите на район „Северен” могат да се включат в европейска процедура за подобряване качеството на въздуха"}
{"url": "http://www.focus-news.net/news/2019/03/31/2641242/veliko-tarnovo-oblast-gabrovo-se-vklyuchva-v-evropeyskite-dni-na-hudozhestvenite-zanayati.html", "text": "Област Габрово се включва в Европейските дни на художествените занаяти. Това съобщиха за  Радио „Фокус“ – Велико Търново  от Община Дряново. На 10 април от 11.00 до 16.00 часа на пешеходната зона в Дряново ще се проведат демонстрации на женски занаяти – везбарство и художествено плетиво. В община Габрово събитията ще се проведат в ЕМО „Етър“.  \r\nНа 5 април от 10.00 до 16.00 часа и на 6 април от 14.00 до 16.00 часа ще се проведат безплатни тематични беседи за занаяти, в които се използват съоръжения, задвижвани с вода  – дървостругарство, мелничарство, тепавичарство и гайтанджийство. На 5 април в Дечковата къща ще се състоят демонстрации на традиционни домашни занаяти – ръчна бродерия, плетиво и пирография. На същата дата, от 10.30 до 12.00 часа в Архитектурно-възрожденски комплекс „Дандолови къщи” в Севлиево  ще се проведе Ден на отворените врати. Ще бъде открита изложба „Красивите престилки на нашите баби“ и ще заработи работилница по тъкане на вертикален стан с деца от ДГ „Щастливо детство“. Посетителите ще могат да наблюдават демонстрации по плетене на една кука и плетене на традиционен чорап на пет куки. \r\nНа 7 април в Интерактивния музей на индустрията в Габрово ще се проведе  ателие по бродерия и керамика, а на 6 и 7 април в МАИР „Боженци“ ще се състои ателие по калиграфия, мозайка и сграфито керамика. На 5 и 6 април на площад „Възраждане“ в Габрово ще се проведе базар и демонстрации на керамика, бродерия, декупаж, техники за рисуване и боядисване на яйца, изработка на бижута и цветя. Европейските дни на художествените занаяти се провеждат от 2006 г. по инициатива на Националния институт за художествени занаяти на Франция. \r\nНадежда КРЪСТЕВА", "date": "2019.03.31", "title": "Велико Търново: Област Габрово се включва в Европейските дни на художествените занаяти"}
{"url": "http://www.focus-news.net/news/2019/03/31/2641027/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Въпросителните върху разследването на специален прокурор Робърт Мюлер дали президентът Тръмп е възпрепятствал правосъдието нарастват на фона на очакванията за публикуване на доклада, пише американският вестник  The Hill . \r\nДокато писмото на Бар до Конгреса в неделя заглушава подозренията, че Мюлер ще обвинява Тръмп или членовете на неговата кампания в заговор с руското правителство, неговото съдържание само засили мистерията около разследването за възпрепятстване на правосъдието. \r\nОстава неясно защо Мюлер отказа да вземе решение дали по един или друг начин Тръмп е възпрепятствал разследването му, а демократите все по-скептично се отнасят към позицията на главния прокурор Уилям Бар, че доказателствата са недостатъчни, за да обвинят Тръмп в възпрепятстване на правосъдието. Те също така твърдят, че той не е неутрален арбитър. \r\nКонгресмените  едва ли ще получат отговори в рамките на седмици, тъй като Министерството на правосъдието разглежда доклада на Мюлер от 400 страници, за да определи какво може да бъде публично оповестено. \r\nБар каза пред Конгреса в петък, че очаква докладът да бъде подготвен за публично оповестяване до средата на април, след като длъжностните лица го изчистят от материалите на журито, чувствителната информация за националната сигурност и подробности, които биха могли да повлияят на продължаващите разследвания. \r\nНякои правни експерти са описали решението на Мюлер да не повдига обвинение за възпрепятстване на правосъдието  като много необичайно. Правилникът, уреждащ назначението на Мюлер, изискваше от него да представи доклад на Бар, който излага причините, поради които е решил да повдигне или не обвинения за  определени престъпления. \r\n„По-необичайно е за прокурор да казва, не знам, или не знам достатъчно, за да стигна до твърдо заключение ”, каза Джак Шарман, адвокат на „Лайтфут, Франклин и Уайт“ и бивш специален прокурор на Конгреса по време на разследването на аферата „Уайтуотър“. \r\nНякои казват, че е възможно Мюлер да е искал да изложи фактите и да позволи на Конгреса да реши дали Тръмп е възпрепятствал разследването. \r\nМюлер също е наясно с политиката на Министерството на правосъдието да не повдига обвинение срещу действащ президент, което може да е повлияло на разсъжденията му. \r\nНякои твърдят, че Бар е превишил правомощията си, като е направил собствена преценка за възпрепятстване на правосъдието, без да публикува  доклада на Мюлер или доказателствата, които го подкрепят. \r\nНай-общо правните експерти са съгласни, че доказването на възпрепятстване на правосъдието е трудно; изисква да се установи, че извършителят е действал, за да възпрепятства официалното производство и че лицето е действало с „престъпно намерение“. \r\nПо този начин почти сигурно щеше да се наложи Мюлер да разпита Тръмп, за да стигне до дъното на причините за уволнението на Коми или да предприеме други действия, като публикации в социалните мрежи, които призовават тогавашния главен прокурор Джеф Сешънс да прекрати разследването. \r\nМюлер никога не е постигнал споразумение с адвокатите на Тръмп за интервю и в крайна сметка не е изпратил призовка, за да получи свидетелските му показания. Защо той не е призовал Тръмп е друга мистерия. \r\n„Фактът, че накрая сме стигнали до неяснота дали има възпрепятстване на правосъдието, подчертава колко важно е било Мюлер да интервюира или призове Тръмп“, казва Ели Хониг, адвокат на \"Лоуенщайн - Сандлър\" и бивш федерален прокурор. \r\n***  Представители на Хамас и „Ислямски джихад“ заявиха в събота, че седмичните протести в близост до границата между Израел и Газа ще продължат въпреки продължаващите усилия на Египет за постигане на договорености за прекратяване на огъня между палестинските фракции и Израел, пише израелското англоезично издание  The Jerusalem Post \r\nПалестинските източници твърдят, че египетските служители от разузнаването, които посредничат между палестинските фракции и Израел през последните няколко дни, са постигнали напредък в постигането на нови споразумения за прекратяване на огъня. Палестинските фракции в Ивицата Газа сега чакат окончателния отговор на Израел на техните искания, добавят източниците. \r\nИзточниците твърдят, че Израел е приел повечето от исканията на палестинските фракции, включително разширяването на риболовната зона, възобновяването на работата на граничните пунктове, предоставянето на допълнителни катарски средства в Ивицата Газа и създаването на работни места за хиляди безработни палестинци там.  \r\nЕгипетският екип, оглавяван от високопоставен служител на Генералната разузнавателна служба Ахмед Абдел Халек, се срещна в четвъртък и петък с лидерите на „Хамас“, „Ислямски джихад“ и други палестински фракции и обсъди с тях начини за постигане на ново примирие с Израел. \r\nХалил ал-Хая, член на политическото бюро на „Хамас“, заяви, че египетските служители от разузнаването са носили „положителни отговори” от Израел. Египетските посредници, каза той, ще се върнат в Израел в неделя, за да получат срокове за изпълнение на договореностите. \r\nХая каза, че ежеседмичните протести по границата с Израел, които се наричат „Велик марш за завръщане и разбиване на обсадата“, ще продължат, докато не постигнат целите си. \"През изминалата година седмичните походи постигнаха някои от целите си\", добави той. \"Те ще постигнат още повече цели.\" \r\nТой разговаря с репортери по време на обиколка на мястото на съботните масови протести край границата с Израел по повод първата годишнина от протестите, които съвпадат с отбелязването на Деня на земята. Представителят на \"Хамас\" каза, че палестинците в Ивицата Газа ще продължат да оказват натиск върху Израел, докато не изпълнят техните \"законни искания\". \r\nИсмаил Хание, ръководител на политическото бюро на „Хамас“, в петък се обади на министъра на външните работи на Катар Мохамед бин Абдел Рахман ал-Тани и заместник-директора на Общата разузнавателна служба на Египет Амро Ханафи и обсъди с тях усилията за постигане на споразумение за прекратяване на огъня с Израел. \r\nИзточник, близък до \"Хамас\", заяви, че на този етап не е ясно дали Катар ще продължи да предоставя финансова помощ на палестинците в Ивицата Газа. Източникът коментира доклад, в който се посочва, че Катар се е съгласил да изпрати 40 млн. долара в Ивицата Газа като част от споменатите спогодби за прекратяване на огъня, договорени от Египет. \r\n*** В събота президентът Тръмп обяви, че морският тюлен, който бе обвинен, че през 2017-та е наръгал с нож и така е причинил смъртта на затворник, принадлежащ към организацията „Ислямска държава“ (ИД), ще бъде прехвърлен на „облекчен режим“ , пише  The Washington Examiner . \r\nСлучаят на 39-годишният Еди Калагър, който е военен ветеран с 19 години служба, с множество пътувания до Ирак и Афганистан, се превърна в специален казус. Поддръжниците му са събрали сумата от  264,810 щатски долара, като помощ за него и семейството му да продължи битката с онова, което те определят като „пародия на правосъдие“. Галагър публикува своя снимка, на която размахва главата на убит боец, и произнася думите „промуших го с ловджийския си нож“.   \r\nВ Туитър Тръмп заяви: \"Като се взе под внимание миналата му служба в името на нашата Страна, морски тюлен [Еди Галагър] скоро ще бъде преместен в затвор с по-лек режим, докато чака датата на съдебното заседание. Делото ще се разглежда по бързата процедура!\". \r\nСлучаят на Галагър бе представен в Конгреса от представителите на републиканците Ралф Норман и Дан Креншоу, бивш тюлен, ранен в Афганистан.  Заради последното си пътуване  до Ирак, където се е бил с ИД, той е обявен за най-добър взводен командир в Седми екип на тюлените и номиниран за Сребърна звезда, третото най-високо отличие.   \r\nВ момента е обвинен за убийство на затворник, който е бил член на ИД. Делото му, мотивирано като престъпление по време на война, ще се гледа на 28 май.   \r\n*** В бъдеще Унгария е заинтересована да се включи в „Южния газов коридор“ (ЮГК). Това е заявил министърът на външните работи на страната Петер Сиярто на среща в Баку с министъра на енергетиката на Азербайджан Парвиз Шахбазов, пише вестник „Известия“.   \r\nПредставители на двете държави са обсъдили реализацията на проекта, перспективите пред неговото разширение и как да се увеличи пропускателната способност на газопровода. \r\nСиярто е информирал азербайджанските представители за потребностите от газ, за плановете за диверсификацията на газовия пазар. Двамата министри са обменили мнения и по други въпроси, свързани с енергетиката и регионалната енергийна сигурност. Договорено е създаването на работна група, която да се занимава с развитие на сътрудничеството в тази област.  \r\nВ 2018 г. президентът на Азербайджан Илхам Алиев стартира проекта ЮГК, с който се цели създаването на инфраструктура за доставка на азербайджански газ в Европа, като първите количества се предвижда да пристигнат на континента през 2020 година. \r\nНа 20 февруари еврокомисарят по бюджета и човешките ресурси Гюнтер Йотинген заяви за готовността на ЕС в следващите десет години да увеличи доставките на азербайджански газ до 20–25 млрд куб. м.", "date": "2019.03.31", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/31/2641232/vladimir-zelenskiy-sled-pobedata-ekzit-polovete-sa-mnogo-a-pobeditelyat-edin.html", "text": "Владимир Зеленский благодари на всички, които са гласували за него на първия тур на президентските избори в Украйна в неделя, предава  агенция УНИАН . \r\n„Благодаря, че гласувахте... Екзит половете са много, а победителят – един“, заяви кандидатът на партия „Слуга народа“ от изборния си щаб след публикуването на Националния екзит пол по поръчка на ТСН, според който той получава 30,4% от гласовете на избирателите, а действащият държавен глава Петро Порошенко – 17,4% и двамата отиват на втори тур на 21 април. \r\nПревод и редакция:", "date": "2019.03.31", "title": "Владимир Зеленский след победата: Екзит половете са много, а победителят – един"}
{"url": "http://www.focus-news.net/news/2019/03/31/2641028/predstoyashti-sabitiya-v-stranata-za-31-mart-agentsiya-fokus.html", "text": "От 09.00 часа в софийския храм \"Въздвижение на Честния и Животворящ Кръст Господен\" Негово преосвещенство Белоградчишкият епископ Поликарп - викарий на Софийския митрополит ще оглави Архиерейска света Литургия. \r\n*** \r\nОт 10.30 часа в сградата на Народното събрание на пл. „Княз Александър I“ 1 Централната избирателна комисия ще проведе заседание, на което ще отчете дейността за първите 10 дни от работата на новата Комисия. \r\n*** \r\nОт 11.00 часа в Националния военноисторически музей ще се проведе образователна програма „Животните на фронта“. \r\n*** \r\nОт 12.00 часа в зала 6 на НДК ГЕРБ и СДС ще представят кандидатите си за членове на Европейския парламент. \r\n*** \r\nОт 17.00 часа в аула „Максима“ на Национална спортна академия „Васил Левски”  ще се проведе първо издание на Национален форум  „Ветроходство в Черно море”. \r\n*** \r\nОт 17.30 часа в църквата \"Възнесение Господне\" пред иконата на свети Ефрем Нови Чудотворец ще бъде отслужен молебен за здраве, душевно спасение и вразумление.  \r\n*** \r\nОт 11.00 часа в ТК „Акве Калиде“ ще се състои творческа работилница „Арт-И-Факти“. \r\n*** \r\nОт 11.00 часа в „Парк Арена ОЗК“ с инициативата „Бургас плува“ продължава програмата „Активни и здрави“ на Община Бургас. \r\n*** \r\nОт 14.30 часа в офиса на ПП АБВ  Бургас к-с \"Лазур\" бл.144 ще се проведе пресконференция с участието на Председателя на ПП АБВ Румен Петков, Областния Председател Антон Коджабашев и Общинския Председател адв.Георги Сталев.  \r\n*** \r\nОт 11.00 часа в храм  „Св. Атанасий” ще се състои лекция на тема: „Посланието на Христос и очакванията на хората” с лектор протойерей Ясен Шинев. \r\n*** \r\nОт 17.00 часа в храм „Св. св. Кирил и Методий” Негово високопреосвещенство Неврокопски митрополит Серафим ще оглави Архиерейска света литургия. \r\n*** \r\nОт 09.00 часа в Младежки център – Добрич, зала 12, ще се проведе Практически семинар за хореографи и ръководители на мажоретни състави. \r\n*** \r\nОт 11.00 часа в Държавен куклен театър „Дора Габе“ ще бъде представе куклен спектакъл „Жабокът и слънчевата дъщеря“ . \r\n*** \r\nОт 11.30 часа на терена, на който ще бъде изграден храма „Св. Лука Кримски“ в квартал „Добротица“ ще се състои символична първа копка. Негово Високопреосвещенство Варненският и Великопреславски митрополит Йоан ще води церемонията. В нея ще вземат участие кметът на Добрич Йордан Йорданов, общинска администрация, цялото духовенство на добричката духовна околия и граждани. \r\n*** \r\nОт 10.00 часа във Военния клуб ще се проведе Фолклорния конкурс за хумористична песен и камерен танц „Златен Тръндафил”. \r\n*** \r\nОт 09.00 часа в ловешкия катедрален  храм \"Св. св. Кирил и Методий\" Негово високопреосвщенство Лавчански митрополит Гавриил ще оглави Архиерейска света Литургия. \r\n*** \r\nОт 10.00 часа на площада пред ж. п. гарата в Ловеч ще се проведе традиционното автомобилно състезание за жени с приложен характер. \r\n*** \r\nОт 09.00 часа в митрополитския храм \"Св. вмчца Марина\" ще бъде отслужена архиерейска света Литургия. \r\n*** \r\nОт 11.00 часа в Дом на културата \"Борис Христов\" ще се играе детският спектакъл \"Пинокио\". \r\n*** \r\nОт 12.30 часа в Международен панаир Пловдив ще се състои специализирано изложение за ловни кучета. \r\n*** \r\nОт 10.30 часа в с. Порой ще се състои официалното откриване на Grand Prix Поморие 2019, след което ще започнат и официалните стартове за сезон 2019 на Републиканския шампионат. \r\n*** \r\nОт 16.30 часа в зала № 247 на Община Смолян ще се проведе официална церемония по закриване на националния кръг на ученическата олимпиадата по Биология и здравно образование. \r\n*** \r\nОт 10.00 часа пред сградата на Общината ще започне маратон Стара Загора. \r\n*** \r\nОт 11.00 часа в Държавен куклен театър - Стара Загора ще бъде представена „Чорапкова приказка“ от Янчо Иванов. \r\n*** \r\nОт 09.30 часа в концертна зала „Проф. Венета Вичева“ ще бъдат обявени резултатите от пролетните математически състезания за ученици от V до VII клас.", "date": "2019.03.31", "title": "Предстоящи събития в страната за 31 март (Агенция „Фокус“)"}
{"url": "http://www.focus-news.net/news/2019/03/31/2641029/pp-abv-i-oshte-6-partii-se-sporazumyaha-za-obshto-yavyavane-na-evropeyskite-izbori-kato-koalitsiya-za-balgariya-obzor.html", "text": "ПП АБВ и още 6 партии подписаха споразумение за общо явяване на европейските избори като „Коалиция за България“. Формацията ще бъде председателствана от лидера на АБВ Румен Петков. Партиите, които участват в „Коалиция за България“ са: ПП \"Алтернатива за българското възраждане\", ПП \"Обединен блок на труда Български лейбъристи\", Политическо движение \"Социалдемократи\", ПП \"Движение за социален хуманизъм\", ПП \"Българска левица\", ПП \"Българска партия Либерали\", ПП \"Възраждане на Отечеството\". В началото на март месец тази година ръководството на АБВ очерта три възможни начина за явяване на партията на предстоящия европейски вот. Вариантите бяха за самостоятелно явяване, в коалиция с Българската социалистическа партия „БСП за България“ и формиране на изцяло ляв формат, в чийто център да застане АБВ. БСП обаче отказа да се коалира с АБВ, след което ръководството на партията взе решение за обединение с леви политически формации.  \r\nПреди да бъде подписано споразумение беше представен политическият договор за сътрудничество, както и коалиционното споразумение между партиите. От него стана ясно, че формацията е обединена от единомислието за безпътицата и упадъка във всички сфери на живот в страната. Рамковото споразумение на „Коалиция за България“ се обединява около пет основни цели: За силна държава и сигурност за гражданите, за завръщане на икономическия и политически суверенитет на България; за борба с бедността и демографската катастрофа, за социалната справедливост и повишаване на доходите; за гарантиране на енергийна сигурност на България; за възраждане на българското село; за общодостъпно и качествено здравеопазване и образование, за развитие на българската духовност и култура. \r\nСпоред лидера на АБВ  Румен Петков „Коалиция за България“ е перспективен модел, който излъчва стабилност и предсказуемост. „Ние се обръщаме към нашите сънародници за подкрепа, представяйки стратегическа визия за развитието на страната и политическо-стратегическо споразумение, което гарантира съвместното ни участие в предстоящите европейски, местни парламентарни и президентски избори“, обясни Петков. По думите му българските граждани трябва да виждат в новата формация сигурност, стабилност, предсказуемост и готовност за водене на политики, които да отговарят на обществените интереси. Пред журналисти, Петков отбеляза, че все още не е избран водачът и участниците в листата за предстоящите европейски избори. „Има повече от 25 номинации, които са излъчени от АБВ, „Българска левица“ и „Блока на труда“, но не искаме да коментираме теми в обществото, които не са изчистени между нас“, посочи той. \r\nСлед подписването на споразумението  Ивайло Калфин , член на НС на АБВ, изтъкна, че коалицията ще работи за промяна на Европейския съюз. Той обясни, че формацията ще работи за отстояване на националните интереси, затвърждаване на ролята на България като лидер на региона и отстояване на правата на всички българи, независимо дали живеят в България или в която и да е друга европейска страна. Калфин обърна внимание на приоритетите на коалицията, които са насочени към премахване на двойните стандарти и заличаването на различията на регионите. Георги Първанов , президент на България в периода от 2002 до 2012 г. и основател на ПП АБВ, смята, че новата коалиционна група ще ражда и отстоява идеи, защото българската политика има нужда от това. Той поздрави своите колеги за подписването на споразумението и за избора на име на формацията. Първанов изтъкна, че наименованието „Коалиция за България“ му носи изключителна сантименталност. „Преди 20 години ние с г-н Петков, заедно с проф. Кръстьо Петков, Николай Камов, Александър Радославов сме създавали една коалиция, която постави в основите си истински работещи ценности, както социални, така и национални“, посочи той. Георги Първанов увери, че новата формация ще бъде източник на много идеи, на един същностен идеен дебат. „Няма да влизаме в режима на скандали, каквито виждаме между двете основи партии и някои други парламентарни формации. Нашата нисша е друга, ние ще раждаме идеи, ще отстояваме идеи, защото българската политика има нужда от това“, изтъкна бившият президент. \r\n„Коалиция за България\" остава отворена за включването и на други политически партии в нея. \r\nДаяна ДЮЛГЕРОВА", "date": "2019.03.31", "title": "ПП АБВ и още 6 партии се споразумяха за общо явяване на европейските избори като „Коалиция за България“ (ОБЗОР)"}
{"url": "http://www.focus-news.net/news/2019/03/31/2641032/turtsiya-ne-se-izvini-za-tvardeniyata-za-namesa-v-zakona-za-veroizpovedaniyata-obzor.html", "text": "Турция отказа да се извини за твърденията на турския външен министър Мевлют Чавушоглу, че се е намесил в поправките на Закона за вероизповеданията. След близо 5-часова среща между  премиера Бойко Борисов  и турския вицепрезидент Фуат Октай, българският министър-председател заяви, че двамата не са се разбрали и Турция не счита, че е засегнала страната ни.  „Много ясен бях, че честта и достойнството на една държава не могат да се съизмерват с никакви други ползи, така че ние не сме ги засегнали по никакъв начин. Никой не ни е оказал каквото и да било въздействие за Закона за вероизповеданията“, коментира Борисов. По думите изборната агитация в югоизточната ни съседка не бива да бъде за сметка на България. „Аз ги разбирам, че са в избори, но и ние сме в избори. Когато всички водят антитурска кампания, ние никога не сме си го позволили, а в България антитурската кампания носи плюс. Именно заради съседските отношения, ние никога не го правим. Разбирам ги, че в неделя имат избори, но не за сметка на България. По никакъв начин нашите български мюсюлмани не се нуждаят от защита, защото те имат абсолютните права и свободи и на вероизповедание, и на всичко останало. Това съм защитавал, не се разбрахме, за съжаление“, заяви още Борисов.  Външният министър Екатерина Захариева  също бе категорична, че не е имало намеса на Турция в българския Закон за вероизповеданията. Тя припомни изказването на премиера Борисов от вчера в Букурещ, където той заяви, че ние сме една от не многото държави-членки на ЕС, които считат, че ще бъде лошо за ЕС, Турция да прекрати преговорите за членство в Съюза. „Ние не сме доволни, когато Турция ни използва за предизборната си кампания. Не сме доволни, ядосани сме. И с право сме. Но, нека и ние да не го правим“, обясни тя, като отбеляза, че религиозните въпроси са изключително опасни и то не само за Балканите. По думите й отношенията с Турция трябва да се развиват с равнопоставена и добросъседска политика и с не намеса във вътрешните работи. „Както ние не им се месим, така желаем и никой да ни се меси на нас. Нека да минат изборите, до понеделник пак ще видим записите и тогава ще решим какво да правим“, отбеляза тя.  \r\nПред журналисти в Поморие и  зам.-председателят на ГЕРБ Цветан Цветанов  подчерта, че няма намеса на турската страна в поправките в Закона за вероизповеданията. „Направихме всичко, водени от интереса и свободата на вероизповеданията у нас. Като съседни държави сме длъжни да запазим добрите си отношения с Турция и да правим премерени изказвания. Не бива да забравяме, че имаме и общи цели, свързани с бежанския поток, който е неизменна част от националната сигурност на двете държави“, обясни Цветан Цветанов. \r\nПо-късно от  ВМРО  също излязоха с позиция, че Турция трябва да се извини на България. „За първи път от 30 години българското правителство в лицето на външния министър Захариева и министър-председателят Бойко Борисов изрази категоричната си позиция срещу казаното от турски политик. За първи път от 30 години българската държава се противопоставя по този начин на политиката на Турция за вмешателство във вътрешните работи на България\", посочиха от ВМРО. От партията обявиха също и, че организират протест пред посолството на Република Турция в България в понеделник.  \r\nЗа „Фокус“ д-р  Борислав Цеков , доктор по конституционно право и автор на приетия през 2002 година Закон за вероизповеданията, коментира, че реакцията на българското правителство към Турция е правилна, но не е достатъчна. „Изявленията на Ердоган не са случайни и страната ни трябва да бъде много категорична. Никакъв български интерес не позволява да склоняваме глави пред Турция. Достатъчно е България да затвори южната граница, за да нанесе сериозни щети на Турция“, обясни той. \r\nВ село Дивотино  лидерът на БСП Корнелия Нинова  също коментира темата. Според нея премиерът Борисов обвинява турската страна в лъжа, което не звучи добре на фона на добросъседските отношения и личните отношения между Борисов и Ердоган. „Смятам, че нашите власти прикриват намесата на Турция в решенията по Закона за вероизповеданията“, добави Нинова. Тя коментира, че когато години наред провеждаш васална външна политика, накрая резултатът е лош. По думите ѝ ни е нужна политика с характер, възпитано и дипломатично, но и твърдо да отстояваме интересите си. \"Трябва да се каже и истината - имало ли е такава намеса или не“, заяви Нинова. Лидерът на левицата припомни, че имаме признания от Екатерина Захариева, че разговори са водени, а и първоначалният вариант на закона е претърпял изменения. „В окончателния вариант е факт - външното финансиране от Турция и други държави продължава, отсрочват се задълженията на мюфтийството и целите на Турция са изпълнени“, каза още Корнелия Нинова.", "date": "2019.03.31", "title": "Турция не се извини за твърденията за намеса в Закона за вероизповеданията (ОБЗОР)"}
{"url": "http://www.focus-news.net/news/2019/03/31/2641036/balgariya-se-vklyuchi-v-initsiativata-chasat-na-zemyata-obzor.html", "text": "България се включи в инициативата „Часът на Земята“. Тя води началото си от 2007 г. и обединява послания и действия за опазване на природата по целия свят. По традиция тя се отбелязва всяка година в края на март за един час, от 20.30 до 21.30 часа. По време на Часа на Земята милиони хора по света символично изгасят осветлението в домовете си за един час, а знакови сгради притъмняват фасадите си. Така всички заедно отправят призив за по-устойчиво бъдеще, демонстрирайки какво влияние могат да имат малките постъпки върху голямата планета. Тематичното мото на тазгодишното издание е „Свържи се с природата“, а събитието ще стане факт в безпрецедентните 188 държави на планетата. \r\nДесетки български общини отново подкрепиха инициативата, като изгасиха символично осветлението за час. Още от сутринта в градинката на Народния театър „Иван Вазов“ в София врати отвори фермерският пазар „От нашата ферма – с любов за вас!“, който е пример за това как опазената природа подпомага развитието на бизнеса. Заедно с богатото разнообразие от фермерски и занаятчийски храни на малки производители, WWF организира и тематични работилници. В тях посетителите имаха възможността да се научат да изработват декоративни фигурки от восък, да приготвят домашно сладко и сурови крекери, както и да участват в разпознаване на сирена. Така всеки сам имаше възможност да се докосне до даровете на природата и да проследи процеса на превръщането им в питателна храна.  \r\nВ съседство, на паркинга на площад „Батенберг“ бяха разкрити и мобилни пунктове за събиране на текстил, стара техника и опасни отпадъци. Петдесет пешеходни светофара в града сигнализираха във формата на сърце – отправяйки ясно послание за любов към природата, а НДК светеше в зелено. \r\nКакто всяка година, кулминацията на събитията бе пред Народния театър „Иван Вазов“ от 20:30 до 21.30 ч. В момента, в който емблематични за столицата сгради потънаха в мрак, започна акустичен концерт със специалното участие на Sofia Gospel Choir, Бояна Желязкова, Wet Pebbles Band, както и на традиционното огнено шоу. \r\nЗа трета поредна година WWF и Българската асоциация за ски в свободен и екстремен стил (БАССЕС) организираха нощно изкачване на Черни връх. Сборният пункт бе пред х. Алеко в 19.30 ч., откъдето групата пое по маркиран маршрут, специално подбран в зависимост от метеорологичната обстановка.  \r\nВ интервю за Агенция „Фокус“ Калина Бояджиева от организацията WWF коментира, че \"Часът на земята\" води един собствен живот в България. По думите ѝ все повече се включват различни хора в инициативата, които желаят да бъдат партньори, които дори сами организират свои неща. Тя уточни, че действията на всеки един от нас са от значение и могат да имат много сериозен ефект.  \r\nЗам.-кметът на София Йоана Христова посочи, че и през тази година Столична община взема активно участие в отбелязването на световната инициатива „Часът на земята“. Тя припомни, че за миналата година събраните електронни и електрически отпадъци са над 4 700 тона, а опасните близо 5,5 тона. „Само за първите няколко месеца на 2019 г., когато внедрихме системата за текстилни отпадъци, събраните такива са над 30 тона,“ коментира тя. \r\nВ интервю за Радио „Фокус“ кметът на Каварна Нина Ставрева посочи, че за зелената система и чистия въздух в общината се говори от ранна детска възраст, за да се даде добър пример. Според нея хората имат нужда от активни информационни кампании, за да осъзнаят, че от личният им избор и поведение зависи в каква среда ще живеем. По думите ѝ, за да се мотивират хората да изхвърлят отпадъците си отделно е добре да се изгради система не само за разделно събиране, а и за отделното им извозване от специализираните фирми.", "date": "2019.03.31", "title": "България се включи в инициативата „Часът на Земята“ (ОБЗОР)"}
{"url": "http://www.focus-news.net/news/2019/03/31/2641033/afp-prezidentskite-izbori-v-slovakiya-se-pechelyat-ot-zhena-koyato-e-kritik-na-dosegashnoto-upravlenie.html", "text": "Сузана Капутова, активист на антикорупционното движение и критик на досегашното управление, чийто глас се чува силно, вероятно ще стане следващия президент на Словакия и така ще се окаже, че е първата жена-поела този пост в централноевропейската държава. Това сочат частичните все още резултати от проведените в събота избори, предава  AFP .  \r\nКапутова е адвокат, който се занимава с въпросите на околната среда и екологията. При 51 процента преброени бюлетини тя води с t 58.07 процента. Еврокомисарят за енергетиката, Марош Шефкович, събира 41.92 на сто от гласовете ,както съобщава Словашката статистическа служба.  Ивелина Ватова", "date": "2019.03.31", "title": "AFP: Президентските избори в Словакия се печелят от жена, която е критик на досегашното управление"}
{"url": "http://www.focus-news.net/news/2019/03/31/2641035/afp-papata-podpisa-deklaratsiya-za-yerusalim-dokato-e-na-poseshtenie-v-maroko.html", "text": "В събота в първия ден от визитата си в Мароко папа Франциск и крал Мохаммед VI изразиха общото си мнение, че Йерусалим трябва да стане „символ на мирно съвместно съжителство“ за християните, мюсюлманите и евреите, предава  AFP . \r\nДуховният лидер на милиард и 300 млн. католици в света е поканен от краля на северноафриканската държава в името на „междурелигиозния диалог“, както информират мароканските власти.  \r\nВ съвместното им изявление двамата лидери обявиха Йерусалим за „ общо наследство на човечеството и особено на последователите на трите монотеистични религии“. \"Специфичният мултирелигиозен характер, духовното измерение и особената културна идентичност на Йерусалим … трябва да се защити и да се насърчи,\" твърдят те в декларация, разпространена от Ватикана, докато папата е на посещение в Рабат.   \r\nМароканският държавен глава председателства комитет, създаден от Организацията за ислямско сътрудничество, за закрила и възстановяване на религиозното, културното и архитектурното наследство на Йерусалим. \r\nОбщото изявление на двамата световни лидери идва след като президентът на САЩ Доналд Тръмп призна спорния град за столица на Израел. Това предизвика гняв в мюсюлманския свят, особено сред палестинците, които го приемат като столица на совята бъдеща държава.   \r\nПодобряване на отношенията с другите религии е приоритет за аржентинския понтифeкс, чието папство е помрачено от вълна на сексуални посегателства срещу деца. Противопоставяне на екстремизма \r\nОбръщайки се към хиляди мароканци, които не обърнаха внимание на дъжда и отидоха да посрещнат главата на Римокатолическата Църква, Франциск заяви, че „от съществено значение е да се противопостави светът на фанатизма“ и акцентира на необходимостта от „подходяща подготовка за бъдещите религиозни правила“. Това обръщение е малко преди планирана пак в събота среща на подготвящите се за имами представители на тази религиозна общност.  \r\nКатолиците са много малка група в Мароко, където 99 на сто от населението е мюсюлманско, а крал Мохаммед VI е почитан в Западна Африка като „водач на вярващите“. Говорейки на церемонията от Кулата на джамията на Хасан в Рабат, монархът също се обяви срещу радикализма. \"Онова, което притежават като обща черта всички терористи, не е религия, то е именно пренебрежение към религията. Време е да стане ясно, че религията не може да бъде алиби … за подобно пренебрежение, за подобна нетолерантност“, каза кралят на Мароко.   \r\nСегашното посещение на папа Франциск е първо в Мароко след визитата на папа Йоан Павел II през 1985 година.  \r\n17-годишен младеж е бил задържан при опит да се хвърли върху лимузината на краля, в търсене на помощ, са обявили от местната полиция в Рабат.    \r\nБлизо 130 000 души са наблюдавали първия етап от папското посещение, на много места в града са били поставени огромни екрани.    Ивелина Ватова", "date": "2019.03.31", "title": "AFP: Папата подписа Декларация за Йерусалим, докато е на посещение в Мароко"}
{"url": "http://www.focus-news.net/news/2019/03/31/2641243/unian-izbiratelnata-aktivnost-na-prezidentskite-izbori-v-ukrayna-e-nad-65-protsenta.html", "text": "Избирателната активност на президентските избори в Украйна към 20.00 часа местно време (съвпада с българското време) по данни от 31 области е 65.35%, предава кореспондент на информационната агенция  УНИАН . Информацията за областите е следната: Волинская - 66.87%, Ровненска - 67.52%, Лвовска - 67.89%, Хмелницка - 62.74%, Тернополска - 65.88%, Киевска - 66.91%, Сумская - 67,45%, Черкаская - 63.28%, Кировоградска - 63.32%, Одеска - 63.19%, Херсон - 55.20%, Днепровска - 68.54%, Полтавска- 65.92%, Харковска - 62.61 %, Луганска - 69.99%, Донецка - 59.90%.  \r\nСъгласно разпространените данни, Владимир Зеленский набира 30,4% от гласовете, Порошенко - 17,8%, Тимошенко е на трето място с 14,2%. \r\nЦентралната избирателна комисия (ЦИК) на Украйна ще обяви резултатите на пресконференция, която ще започне в 22:30 часа. Органът ще докладва за избирателната активност, за регистрираните случаи на нарушения, за постъпили жалби.  \r\nВ Украйна има общо 199 избирателни района. Броят на избирателните секции е 29 989. Зад граница има 101 избирателни секции. Тереза Герова", "date": "2019.03.31", "title": "УНИАН: Избирателната активност на президентските избори в Украйна е над 65 процента"}
{"url": "http://www.focus-news.net/news/2019/03/31/2641039/sport-yuventus-pobedi-empoli-s-10.html", "text": "Младият Мойс Кийн донесе победата за Ювентус срещу Емполи при резултат 1:0 в среща от 29 кръг на италианската Серия А. Голът беше вкаран в 72-та минута    \r\n\"Старата госпожа\" беше без голямата си звезда Кристиано Роналдо. Той е с травма. В класирането Ювентус увеличи преднината си пред втория, Наполи, с 18 точки. \r\nДругите резултати от италианското първенство в този кръг са:  \r\nУдинезе-Дженоа 2:0 \r\nСампдория-Милан 1:0.", "date": "2019.03.31", "title": "Спорт: Ювентус победи Емполи с 1:0"}
{"url": "http://www.focus-news.net/news/2019/03/31/2641030/afp-chetirima-ubiti-hilyadi-protestirat-na-granitsata-no-primirieto-mezhdu-gaza-i-izrael-prodalzhava.html", "text": "Десетки хиляди жители на Ивицата Газа в събота се събраха край границата с Израел на протест, за да отбележат една година от началото на протестите и сблъсъците там, страховете от масово кръвопролитие там са преодолени след последните преговори под ръководството на Египет, предава френската агенция  AFP . \r\nСтрелба от израелска страна отне живота на четирима палестинци – един е убит при нощна демонстрация, а трима 17-годишни младежи – в сблъсъците късно в събота вечерта, ранените са 316.  Това е обявил здравният министър в Газа Сити. \r\nВсе пак страховете от повторение на протестите и сблъсъците, които отнеха живота на повече от 60 палестинци на 14 май 2018 г., когато САЩ премести израелското си посолство в Йерусалим, не се оправдаха.  \r\nИзраел разположи няколко хиляди войници покрай границата, заради приближаващата се годишнина и предстоящите на 9 април избори в еврейската държава.   \r\nЕгипет се опитва да посредничи между Израел и ислямската управляваща в Газа партия Хамас.  Официални лица от нея заявиха, че е постигнато разбиране, което ще накара Израел да намали затегнатата блокада на Газа, ако протестите продължат като мирни. \r\nСъботният протест е пети покрай границата, но мнозинството остана далеч от граничната ограда. На изток от Газа Сити малки групи от младежи се доближи до ограждението и се опита да го пробие, но бяха отблъснати от израелска страна със сълзотворен газ и  огън. Протестиращите замеряха израелските войници с камъни.  \r\nЕгипетска делегация от представители на силите за сигурност, както и лидерите на Хамас Исмаил Хания и Яхя Синвар посетиха зоната на протестите, източно от Газа Сити. По данни от израелската армия „протестиращите и бунтовниците“ са били 40 000 души, а по войниците, които са изпълнявали задълженията си „съгласно стандартните операционни процедури“, са били хвърляни гранати и взривни устройства. Договореното спокойствие \r\nПротестиращите отбелязаха първата година от често пъти насилствените демонстрации, продължавали по цяла седмица, при които загинаха около 200 палестинци и един израелски войник.  Поне 50 палестински деца бяха убити в Ивицата Газа от началото на протестите, по данни на организацията „Да спасим децата“.  С приближаване на датата на тази годишнина Египет се опитва като медиатор да не допусне голямо кръвопролитие.   \r\nВисшият представител на Хамас Басем Наим определи съботния протест като „важно послание“ за това, че хиляди са се „събрали мирно, за да се чуе гласът им срещу насилието и наложената обсада на Газа“. Той потвърди, че Египет постигна напредък по въпроса Израел да допусне нова катарска помощ за Ивицата и да отмени някои ограничения.В замяна Хамас е длъжен да поддържа спокойствие и мирно протичане на пограничните протести. Друг представител на Хамас, Халил ал-Хаия, заяви, че се очаква в понеделник Израел да представи график, но от израелска страна няма коментар. \r\nНа 9 април в Израел ще се провеждат силно оспорвани избори, където ще се сблъскат интересите на премиера Бенямин Нетаняху и центриста Бени Ганц, бивш полицейски шеф.  Нетаняху се опитва да избегне ескалацията, но е обвиняван, че е твърде мек спрямо Хамас от бившия военен министър Авигдор Либерман, който подаде оставка през ноември, един ден след като беше договорено спирането на огъня, с посредничеството на Египет.   \r\nДемонстрантите настояват на палестинците да се разреши да се върнат при семействата си, избягали или насила изгонени по време на войната от 1948 година, която доведе до създаването на Държавата Израел. Според Израел подобно масово завръщане ще сложи край на еврейската държава, затова мерките, които предприема, са необходими, за да се отбранява границата. Тя обвинява Хамас, че оркестрира насилието, но употребата на жив огън от израелските войници бе подложено на силна критика. През миналия месец ООН заяви, че съзнателната му употреба от израелски войници може да доведе до обвинения във военни престъпления.   \r\nДва милиона палестинци живеят в изтощената и бедна територия на Ивицата Газа, притиснати между Израел, Египет и Средиземно море. Анализаторите изтъкват отчайващо лошите условия за живот и липсата на свобода на придвижване като движещи протестите сили.   \r\nИзраел, който води три войни с Хамас, повече от десетилетие е блокирал анклава, а Египет често пъти затваря другата врата на Газа към външния свят.   \r\nХамас е обявена за терористична организация от САЩ, ЕС и други субекти в международните отношения. Много протестиращи през изминалата година се държат далеч от огражданията и демонстрират исканията си мирно, но нерядко се стига и да сблъсъци с войниците.  Ивелина Ватова", "date": "2019.03.31", "title": "AFP: Четирима убити, хиляди протестират на границата, но примирието между Газа и Израел продължава"}
{"url": "http://www.focus-news.net/news/2019/03/31/2641040/veliko-tarnovo-s-mezhdu-10-i-15-stotinki-sa-poskapnali-osnovnite-vidove-goriva-v-grada-za-mesets.html", "text": "Велико Търново. С между 10 и 15 стотинки са поскъпнали основните видове горива във Велико Търново за месец, показва репортерска проверка на  Радио „Фокус“-Велико Търново . Към  момента бензин А95 се продава на средна цена от 2,11 лв./л., докато през февруари бе 2,01 лв./л., а през януари бе под 2 лева – 1,93 лв./л. При бензин А98 се отчита покачване на цената с 15 стотинки – от 2,25 лв./л. на 2,40 лв./л.  Цената на дизела от средата на февруари до сега също се е увеличила с 10 стотинки.  В момента този вид гориво се търгува са 2,30 лв./л., докато преди месец се продаваше  за 2,20 лв./л. Цената на газта стигна 1 лв./л. Поскъпването е с 5 стотинки – от 0,95 лв./л. на 1 лв./л. Единственото гориво, при което се отчита спад в цената, е метанът. В момента се продава за 1,47 лв./л., докато през февруари бе – 1,48 лв./л.  През август този вид гориво се е продаваше за 1,34 лв./л, след което през септември отбеляза значителен ръст с 10 стотинки. Средната цена за страната му е 1,45 лв./л. \r\nЦените на повечето видове горива в областта са с от 2 до 6 стотинки по-ниски от средните за страната. Справка със статистика за страната на сайт за горива сочи, че за днешния ден област Велико Търново е на 8-мо място в класация за най-евтини горива в България . В средата на месец февруари бе на 7-ма  позиция. Съседната област Габрово е на 2-ро място. Ловеч и Плевен са съответно на 17-то и 25-то място. „Фокус“  припомня, че в края на месец октомври миналата година във Велико Търново започнаха протести срещу високите цени на горивата. Недоволството на гражданите бе породено от факта, че големите вериги бензиностанции в региона продават с около 15 стотинки по-скъпо отколкото в другите области на страната. От тогава започна спад в цените на горивата, който продължи до края на месец януари. \r\nНадежда КРЪСТЕВА", "date": "2019.03.31", "title": "Велико Търново: С между 10 и 15 стотинки са поскъпнали основните видове горива в града за месец"}
{"url": "http://www.focus-news.net/news/2019/03/31/2641031/the-guardian-ukrainskite-kandidati-prekrachvat-granitsite-na-tihiya-den-predi-da-se-otvoryat-izbornite-sektsii.html", "text": "Кандидатите за президент в Украйна нямат право да провеждат кампании в деня преди неделя, когато ще се проведе силно оспорваното гласуване. Но „тихият ден“ на Украйна съвсем не е тих, пише в неделния си брой британският  The Guardian . \r\nАко включите на телевизионния канал 1+1, ще видите лидерът във всички социологически проучвания на общественото мнение Володимир  Зеленски като попзвезда в собственото си комедийно шоу „Квартал 95“. Късно вечерта в събота тази телевизия излъчи биографичен филм за Роналд Рейгън, друг актьор, който влезе в ролята на политик, а гласът му се дублира от Зеленски. \r\nПостове в Instagram показват как президентът Петро Порошенко се моли за „украинското единство“ заедно с висши представители на Църквата и военни ветерани. Статия на сайта на неговото правителство обяснява, че групата се моли и „за мъдростта на народа, който утре (неделя – бел. ред.) ще реши какво да е бъдещето на Украйна“.   \r\nВ цялата страна билбордовете от предизборната кампания правят ловки и рафинирани внушения и така се опитват да прикрият напомнянето, че има забрана за външна реклама, но от друга ясно притискат различни привърженици да ходят и да гласуват. \r\nУкраинците са длъжни да дадат гласа си в неделя. Тогава е най-важното изборно състезание от дълги години. Украйна обаче преживя доста тежки пет години след революцията от 2014 година. Реформите бяха отложени за по-подходящ момент, цените на битовите услуги се увеличиха, а хиляди изпомряха в една война с подкрепяни от Русия сепаратисти в югоизтока на страната.  \r\nЗеленски, който играе ролята на президента в собственото си шоу, Слуга на Народа, се очаква да победи в единни избори, които се определят като  укор, отправен към лидерите на тази страна. Порошенко и бившият премиер Юлия Тимошенко се борят за второто място, а също и за място на балотажа по-късно през април. Минималната разлика между тях двамата може да обясни тактиката им да се стремят да си приберат всеки един глас.   \r\nКандидат с името Юри Тимошенко се е регистрирал за първия кръг на изборите. Навярно за да покаже колко са глупави симпатизантите на Тимошенко, когато зачеркват неправилното квадратче. От няколко кандидатски централи се разнасят оплаквания за купуване на гласове. Членове на една националистическа група са се обявили като официални наблюдатели на вота в неделя. Така са засили още повече тревогите за злоупотреби и заплахи по време на самия изборен ден. \r\n„Честно“, украинска неправителствена организация, която защитава прозрачните избори, също твърди, че е открила мистериозни билбордове, на които имената и лицата на кандидатите са изтрити или изпокъсани, но внушават в крайна сметка точно определена дума, от която избирателите да се ръководят в неделя, когато застанат сами с изборните бюлетини. \r\n“Мисли!” се чете на един билборд, който изглежда подозрително точно като реклама на Порошенко. “Не губи нови пет години! ” пише на друг, от който привличат цветовете на Зеленски. “Промени!” внушава трети, на който ясно личи, че преди това е имало реклама на Тимошенко.  Ивелина Ватова", "date": "2019.03.31", "title": "The Guardian: Украинските кандидати прекрачват границите на „тихия ден“ преди да се отворят изборните секции"}
{"url": "http://www.focus-news.net/news/2019/03/31/2641042/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Кандидатите за президент в Украйна нямат право да провеждат кампании в деня преди неделя, когато ще се проведе силно оспорваното гласуване. Но „тихият ден“ на Украйна съвсем не е тих, пише в неделния си брой британският  The Guardian . \r\nАко включите на телевизионния канал 1+1, ще видите лидерът във всички социологически проучвания на общественото мнение Володимир  Зеленски като попзвезда в собственото си комедийно шоу „Квартал 95“. Късно вечерта в събота тази телевизия излъчи биографичен филм за Роналд Рейгън, друг актьор, който влезе в ролята на политик, а гласът му се дублира от Зеленски. \r\nПостове в Instagram показват как президентът Петро Порошенко се моли за „украинското единство“ заедно с висши представители на Църквата и военни ветерани. Статия на сайта на неговото правителство обяснява, че групата се моли и „за мъдростта на народа, който утре (неделя – бел. ред.) ще реши какво да е бъдещето на Украйна“.   \r\nВ цялата страна билбордовете от предизборната кампания правят ловки и рафинирани внушения и така се опитват да прикрият напомнянето, че има забрана за външна реклама, но от друга ясно притискат различни привърженици да ходят и да гласуват. \r\nУкраинците са длъжни да дадат гласа си в неделя. Тогава е най-важното изборно състезание от дълги години. Украйна обаче преживя доста тежки пет години след революцията от 2014 година. Реформите бяха отложени за по-подходящ момент, цените на битовите услуги се увеличиха, а хиляди изпомряха в една война с подкрепяни от Русия сепаратисти в югоизтока на страната.  \r\nЗеленски, който играе ролята на президента в собственото си шоу, Слуга на Народа, се очаква да победи в единни избори, които се определят като  укор, отправен към лидерите на тази страна. Порошенко и бившият премиер Юлия Тимошенко се борят за второто място, а също и за място на балотажа по-късно през април. Минималната разлика между тях двамата може да обясни тактиката им да се стремят да си приберат всеки един глас.   \r\nКандидат с името Юри Тимошенко се е регистрирал за първия кръг на изборите. Навярно за да покаже колко са глупави симпатизантите на Тимошенко, когато зачеркват неправилното квадратче. От няколко кандидатски централи се разнасят оплаквания за купуване на гласове. Членове на една националистическа група са се обявили като официални наблюдатели на вота в неделя. Така са засили още повече тревогите за злоупотреби и заплахи по време на самия изборен ден. \r\n„Честно“, украинска неправителствена организация, която защитава прозрачните избори, също твърди, че е открила мистериозни билбордове, на които имената и лицата на кандидатите са изтрити или изпокъсани, но внушават в крайна сметка точно определена дума, от която избирателите да се ръководят в неделя, когато застанат сами с изборните бюлетини. \r\n“Мисли!” се чете на един билборд, който изглежда подозрително точно като реклама на Порошенко. “Не губи нови пет години! ” пише на друг, от който привличат цветовете на Зеленски. “Промени!” внушава трети, на който ясно личи, че преди това е имало реклама на Тимошенко. \r\n***  „Евростар“ отмени всички влакове идващи и заминаващи от международната гара „Сейнт Панкрас“ в Лондон, след като протестиращ британец се изкачи до покрива на гарата, пише  The Telegraph . Това доведе до закъснения на транспортните услуги в югоизточното направление. От управлението на службата излязоха с изявление, че трябва да отменят разписанията, тъй като“ кабелите от покрива на гарата не могат да бъдат захранени с електричество“.  В Туитър се появи съобщение, че „високоскоростните влакове няма да пътуват до гара „Сейнт Панкрас“ поради инцидент извън гарата, който все още не е овладян. Лицето все още се намира над линиите за скоростните влакове и това е причина кабелите да не могат да бъдат захранени с ток“. Пътниците бяха посъветвани да пътуват от гарите „Виктория“ и „Чеъринг крос“. \r\nГоворител от Националната железопътна компания обяви: \" Нарушител извън международната лондонска гара „Сейнт Панкрас“ все още е на железопътния виадукт, където се пресичат линиите на високоскоростните влакове веднага след като се излезе от гарата. Полицията през цялата нощ преговаря с него, но до този момент не е успяла да го смъкне от покрива. Поради тази причина захранващите кабели са изключени, а „Евростар“ и високоскоростните влакове не могат да пътуват“.  \r\nОколо 10 ч. вечерта лондонско време Британската транспортна полиция съобщи в Туитър, че все още се работи по случая.    \r\n*** Редакторът по европейските въпроси в БиБиСи Катя Адлър разкрива как евролидерите  ще „кръстосат шпаги“ на срещата на 10 април в „разгорещен дебат“. Тогава те трябва да решат дали да дарят на Обединеното кралство удължаване на срока за Брекзит след 12 април, като Тереза Мей няма да присъства в залата, пише  The Sunday Express .  \r\nСлед поредното парламентарно поражение за Тереза Мей, председателят на Европейския съвет Доналд Туск свика спешно среща по Брекзит на 10 април, два дни преди Великобритания да реши какви са следващите стъпки, които трябва да направи.  \r\nСпоред Катя Адлър, ако в миналото ЕС е използвал страха от Брекзит без сделка за преговорите, сега лидерите в Брюксел смятат този сценарий като възможна перспектива. „Това е което чухме от Макрон, затова и той, и останалите лидери в момента действително са изправени пред въпроса дали има смисъл да отлагат Брекзит твърде дълго. Те внимателно огледаха разделенията и в парламента, и в кабинета, и в правителството и продължават да се питат дали Великобритания изобщо би могла да се обедини около идеята за Брекзит..” \r\nСпоред еня това съвсем не означава, че ако Тереза Мей отиде в Брюксел на 10 април, евролидерите ще са готови на всяка цена да кажа „не“ на едно по-голямо удължаване на срока. „Но със сигурност, когато тя напусне залата, където заседават, във въздуха ще се усеща огромно напержение между останалите 27 държави, членки на ЕС не само за срока, но и за условията на този жест от страна на Брюксел.   \r\nДо 12 април Обединеното кралство трябва да намери решение как ще се движи нататък. \r\nСпоред Макрон рискът от излизане без сделка на 12 април е съвсем реален: „В този момент трябва да решим какъв ще е графикът за прилагане на правилото без сделка и да ускорим последната фаза от подготовката.“  \r\nСпоред Ирландия само от Лондон зависи да реши дали ще напусне с конфликт Ес или ще си тръгне без скандал.Ирландският премиер Лео Варадкар твърди: „ След решението на депутатите, сега Кралството трябва да даде знак как планира да процедира, за да избегне сценария без сделка. Европейският съвет прие, че няма да отваря отново Споразумението по излизането на страната.“", "date": "2019.03.31", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/31/2641044/", "text": "Сборен отбор от легенди на \"шпорите\" изигра демонстративен мач срещу бивши футболисти на Интер. Поводът беше откриването на новия стадион на Тотнъм. Срещата завърши 5:4 за \"нерадзурите\". Бербатов се разписа в 68-ата минута, за да изравни резултата.  \r\nГоловете на Тотнъм бяха дело на Бербатов, Тайнио, Кийн и Нилсен. За  Интер головете отбелязаха Верон, Харджа, Вентола, Суасо завърши мача с две попадения. \r\nОфициалното откриване на новия стадион на Тотнъм ще е на 3 април в двубой с Кристъл Палас.", "date": "2019.03.31", "title": "Спорт: Класата на Бербатов пролича и на новия стадион на Тотнъм"}
{"url": "http://www.focus-news.net/news/2019/03/31/2641043/pregled-na-mezhdunarodnite-novini-do-6-chasa-agentsiya-fokus.html", "text": "В навечерието на президентските избори в Украйна (в неделя – бел. ред.) оперативно-тактическата групировка на украинските силовици „Изток“ (ОТГ „Изток“) е приведена в най-висока степен на бойна готовност. За това съобщава в събота Даниил Безсонов, началник на пресслужбата на  Народната милиция  в Донецката народна република, предава  ТАСС \r\nКомандващият ОТГ \"Изток\" генерал-лейтенант Юрий Содол се е разпоредил \"всички резерви и дежурни средства да се поддържат във висока степен на бойна готовност \" и \"да се засилят всички видове разузнаване \".  \r\nУкраинските военни се опасяват от разгласяване на сведения за провеждане на скрита агитация в подразделенията в полза на сега действащия президент Петро Порошенко, затова им е забранен всеки контакт с медиите. Безсонов е призовал украинците да проявят здрав разум при гласуването в неделя за държавен глава на страната, за да се прекрати кръвопролитието в югоизточната част на Украйна.  \r\nВ настоящите президентски избори  участват рекорден брой кандидати за най-високия пост в държавата – 39 души. По последни социологически данни списъкът им се оглавява от Владимир Зеленски - над 30% от анкетираните, Петро Порошенко и лидерът на партия \"Отечество\" Юлия Тимошенко се борят за второто място. \r\n***  Правителството на Грузия утвърди Стратегия за външна политика за периода 2019-2022 година и План за действие за нейната реализация, предава  ТАСС . За това е съобщил в събота на журналистите в Тбилиси външният министър на страната Давид Залкалиани. \r\n\"Стратегията за външната политика на Грузия за 2019-2022 е важен документ с държавно значение, заедно с разработения и утвърден План за действие за практическото й приложение \", отбелязва министър Залкалиани. Той е обърнал специално внимание на основните направления в документа, които са свързани с \" осигуряване на суверенитета, териториалната цялост на Грузия в рамките на нейните международно признати граници, интеграцията на Грузия в НАТО и ЕС \".  \r\nКавказката държава сътрудничи с НАТО от края на 1990-те години. През ноември 2002 г. на срещата на НАТО в Прага президентът Едуард Шеварнадзе заяви желанието на страната да стане член на Северноатлантическата организация. Тази идея продължи да поддържа и следващият президент Михаил Саакашвили. Правителството, дошло на власт през октомври 2012 г. след победата на коалицията „Грузинска мечта“, продължи този курс. В същото време „най-важна задача“ на грузинската външна политика беше \"поетапната нормализация на отношенията с РФ, но не в ущърб на териториалната цялост на Грузия. Неотдавна сегашният президент Саломе Зурабишвили заяви, че сътрудничеството с НАТО не е насочено срещу Русия  или която и да е друга страна. Както изтъква тя, то трябва да съдейства за запазване и създаване на условия за траен мир и стабилност в целия регион  . Грузия и ЕС \r\nПрез юни 2014 г. в Брюксел Грузия подписа Споразумение за присъединяване към ЕС. Властите в Тбилиси не веднъж са заявявали, че за евроинтеграцията на Грузия ще са нужни минимум 10 години. В последните три години нито от едната, нито от другата страна не е споменат възможен срок за влизане на Грузия в структурите на ЕС.. На 24 август 2018 г. канцлерът на ФРГ Ангела Меркел изтъкна при визитата си в Тбилиси, че \"Германия ще продължи да поддържа интеграцията на Грузия в ЕС\", но специално объран внимание, че \"този процес не може да приключи за пет години \". \r\nНа 5 март 2019 г. Тбилиси представи в Брюксел пред Съвета за асоцииране на Грузия в ЕС пътна карта, разработена от грузинското правителство и предвиждаща все по-активно участие на страната в дейностите на ЕС. \r\n*** Официалният представител на МВнР на РФ Мария Захарова призова САЩ да спре „да задушава“ венецуелската икономика и да тласка страната към гражданска война. Това тя е заявила в официално заявление, публикувано на 30 март на сайта на външнополитическото ведомство на Русия, пише вестник  „Известия“ .   \r\n«От своя страна препоръчваме на САЩ да престане със заплахите към Венецуела, да спре да задушава икономиката й и да я тласка към гражданска война, като открито потъпква международното право. Призоваваме всички венецуелски политически сили, които поставят интересите на родината си над собствените си амбиции, да започнат диалог“, се казва в коментара на Захарова.   \r\nТя е пояснила също, че руската страна е готова да помогне стартирането на този диалог. Захарова определя като неоснователни информациите за руски военни операции във Венецуела, тъй като РФ ясно е определила целта за пребиваването на своите военни специалисти в Боливарската република.   \r\nНа 23 януари парламентарният председател Хуан Гуайдо се самопровъзгласи за временен държавен глава. Поддържат го САЩ, Канада, много страни от Латинска Америка и повечето държави от ЕС. \r\nВ отговор президентът Николас Мадуро обвини САЩ в опит за държавен преврат. Подкрепиха го Русия, Китай, Куба, Никарагуа, Сирия и Турция.   \r\n*** Турция ще разреши кризата в Сирия на бойното поле, каза в събота президентът Реджеп Тайип Ердоган. Това е един ден преди местните избори в страната, пише вестник  Yeni Safak .  \r\n“Първото нещо, което наистина трябва да направим след изборите, е да разрешим окончателно кризата в Сирия на полето, не на масата“, е казал той на изборен митинг в Истанбул. Ердоган е бил категоричен, че онези, които искат да затворят южните граници на страната, като създадат коридор на терора, никога няма да имат шанс да постигнат това. “Ние си научихме урока, от който имахме нужда – онези, които се опитват да ни причинят това, в скоро време ще им го върнем”.  \r\nОт 2011 година Сирия е блокирана от ожесточена гражданска война. Тогава режимът на Асад смачка продемократични протести с неочаквана жестокост. До сега са убити стотици хиляди, а над 10 милиона сирийци са били принудени да сменят местожителството си, по официални данни на ООН. \r\n*** Елиът Ейбрамс, специалният пратеник на Вашингтон за Венецуела, заяви, че САЩ вярват, че Москва е изпратила 100 души, за да осигури „техническа помощ“, предава  AFP .   \r\n\"Едно от нещата, които изглежда, правят, а и ние вярваме, че е така от самото начало – е да помогнат на режима с ремонта на системата С-300 от типа „земя-въздух“, която очевидно не е в ред”, е обявил Ейбрамс пред репортерите.   \r\nС-300 е основната система, проектирана от Съветския съюз, за сваляне на летателни апарати. Тя е била доставена на Венецуела през 2012 година.  \r\nПрез отминалата седмица тази латиноамериканска държава за втори път трябваше да преживее изключване на националната си електрическа система, което блокира транспорта, водните ресурси и комуникациите и парализира жизненоважният нефтен сектор.   \r\nВ петък Джон Болтън, съветник по националната сигурност, предупреди военните във Венецуела да изпълнят „конституционалния си задължения и да се погрижат за закрилата на гражданите в страната“  \r\n\"Мадуро ще използва тази военна подкрепа единствено, за да засили репресиите срещу народа на Венецуела, да задълбочи икономическата криза, която унищожи икономиката й и да застраши регионалната стабилност“, се казва в изявлението на Болтън. В текста не се изяснява какви точно мерки предлагат САЩ на Венецуела да предприеме, но Тръмп е заявил, че нейната армия може да играе „жизненоважна роля“ в бъдещето на страната, ако се откаже да поддържа Мадуро.  \r\nТова изявление предупреждава ясно, че всяко усилие от „актьори, които са извън Западното полукълбо“, да разположат военни съоръжения във Венецуела, целящи военни операции, ще се приемат като „пряка заплаха за международния мир и сигурност в региона“. \r\n*** Десетки хиляди жители на Ивицата Газа в събота се събраха край границата с Израел на протест, за да отбележат една година от началото на протестите и сблъсъците там, страховете от масово кръвопролитие там са преодолени след последните преговори под ръководството на Египет, предава френската агенция  AFP . \r\nСтрелба от израелска страна отне живота на четирима палестинци – един е убит при нощна демонстрация, а трима 17-годишни младежи – в сблъсъците късно в събота вечерта, ранените са 316.  Това е обявил здравният министър в Газа Сити. \r\nВсе пак страховете от повторение на протестите и сблъсъците, които отнеха живота на повече от 60 палестинци на 14 май 2018 г., когато САЩ премести израелското си посолство в Йерусалим, не се оправдаха.  \r\nИзраел разположи няколко хиляди войници покрай границата, заради приближаващата се годишнина и предстоящите на 9 април избори в еврейската държава.   \r\nЕгипет се опитва да посредничи между Израел и ислямската управляваща в Газа партия Хамас.  Официални лица от нея заявиха, че е постигнато разбиране, което ще накара Израел да намали затегнатата блокада на Газа, ако протестите продължат като мирни. \r\nСъботният протест е пети покрай границата, но мнозинството остана далеч от граничната ограда. На изток от Газа Сити малки групи от младежи се доближи до ограждението и се опита да го пробие, но бяха отблъснати от израелска страна със сълзотворен газ и  огън. Протестиращите замеряха израелските войници с камъни.  \r\nЕгипетска делегация от представители на силите за сигурност, както и лидерите на Хамас Исмаил Хания и Яхя Синвар посетиха зоната на протестите, източно от Газа Сити. По данни от израелската армия „протестиращите и бунтовниците“ са били 40 000 души, а по войниците, които са изпълнявали задълженията си „съгласно стандартните операционни процедури“, са били хвърляни гранати и взривни устройства. Договореното спокойствие \r\nПротестиращите отбелязаха първата година от често пъти насилствените демонстрации, продължавали по цяла седмица, при които загинаха около 200 палестинци и един израелски войник.  Поне 50 палестински деца бяха убити в Ивицата Газа от началото на протестите, по данни на организацията „Да спасим децата“.  С приближаване на датата на тази годишнина Египет се опитва като медиатор да не допусне голямо кръвопролитие.   \r\nВисшият представител на Хамас Басем Наим определи съботния протест като „важно послание“ за това, че хиляди са се „събрали мирно, за да се чуе гласът им срещу насилието и наложената обсада на Газа“. Той потвърди, че Египет постигна напредък по въпроса Израел да допусне нова катарска помощ за Ивицата и да отмени някои ограничения.В замяна Хамас е длъжен да поддържа спокойствие и мирно протичане на пограничните протести. Друг представител на Хамас, Халил ал-Хаия, заяви, че се очаква в понеделник Израел да представи график, но от израелска страна няма коментар. \r\nНа 9 април в Израел ще се провеждат силно оспорвани избори, където ще се сблъскат интересите на премиера Бенямин Нетаняху и центриста Бени Ганц, бивш полицейски шеф.  Нетаняху се опитва да избегне ескалацията, но е обвиняван, че е твърде мек спрямо Хамас от бившия военен министър Авигдор Либерман, който подаде оставка през ноември, един ден след като беше договорено спирането на огъня, с посредничеството на Египет.   \r\nДемонстрантите настояват на палестинците да се разреши да се върнат при семействата си, избягали или насила изгонени по време на войната от 1948 година, която доведе до създаването на Държавата Израел. Според Израел подобно масово завръщане ще сложи край на еврейската държава, затова мерките, които предприема, са необходими, за да се отбранява границата. Тя обвинява Хамас, че оркестрира насилието, но употребата на жив огън от израелските войници бе подложено на силна критика. През миналия месец ООН заяви, че съзнателната му употреба от израелски войници може да доведе до обвинения във военни престъпления.   \r\nДва милиона палестинци живеят в изтощената и бедна територия на Ивицата Газа, притиснати между Израел, Египет и Средиземно море. Анализаторите изтъкват отчайващо лошите условия за живот и липсата на свобода на придвижване като движещи протестите сили.   \r\nИзраел, който води три войни с Хамас, повече от десетилетие е блокирал анклава, а Египет често пъти затваря другата врата на Газа към външния свят.   \r\nХамас е обявена за терористична организация от САЩ, ЕС и други субекти в международните отношения. Много протестиращи през изминалата година се държат далеч от огражданията и демонстрират исканията си мирно, но нерядко се стига и да сблъсъци с войниците. \r\n*** Сузана Капутова, активист на антикорупционното движение и критик на досегашното управление, чийто глас се чува силно, вероятно ще стане следващия президент на Словакия и така ще се окаже, че е първата жена-поела този пост в централноевропейската държава. Това сочат частичните все още резултати от проведените в събота избори, предава  AFP .  \r\nКапутова е адвокат, който се занимава с въпросите на околната среда и екологията. При 51 процента преброени бюлетини тя води с t 58.07 процента. Еврокомисарят за енергетиката, Марош Шефкович, събира 41.92 на сто от гласовете ,както съобщава Словашката статистическа служба. \r\n*** В събота в първия ден от визитата си в Мароко папа Франциск и крал Мохаммед VI изразиха общото си мнение, че Йерусалим трябва да стане „символ на мирно съвместно съжителство“ за християните, мюсюлманите и евреите, предава  AFP . \r\nДуховният лидер на милиард и 300 млн. католици в света е поканен от краля на северноафриканската държава в името на „междурелигиозния диалог“, както информират мароканските власти.  \r\nВ съвместното им изявление двамата лидери обявиха Йерусалим за „ общо наследство на човечеството и особено на последователите на трите монотеистични религии“. \"Специфичният мултирелигиозен характер, духовното измерение и особената културна идентичност на Йерусалим … трябва да се защити и да се насърчи,\" твърдят те в декларация, разпространена от Ватикана, докато папата е на посещение в Рабат.   \r\nМароканският държавен глава председателства комитет, създаден от Организацията за ислямско сътрудничество, за закрила и възстановяване на религиозното, културното и архитектурното наследство на Йерусалим. \r\nОбщото изявление на двамата световни лидери идва след като президентът на САЩ Доналд Тръмп призна спорния град за столица на Израел. Това предизвика гняв в мюсюлманския свят, особено сред палестинците, които го приемат като столица на совята бъдеща държава.   \r\nПодобряване на отношенията с другите религии е приоритет за аржентинския понтифeкс, чието папство е помрачено от вълна на сексуални посегателства срещу деца. Противопоставяне на екстремизма \r\nОбръщайки се към хиляди мароканци, които не обърнаха внимание на дъжда и отидоха да посрещнат главата на Римокатолическата Църква, Франциск заяви, че „от съществено значение е да се противопостави светът на фанатизма“ и акцентира на необходимостта от „подходяща подготовка за бъдещите религиозни правила“. Това обръщение е малко преди планирана пак в събота среща на подготвящите се за имами представители на тази религиозна общност.  \r\nКатолиците са много малка група в Мароко, където 99 на сто от населението е мюсюлманско, а крал Мохаммед VI е почитан в Западна Африка като „водач на вярващите“. Говорейки на церемонията от Кулата на джамията на Хасан в Рабат, монархът също се обяви срещу радикализма. \"Онова, което притежават като обща черта всички терористи, не е религия, то е именно пренебрежение към религията. Време е да стане ясно, че религията не може да бъде алиби … за подобно пренебрежение, за подобна нетолерантност“, каза кралят на Мароко.   \r\nСегашното посещение на папа Франциск е първо в Мароко след визитата на папа Йоан Павел II през 1985 година.  \r\n17-годишен младеж е бил задържан при опит да се хвърли върху лимузината на краля, в търсене на помощ, са обявили от местната полиция в Рабат.    \r\nБлизо 130 000 души са наблюдавали първия етап от папското посещение, на много места в града са били поставени огромни екрани.   \r\n*** Десетки хиляди френски „жълти жилетки“ излязоха на редовен протест в събота. Това е 20-та поредна седмица, в която французите излизат на улицата, за да изразят недоволството си от сегашното управление на държавата, въпреки забраните и молбата от шефовете на банки да се спре с щетите, предава  AFP .   \r\nМакар че по-голяма част от шествията в Париж бяха мирни, полицията използва сълзотворен газ, за да разпръсне демонстрантите. Плакати, които се разпространяваха в цялата страна, ясно изразяват народното желание за промяна. „Стига толкова капитализъм, който смачква хората и унищожава планетата“, е девиза на недоволните в Монпелие, а в Лили – „Младите са сърдити, старите – в мизерия. Хайде да променим системата“ \r\n.Според вътрешното министерство тази събота е имало 33 700 протестиращи в цялата страна, като в столицата са били 4 000 души. Числата са под официално обявените седмица по-рано – 40 500. Преди две седмици полицията беше изненадана от рязкото повишаване на броя участници в уличните шествия, когато добре организирани демонстстриращи трошаха витрините на магазините, подпалиха вестникарските павилиони и един банков клон в Париж.   \r\nЦентралните части на големите градове като Авиньон, Бордо и Тулуз бяха затворени за шествията. В Париж районите на президентския Елисейски дворец и на Националното събрание също бяха с ограничен достъп.  Кметът на Бордо още в петък призова жителите на града да останат у дома в съботния ден, а магазините да не отварят. Бордо е един от бастионите на антиправителственото движение на „жълтите жилетки“ и подобно на Париж преживява постоянни посегателства и унищожаване на собствеността в съботните дни. Частични забрани бяха въведени и в Руан на север.   \r\nМеждувременно Макрон продължи дебатите с кметовете в президентския дворец. Той е обещал до средата на април да събере необходимата информация, която да обяви пред нацията, той вече е направил някои отстъпки.   \r\nПротестите вече записаха и сериозно насилие от страна на различни групички от крайно десни и крайно леви участници в тях.  В петък една от ключовите фигури в движението беше глобена с 2000 евро заради организирането на два протеста без съгласието на властите. Има и доста пътни инциденти по време на съботните протести. Само през февруари при тях са загинали 253 души, което е с 37 души повече за същия месец на 2018 година.", "date": "2019.03.31", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/31/2641026/afp-sasht-preduprediha-rusnatsite-vav-venetsuela-da-remontirat-raketnata-sistema.html", "text": "Елиът Ейбрамс, специалният пратеник на Вашингтон за Венецуела, заяви, че САЩ вярват, че Москва е изпратила 100 души, за да осигури „техническа помощ“, предава  AFP .   \r\n\"Едно от нещата, които изглежда, правят, а и ние вярваме, че е така от самото начало – е да помогнат на режима с ремонта на системата С-300 от типа „земя-въздух“, която очевидно не е в ред”, е обявил Ейбрамс пред репортерите.   \r\nС-300 е основната система, проектирана от Съветския съюз, за сваляне на летателни апарати. Тя е била доставена на Венецуела през 2012 година.  \r\nПрез отминалата седмица тази латиноамериканска държава за втори път трябваше да преживее изключване на националната си електрическа система, което блокира транспорта, водните ресурси и комуникациите и парализира жизненоважният нефтен сектор.   \r\nВ петък Джон Болтън, съветник по националната сигурност, предупреди военните във Венецуела да изпълнят „конституционалния си задължения и да се погрижат за закрилата на гражданите в страната“  \r\n\"Мадуро ще използва тази военна подкрепа единствено, за да засили репресиите срещу народа на Венецуела, да задълбочи икономическата криза, която унищожи икономиката й и да застраши регионалната стабилност“, се казва в изявлението на Болтън. В текста не се изяснява какви точно мерки предлагат САЩ на Венецуела да предприеме, но Тръмп е заявил, че нейната армия може да играе „жизненоважна роля“ в бъдещето на страната, ако се откаже да поддържа Мадуро.  \r\nТова изявление предупреждава ясно, че всяко усилие от „актьори, които са извън Западното полукълбо“, да разположат военни съоръжения във Венецуела, целящи военни операции, ще се приемат като „пряка заплаха за международния мир и сигурност в региона“.   Ивелина Ватова", "date": "2019.03.31", "title": "AFP: САЩ предупредиха руснаците във Венецуела да ремонтират ракетната система"}
{"url": "http://www.focus-news.net/news/2019/03/31/2641038/afp-20-sedmitsa-frenskite-zhalti-zhiletki-protestirat-sreshtu-pravitelstvoto.html", "text": "Десетки хиляди френски „жълти жилетки“ излязоха на редовен протест в събота. Това е 20-та поредна седмица, в която французите излизат на улицата, за да изразят недоволството си от сегашното управление на държавата, въпреки забраните и молбата от шефовете на банки да се спре с щетите, предава  AFP .   \r\nМакар че по-голяма част от шествията в Париж бяха мирни, полицията използва сълзотворен газ, за да разпръсне демонстрантите. Плакати, които се разпространяваха в цялата страна, ясно изразяват народното желание за промяна. „Стига толкова капитализъм, който смачква хората и унищожава планетата“, е девиза на недоволните в Монпелие, а в Лили – „Младите са сърдити, старите – в мизерия. Хайде да променим системата“ \r\n.Според вътрешното министерство тази събота е имало 33 700 протестиращи в цялата страна, като в столицата са били 4 000 души. Числата са под официално обявените седмица по-рано – 40 500. Преди две седмици полицията беше изненадана от рязкото повишаване на броя участници в уличните шествия, когато добре организирани демонстстриращи трошаха витрините на магазините, подпалиха вестникарските павилиони и един банков клон в Париж.   \r\nЦентралните части на големите градове като Авиньон, Бордо и Тулуз бяха затворени за шествията. В Париж районите на президентския Елисейски дворец и на Националното събрание също бяха с ограничен достъп.  Кметът на Бордо още в петък призова жителите на града да останат у дома в съботния ден, а магазините да не отварят. Бордо е един от бастионите на антиправителственото движение на „жълтите жилетки“ и подобно на Париж преживява постоянни посегателства и унищожаване на собствеността в съботните дни. Частични забрани бяха въведени и в Руан на север.   \r\nМеждувременно Макрон продължи дебатите с кметовете в президентския дворец. Той е обещал до средата на април да събере необходимата информация, която да обяви пред нацията, той вече е направил някои отстъпки.   \r\nПротестите вече записаха и сериозно насилие от страна на различни групички от крайно десни и крайно леви участници в тях.  В петък една от ключовите фигури в движението беше глобена с 2000 евро заради организирането на два протеста без съгласието на властите. Има и доста пътни инциденти по време на съботните протести. Само през февруари при тях са загинали 253 души, което е с 37 души повече за същия месец на 2018 година.    Ивелина Ватова", "date": "2019.03.31", "title": "AFP: 20 седмица френските „жълти жилетки“ протестират срещу правителството"}
{"url": "http://www.focus-news.net/news/2019/03/31/2641037/the-telegraph-evrostar-anulira-vsichki-vlakove-za-i-ot-london-zaradi-narushitel.html", "text": "„Евростар“ отмени всички влакове идващи и заминаващи от международната гара „Сейнт Панкрас“ в Лондон, след като протестиращ британец се изкачи до покрива на гарата, пише  The Telegraph . Това доведе до закъснения на транспортните услуги в югоизточното направление. От управлението на службата излязоха с изявление, че трябва да отменят разписанията, тъй като“ кабелите от покрива на гарата не могат да бъдат захранени с електричество“.  В Туитър се появи съобщение, че „високоскоростните влакове няма да пътуват до гара „Сейнт Панкрас“ поради инцидент извън гарата, който все още не е овладян. Лицето все още се намира над линиите за скоростните влакове и това е причина кабелите да не могат да бъдат захранени с ток“. Пътниците бяха посъветвани да пътуват от гарите „Виктория“ и „Чеъринг крос“. \r\nГоворител от Националната железопътна компания обяви: \" Нарушител извън международната лондонска гара „Сейнт Панкрас“ все още е на железопътния виадукт, където се пресичат линиите на високоскоростните влакове веднага след като се излезе от гарата. Полицията през цялата нощ преговаря с него, но до този момент не е успяла да го смъкне от покрива. Поради тази причина захранващите кабели са изключени, а „Евростар“ и високоскоростните влакове не могат да пътуват“.  \r\nОколо 10 ч. вечерта лондонско време Британската транспортна полиция съобщи в Туитър, че все още се работи по случая.     Ивелина Ватова", "date": "2019.03.31", "title": "The Telegraph: „Евростар“ анулира всички влакове за и от Лондон заради нарушител"}
{"url": "http://www.focus-news.net/news/2019/03/31/2641048/predstoyashti-mezhdunarodni-sabitiya-za-31-mart-agentsiya-fokus.html", "text": "Посещение на новозеландския премиер Джасинда Ардърн \r\n***  Посещение на Принц Уилям, посветено на нападенията в джамии в Нова Зеландия \r\n***  Първи тур на президентските избори \r\n***  Местни избори \r\n***  Канцлерът Ангела Меркел ще открие индустриалния панаир в Хановер в присъствието на шведския премиер Стефан Льовен \r\n***  Среща на лидерите на страните от Арабската лига \r\n***  Визита на бразилския президент Жаир Болсонаро", "date": "2019.03.31", "title": "Предстоящи международни събития за  31 март  (Агенция \"Фокус\")"}
{"url": "http://www.focus-news.net/news/2019/03/31/2641046/gd-granichna-politsiya-normalen-e-trafikat-na-vsichki-granichni-punktove.html", "text": "Нормално се осъществява преминаването през всички гранично-пропускателни пунктове на страната. Това съобщиха от  ГД „Гранична полиция“ . Информацията е към 6.00 часа.", "date": "2019.03.31", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/03/31/2641047/predstoyashti-sabitiya-v-stranata-za-31-mart-agentsiya-fokus.html", "text": "*** \r\nОт 09.00 часа в софийския храм \"Въздвижение на Честния и Животворящ Кръст Господен\" Негово преосвещенство Белоградчишкият епископ Поликарп - викарий на Софийския митрополит ще оглави Архиерейска света Литургия. \r\n*** \r\nОт 10.30 часа в сградата на Народното събрание на пл. „Княз Александър I“ 1 Централната избирателна комисия ще проведе заседание, на което ще отчете дейността за първите 10 дни от работата на новата Комисия. \r\n*** \r\nОт 11.00 часа в Националния военноисторически музей ще се проведе образователна програма „Животните на фронта“. \r\n*** \r\nОт 12.00 часа в зала 6 на НДК ГЕРБ и СДС ще представят кандидатите си за членове на Европейския парламент. \r\n*** \r\nОт 17.00 часа в аула „Максима“ на Национална спортна академия „Васил Левски”  ще се проведе първо издание на Национален форум  „Ветроходство в Черно море”. \r\n*** \r\nОт 17.30 часа в църквата \"Възнесение Господне\" пред иконата на свети Ефрем Нови Чудотворец ще бъде отслужен молебен за здраве, душевно спасение и вразумление.  \r\n*** \r\nОт 11.00 часа в ТК „Акве Калиде“ ще се състои творческа работилница „Арт-И-Факти“. \r\n*** \r\nОт 11.00 часа в „Парк Арена ОЗК“ с инициативата „Бургас плува“ продължава програмата „Активни и здрави“ на Община Бургас. \r\n*** \r\nОт 14.30 часа в офиса на ПП АБВ  Бургас к-с \"Лазур\" бл.144 ще се проведе пресконференция с участието на Председателя на ПП АБВ Румен Петков, Областния Председател Антон Коджабашев и Общинския Председател адв.Георги Сталев.  \r\n*** \r\nОт 11.00 часа в храм  „Св. Атанасий” ще се състои лекция на тема: „Посланието на Христос и очакванията на хората” с лектор протойерей Ясен Шинев. \r\n*** \r\nОт 17.00 часа в храм „Св. св. Кирил и Методий” Негово високопреосвещенство Неврокопски митрополит Серафим ще оглави Архиерейска света литургия. \r\n*** \r\nОт 09.00 часа в Младежки център – Добрич, зала 12, ще се проведе Практически семинар за хореографи и ръководители на мажоретни състави. \r\n*** \r\nОт 11.00 часа в Държавен куклен театър „Дора Габе“ ще бъде представе куклен спектакъл „Жабокът и слънчевата дъщеря“ . \r\n*** \r\nОт 11.30 часа на терена, на който ще бъде изграден храма „Св. Лука Кримски“ в квартал „Добротица“ ще се състои символична първа копка. Негово Високопреосвещенство Варненският и Великопреславски митрополит Йоан ще води церемонията. В нея ще вземат участие кметът на Добрич Йордан Йорданов, общинска администрация, цялото духовенство на добричката духовна околия и граждани. \r\n*** \r\nОт 10.00 часа във Военния клуб ще се проведе Фолклорния конкурс за хумористична песен и камерен танц „Златен Тръндафил”. \r\n*** \r\nОт 09.00 часа в ловешкия катедрален  храм \"Св. св. Кирил и Методий\" Негово високопреосвщенство Лавчански митрополит Гавриил ще оглави Архиерейска света Литургия. \r\n*** \r\nОт 10.00 часа на площада пред ж. п. гарата в Ловеч ще се проведе традиционното автомобилно състезание за жени с приложен характер. \r\n*** \r\nОт 09.00 часа в митрополитския храм \"Св. вмчца Марина\" ще бъде отслужена архиерейска света Литургия. \r\n*** \r\nОт 11.00 часа в Дом на културата \"Борис Христов\" ще се играе детският спектакъл \"Пинокио\". \r\n*** \r\nОт 12.30 часа в Международен панаир Пловдив ще се състои специализирано изложение за ловни кучета. \r\n*** \r\nОт 10.30 часа в с. Порой ще се състои официалното откриване на Grand Prix Поморие 2019, след което ще започнат и официалните стартове за сезон 2019 на Републиканския шампионат. \r\n*** \r\nОт 16.30 часа в зала № 247 на Община Смолян ще се проведе официална церемония по закриване на националния кръг на ученическата олимпиадата по Биология и здравно образование. \r\n*** \r\nОт 10.00 часа пред сградата на Общината ще започне маратон Стара Загора. \r\n*** \r\nОт 11.00 часа в Държавен куклен театър - Стара Загора ще бъде представена „Чорапкова приказка“ от Янчо Иванов. \r\n*** \r\nОт 09.30 часа в концертна зала „Проф. Венета Вичева“ ще бъдат обявени резултатите от пролетните математически състезания за ученици от V до VII клас.", "date": "2019.03.31", "title": "Предстоящи събития в страната за 31 март (Агенция „Фокус“)"}
{"url": "http://www.focus-news.net/news/2019/03/31/2641045/aktualna-patna-obstanovka.html", "text": "Информация за състоянието на републиканските пътища към 06.00 ч. на 31 март 2019 г., предоставена от  пресцентъра на Агенция \"Пътна инфраструктура\" . \r\nІ. Метеорологична обстановка: \r\nТемпературите са в интервала от -4 °С до +9°С \r\nВремето над страната е предимно ясно. \r\nСлаб вятър духа в областите: Търговище, Велико Търново, Разград, Смолян и Шумен.  \r\nПътните настилки са сухи, по усойните и планински райони частично заснежени,  заледени, обработени и проходими при зимни условия. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението от км 77+747 до км 78+117 в посока Бургас се ограничава по активна и аварийна лента поради ремонтни дейности на моста над река „Тополница“ при км 77+950. Движението се осъществява в изпреварващата лента. Срок до 30.04.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 16+760 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г.  \r\nВъвежда се реверсивно движение в лявото платно /посока София/ от км 33+960 до км 40+310 /движението в дясното платно /посока Варна/ е ограничено поради ремонтно-възстановителни дейности на виадукти при км 36+450 /Коренишки дол/ и км 37+920 със Заповед РД-11-309/20.03.2019 г./, като се обособяват две ленти в посока София и една лента в посока Варна. Срок: от 12:00 часа на 31.03.2019 г. до 12:00 часа на 02.04.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 15.04.2019 г.; \r\nАМ „Струма“: няма. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\nІV. Състояние на републиканската пътна мрежа: \r\nОграничения в движението на МПС по пъврокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Монтана: \r\nДвижението по обходен път на гр. Монтана – с. Краводер от км 102+060 до км 124+000 се осъществява в една лента с повишено внимание поради почистване на пътната настилка. Срок до 01.04.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Стара Загора: \r\nДвижението в участъка Стара Загора – Димитровград при км 237+950 и км 239+950 в посока Димитровград се осъществява с повишено внимание поради демонтаж на рекламни съоръжения. Движението се регулира от сигналисти. Срок 01.04.2019 г. \r\nПоради провеждане на ,,Маратон Стара Загора 2019 '' в периода от 09:00 ч до 15:00 ч на 31.03.2019 г. временно ще бъде ограничено едното платно за движение по път II-66 Нова Загора -Стара Загора от км 53+800 до км 58+700 -дясно в посока София. Движението на МПС ще се осъществява по обходен маршрут :  \r\nОт път II-66 Нова Загора - Стара Загора при км 53+800 на дясно по път IV-66028/ с. Колена - с .Хрищени /-път IV -66032 до I-5 Казанлък-Стара Загора /околовръстен път /Движението на МПС се регулира от пътна полиция \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. \r\nІV.  Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 29.03.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г. \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът ІІІ-101: Движението по път  ІІІ-101 с. Палилула – с. Михайлово от км 28+450 до км 62+000 се осъществява в една лента определени участъци поради частични ремонтни дейности по асфалтовата настилка. Движението се регулира от сигналисти на място. Срок до 01.04.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nПът ІІІ-202 Движението път ІІІ-202 Нисово – Кацелово от км 17+750 до км 33+900 ограничено за всички МПС. Участъкът не се поддържа през целия зимен период.  \r\nОбходен маршрут: \r\nпът ІІІ-501 Русе – Иваново – Две могили, път ІІІ-5001 Две могили – Широково – Кацелово и обратно. Срок до 31.03.2019 г.; \r\nПът ІІІ-501 Движението път ІІІ-501 Борово – Бяла от км 46+665 до км 51+245 ограничено за всички МПС. Участъкът не се поддържа през целия зимен период. Обходен маршрут: \r\nгр.Борово – път І-5 /Русе – В.Търново/, кръгово кръстовище гр.Бяла и обратно. Срок до 31.03.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-71: Движението по път II-71 Силистра – Добрич в участъка разклон с. Срацимир – с. Богорово от км 7+000 до 8+000 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 03.04.2019 г.; \r\nПът ІІ-71: Движението по път II-71 Силистра – Добрич в участъка разклон с. Кайнарджа – граница с област Добрич от км 19+000 до км 32+220 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 03.04.2019 г.; \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 31.03.2019 г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.31", "title": "Актуална пътна обстановка"}
{"url": "http://www.focus-news.net/news/2019/03/31/2641049/nimh-shte-bade-predimno-slanchevo-s-vremenni-uvelicheniya-na-oblachnostta-nad-tsentralnite-i-iztochni-rayoni.html", "text": "Днес ще бъде предимно слънчево с временни увеличения на облачността над централните и източни райони от страната. Ще духа слаб, в Източна България до умерен североизточен вятър. Максималните температури ще бъдат между 15° и 20°, по Черноморието 11°-13°, в София около 15°. Атмосферното налягане ще се понижава и към края на деня ще доближи средното за месеца. Това съобщи за  Агенция „Фокус”  дежурният синоптик Христо Христов от Националния институт по метеорология и хидрология (НИМХ). \r\nНад Черноморието ще има временни увеличения на облачността. Ще духа до умерен североизточен вятър. Максимални температури между 11° и 13°. Температурата на морската вода е 11°. Вълнението на морето ще бъде 3-4 бала. \r\nНад планините облачността ще е променлива, над западните райони - незначителна. Ще духа умерен, по високите и открити части – силен североизточен вятър. Температурите ще се повишат и максималната на височина 1200 метра ще бъде около 8°, на 2000 метра около 1°.", "date": "2019.03.31", "title": "НИМХ: Ще бъде предимно слънчево с временни увеличения на облачността над централните и източни райони"}
{"url": "http://www.focus-news.net/news/2019/03/31/2641052/tsentralnata-izbiratelna-komisiya-shte-provede-zasedanie-na-koeto-shte-otchete-deynostta-za-parvite-10-dni-ot-rabotata-na-novata-komisiya.html", "text": "Централната избирателна комисия ще проведе заседание, на което ще отчете дейността за първите 10 дни от работата на новата Комисия. Това съобщиха от пресцентъра на  ЦИК . Заседанието ще се проведе от 10.30 часа в сградата на Народното събрание на пл. „Княз Александър I“ 1, вход откъм бул. „Дондуков“.", "date": "2019.03.31", "title": "Централната избирателна комисия ще проведе заседание, на което ще отчете дейността за първите 10 дни от работата на новата Комисия"}
{"url": "http://www.focus-news.net/news/2019/03/31/2641054/sport-boryana-kaleyn-chetvarta-v-mnogoboya-na-turnira-po-hudozhestvena-gimnastika-v-tie-frantsiya.html", "text": "Боряна Калейн се класира четвърта в многобоя на турнира от веригата „Гран При“ по художествена гимнастика във френския град Тие. Българката остана с 0.85 точки от третото място.  \r\nСъчетанията и изпълнението получиха  обща оценка от 79.900 точки.  \r\nБоряна е възпитаничка на Мариана Памукова. \r\nПобедителка е рускинята Арина Аверина ( 84.800 т.), втора е Линой Ашрам (Израел) с 84.550 точки, трета - световната шампионка от последните два сезона Дина Аверина (Русия).", "date": "2019.03.31", "title": "Спорт: Боряна Калейн четвърта в многобоя на турнира по художествена гимнастика в Тие, Франция"}
{"url": "http://www.focus-news.net/news/2019/03/31/2641056/dobrich-mitropolit-yoan-shte-vodi-tseremoniyata-po-parva-kopka-na-noviya-pravoslaven-hram-sv-luka-krimski-v-kvartal-dobrotitsa.html", "text": "Негово Високопреосвещенство Варненският и Великопреславски митрополит Йоан ще води церемонията по първа копка на новия православен храм „Св. Лука Кримски“ в квартал „Добротица“. Това съобщиха от пресцентъра на  Община Добрич . Тя ще се състои от 11.30 часа на терена, на който ще се изгради храма. В събитието ще вземат участие кметът на Добрич Йордан Йорданов, общинска администрация, цялото духовенство на добричката духовна околия и граждани. Храмът в най-младия квартал на Добрич ще се изгради благодарение на безвъзмездно отстъпения терен от Общината и със спомоществователството на дарители. Проектът на храма е дарение от Арх. Петър Николов и инж. Пенчо Керванов. Сградата ще е висока 16 метра, което определя храма като най-високият в Добрич. Организирана е кампания по набиране на средства и до момента са събрани над 25 000 лв. Пред високото тяло в центъра на града могат да се правят дарения и да се закупят билети за предстоящия благотворителен концерт на 12 април в Спортна зала ‚Добротица“. В грандиозния концерт ще участват звездите, родени в Добрич – Миро, Преслава, Ваня Вълкова, Ивелина Колева, ПФА „Добруджа“ и деца от училище „Св. Климент Охридски“.  \r\nОбщина Добрич кани гражданите да вземат молитвено участие на първата копка и да станат съпричастни с изграждането на новата светиня в Добрич.", "date": "2019.03.31", "title": "Добрич: Митрополит Йоан ще води церемонията по първа копка на новия православен храм „Св. Лука Кримски“ в квартал „Добротица“"}
{"url": "http://www.focus-news.net/news/2019/03/31/2641055/sofiya-vavezhda-se-vremenna-organizatsiya-na-dvizhenieto-za-provezhdaneto-na-fermerski-festival.html", "text": "Въвежда се временна организация на движението за провеждането на фермерски фестивал в София. Това съобщиха от пресцентъра на  Столична община . \r\nОт 07.00 до 19.00 часа се забраняват престоят и паркирането на пътни превозни средства, с изключение на автомобилите на участниците в мероприятието, както следва:  \r\n- на североизточната дъга на пл. „Св. Александър Невски” между ул. „Дунав” и ул. „Оборище”; \r\n- на ул. „Оборище” между бул. „Васил Левски” и пл. „Св. Александър Невски”.  \r\nОт 08.00 до 19.00 часа се забранява влизането на пътни превозни средства по ул. „Оборище” между бул. „Васил Левски” и пл. „Св. Александър Невски”.", "date": "2019.03.31", "title": "София: Въвежда се временна организация на движението за провеждането на фермерски фестивал"}
{"url": "http://www.focus-news.net/news/2019/03/31/2641051/afp-poveche-ot-mesets-alzhir-protestira.html", "text": "Алжир е разклатен от безпрецедентни протести срещу президента Абделазис Бутефлика, който се опита да се кандидатира за пети мандат след 20 години във властта, предава  AFP . После оттегли кандидатурата си, но предупреди, че ще остане в президентското кресло и след 28 април, когато изтича законният му мандат. Какво се случва в северноафриканската държава? Първи протести    \r\nНа 22 февруари  десетки хиляди организираха демонстрации в няколко от големите градове на страната. Това бяха първите големи организирани масови протести срещу Бутефлика и кандидатурата му за президентските избори, определени за 18 април. Протестите бяха организирани през социалните мрежи, а многохилядното недоволно мнозинство по улиците на страната пееше „Без пети мандат!“. Протестираше се дори в столицата Алжир, където подобни масови прояви са забранени от 2001 година.  Полицията използва сълзотворен газ, за да спре придвижването на тълпата към района на президентския дворец, което я принуди да започне да хвърля камъни по полицаите. Предупреждението     \r\nНа 26 февруари хиляди студенти излязоха на мирно шествие по улиците на столицата. Два дни по-късно десетина журналисти бяха задържани за няколко часа заради участие в шествие против забраната да се отразяват масовите протести в страната. Премиерът Ахмед Уяхиа сравни засилващото се протестно движение с демонстрациите в Сирия от 2011 година, които доведоха страната до войната, която продължава вече девета година.  \r\nНа 1 март десетки хиляди отново бяха на улицата в страната, а в Алжир някои пееха „Режим на убийци“. Големи протестни шествия имаше и в други два големи града – Оран и Константин. Публичното обещание   \r\nНа 2 март от Швейцарияq където бе вече почти седмица за „рутинни медицински прегледи“,  Бутефлика уволни своя дългогодишен мениджър за публичните кампании. На следващия ден чрез писмо, прочетено по държавната телевизия, той обеща, че това ще е последен мандат. Сега действащият президент обеща, че няма да го изкара до край, ако бъде преизбран и ще организира предсрочни избори, в които няма да се кандидатира. Новият му мениджър по кампаниите формално обяви кандидатурата му, при това малко преди крайния срок за подаване на заявките за участие в изборите.  'Хаосът'    \r\nНа 5 март, докато хиляди протестираха отново, главнокомандващият армията тържествено се закле да гарантира националната сигурност, обвинявайки неясни групи на желаещи да се върнат „болезнените години“ за Алжир от 1992 до 2002, когато страната премина през гражданската война. На 7 март Бутефлика предупреди за „хаос“, ако вредители се инфилтрират в демонстрациите. На 8 март десетки хиляди в няколко града участваха в най-големите протестни шествия срещу кандидатурата на Бутефлика. Президентът напуска състезанието   \r\nНа 10 март  той се връща от Швейцария, а на следващия ден се отказва от участие в изборите.  По официалните медии държавният глава обяви: „Няма да има пети мандат, няма да има президентски избори на 18 април“.  Вътрешният министър Нуредин Бедуи е назначен за премиер на мястото на непопулярния Уяхиа.  \r\nНа 15 март огромна тълпа е на шествие в столицата за пети пореден петък. Протести има и в другите големи градове на страната.  Президентът продължава    \r\nНа 18 март Бутефлика излиза с официално изявление, с което потвърждава, че остава на поста си и след края на мандата му на 28 април и до провеждането на нови избори, според конституцията.  \r\nНа 20 март партията на президента „ Национален фронт за освобождение“ обяви, че подкрепя посланията на протестите за промяна, но подкрепи и президентската инициатива за диалог. 'Негодният'    \r\nНа 22 март, точно месец след началото на протестното движение, стотици хиляди алжирци отново демонстрират в цялата страна въпреки лошото време.   \r\nНа 26 март главнокомандващият армията Ахмед Гаид Салах призова Бутефлика да отстъпи или да декларира, че здравословно е непригоден да управлява.   \r\nДен по-късно дългогодишният съюзник в управляващата коалиция, партията „Национален  сбор за демокрация“ на бившия премиер Уяхиа, препоръча „ президентът да се оттегли“.  Призивът беше посрещнат с бурно одобрение от влиятелния Общ Съюз на алжирските работници.   \r\nНа 28 март председателят на Форума на бизнес лидерите в Алжир Али Хадад, който е близък до президента на републиката, подаде оставка. \r\nНа следващия ден стотици хиляди протестиращи срещу сегашното управление се стекоха на улиците.Демонстрантите не се подадоха на въздействието на висшите лоялисти. В Алжир предстоят интересни събития.  Ивелина Ватова", "date": "2019.03.31", "title": "AFP: Повече от месец Алжир протестира"}
{"url": "http://www.focus-news.net/news/2019/03/31/2641053/krastopoklonna-nedelya-e.html", "text": "Третата неделя на Великия пост е Кръстопоклонна неделя. По този повод във всички епархии на Българската православна църква се отслужва света Василиева Литургия, предаде репортер на  Агенция \"Фокус\"  . От олтара на храмовете се изнася Светия Кръст за благословение и поклонение на християните. \r\nВ софийския храм \"Въздвижение на Честния и Животворящ Кръст Господен\", от 9.00 часа, Архиерейска света Литургия, с благословението на Негово светейшество Българския патриарх и Софийски митрополит Неофит, ще оглави Негово преосвещенство Белоградчишкият епископ Поликарп - викарий на Софийския митрополит. Вечерта от 17.00 часа епископ Поликарп ще оглави Архиерейска вечерня и ще бъде изнесена духовна беседа.  \r\nМитрополит Серафим ще оглави Архиерейска света литургия в храм „Св. св. Кирил и Методий”, гр. Гоце Делчев (Неврокоп). Началото е от 9.00 часа.  \r\nНа Кръстопоклонна неделя в ловешкия катедрален  храм \"Св. св. Кирил и Методий\", от 9.00 часа, Архиерейска света Литургия ще оглави Негово високопреосвщенство Лавчански митрополит Гавриил. \r\nВ митрополитския храм \"Св. вмчца Марина\", град Пловдив, от 9.00 часа, ще бъде отслужена архиерейска света Литургия. \r\nНикола ПЕТКОВ", "date": "2019.03.31", "title": "Кръстопоклонна неделя e"}
{"url": "http://www.focus-news.net/news/2019/03/31/2641041/the-sunday-express-shokat-narechen-brekzit.html", "text": "Редакторът по европейските въпроси в БиБиСи Катя Адлър разкрива как евролидерите  ще „кръстосат шпаги“ на срещата на 10 април в „разгорещен дебат“. Тогава те трябва да решат дали да дарят на Обединеното кралство удължаване на срока за Брекзит след 12 април, като Тереза Мей няма да присъства в залата, пише  The Sunday Express .  \r\nСлед поредното парламентарно поражение за Тереза Мей, председателят на Европейския съвет Доналд Туск свика спешно среща по Брекзит на 10 април, два дни преди Великобритания да реши какви са следващите стъпки, които трябва да направи.  \r\nСпоред Катя Адлър, ако в миналото ЕС е използвал страха от Брекзит без сделка за преговорите, сега лидерите в Брюксел смятат този сценарий като възможна перспектива. „Това е което чухме от Макрон, затова и той, и останалите лидери в момента действително са изправени пред въпроса дали има смисъл да отлагат Брекзит твърде дълго. Те внимателно огледаха разделенията и в парламента, и в кабинета, и в правителството и продължават да се питат дали Великобритания изобщо би могла да се обедини около идеята за Брекзит..” \r\nСпоред еня това съвсем не означава, че ако Тереза Мей отиде в Брюксел на 10 април, евролидерите ще са готови на всяка цена да кажа „не“ на едно по-голямо удължаване на срока. „Но със сигурност, когато тя напусне залата, където заседават, във въздуха ще се усеща огромно напержение между останалите 27 държави, членки на ЕС не само за срока, но и за условията на този жест от страна на Брюксел.   \r\nДо 12 април Обединеното кралство трябва да намери решение как ще се движи нататък. \r\nСпоред Макрон рискът от излизане без сделка на 12 април е съвсем реален: „В този момент трябва да решим какъв ще е графикът за прилагане на правилото без сделка и да ускорим последната фаза от подготовката.“  \r\nСпоред Ирландия само от Лондон зависи да реши дали ще напусне с конфликт Ес или ще си тръгне без скандал.Ирландският премиер Лео Варадкар твърди: „ След решението на депутатите, сега Кралството трябва да даде знак как планира да процедира, за да избегне сценария без сделка. Европейският съвет прие, че няма да отваря отново Споразумението по излизането на страната.“   Ивелина Ватова", "date": "2019.03.31", "title": "The Sunday Express: Шокът, наречен Брекзит"}
{"url": "http://www.focus-news.net/news/2019/03/31/2641062/", "text": "Тенис: Сесил Каратанчева започна с победа квалификацията за тенис турнира в Чарлстън Тя отстрани  34-годишната хърватка Дария Юрак с 2:0 сета (6:2, 6:2) за 53 минути игра.  \r\nВ мач за влизане в основната схема Каратанчева ще срещне победителката от мача между осмата в схемата Мартина Тревисан и Катерин Макнали.", "date": "2019.03.31", "title": "Спорт: Сесил Каратанчева започна с победа квалификацията за тенис турнира в Чарлстън"}
{"url": "http://www.focus-news.net/news/2019/03/31/2641058/stara-zagora-v-grada-shte-se-provede-chetvartoto-poredno-izdanie-na-maraton-stara-zagora.html", "text": "Четвъртото поредно издание на „Маратон Стара Загора\" отново привлича елитни бегачи от цял свят, което е обещание за оспорвани битки по трасето. Това съобщиха от пресцентъра на  Общината . На 31 март „Маратон Стара Загора 2019\" ще даде старт на веригата надпревари, обединени под мотото „Бягането като начин на живот\". За втора поредна пролет в Стара Загора ще бъдат определени и държавните шампиони в полумаратона.  \r\nУчастниците могат да избират между три дистанции - класическата от 42.195 км, полумаратон 21 км и 10.5 км, което дава възможност повече любители на бяганията да се включат в надпреварата. Организатори са Община Стара Загора, Министерство на младежта и спорта, Български олимпийски комитет, Асоциация „Спорт в свободното време\", Спортен клуб лека атлетика Берое, Спортен клуб Ракета и БФЛА. \r\nНа старт в класическата дистанция от 42.195 километра ще застанат двамата миналогодишни победители. При мъжете мароканецът с италиански паспорт Ахмед Насеф отново ще бъде сред основните фаворити за големия джакпот, който на два пъти му се изплъзва за съвсем малко. \r\nПри дамите на линия отново е кенийката Рут Матебо, която миналата година записа победи и в трите български маратона и грабна за втори пореден сезон големия джакпот от 20 000 лева от веригата „Бягането като начин на живот”. \r\nТази година се очаква да срещнат много силна конкуренция в лицето на двама елитни мароканци. Нуени Редуан пристига с реномето на бронзов медалист от маратона на София миналата есен, на който постигна личен рекорд 2.15:36 часа. Неговият сънародник Йосеф Сбаай пък има злато от полумаратона в София през 2016 година и лично постижение в маратона от 2:16:19 часа. \r\nВсички те ще трябва да се справят с атаките на кенийците - Еванс Тануи Кипнгетич, втори в маратона на Загреб от миналия сезон, Андрю Ман'Гата с личен рекорд от 1:02:11 часа в полумаратона и Хоси Киплагат Туей, който е шампион от маратона в Загреб през 2018 година. \r\nОчаква се в борбата за титлата да се намеси и Жан Симеука от Руанда - шести на миналогодишния Софийски маратон, запомнен с много силни резултати. \r\nПри жените кенийката Рут Матебо е добре познатата и винаги смятана за фаворит. Тя ще защитава титлата си от миналата година в съперничество с нейната сънародничка Емили Чериот, която идва в България с престижа на шампионка от маратона в Маракеш (Мароко) с резултат 2.38 часа. Тази година са се записали и две състезателки от Мароко - Наска Машрум и Илхан Ел Муради, като и двете бягат маратон за около 2.45 часа. В Стара Загора отново ще се включи Вира Овчарук (Украйна)със сребро от миналата година. \r\nПоради продължаващи ремонтни дейности има малка промяна на трасето в началната му част. Стартът на „Маратон Стара Загора\", Полумаратон и дистанцията 10.550 км, точно в 10.00 часа на 31 март ще бъде даден пред Община Стара Загора (бул. „Цар С. Велики\" 107). На пресечката с бул. „Руски\" участниците правят десен завой и продължават до ул. \"Гурко\", където правят ляв завой. На пресечката с бул. „Патриарх Евтимий\", състезателите правят ляв завой и продължават направо до пресечката с бул. \"Цар Симеон Велики\", където правят десен завой преминавайки в северното платно на булеварда. Маршрутът продължава по бул. „Цар Симеон Велики\", след което участниците преминават по бул. „Никола Петков\". В района на магазин „Метро“ правят обратен завой и по същия маршрут се насочват към Община Стара Загора. \r\nКонтролното време на 42.195 км е пет часа и трийсет минути, а на 21 км е три часа. \r\nУчастниците ще получат рекламна тениска, а успешно завършилите дистанциите 42 км, 21 км и 10.5 км ще бъдат отличени и с медал за участие като спомен от събитието. \r\nНепроменени остават големите премии за призьорите, които вече четвърта поредна година осигуряват участието на елитни атлети и регистрирането на много силни резултати в отделните български маратони. Победителите в Стара Загора - и при мъжете, и при жените - ще получат по 8000 лв., заелите второ място - по 3000 лв, класиралите се трети - по 2000 и т.н. до 10-о място с 400 лв. \r\nНовото през тази година е, че 20-хилядният джакпот вече се обвързва с добри резултати, отпада изискваният минимум точки. \r\nОрганизаторите отново осигуряват суператрактивен награден фонд за българската верига от маратони „Бягането като начин на живот\". Наред с големите премии за призьорите, впечатляващ е и допълнителният бонус от 20 000 лв., предвиден за най-добро представяне (общо при мъжете и при жените) в трите маратона в една година чрез класиране по специална точкова система. \r\nСега обаче регламентът е леко променен и обвързва спечелването на джакпота с регистриране на добри резултати. За всеки старт отново се дават за първо място по 10 т., за второ по 8, за трето по 6 и т.н. до 1 точка за осмо място. При равенство в точките победител е записалият по-предни класирания, ако и по този показател имаме равенство джакпотът съответно се дели. Отпада досегашният минимум от 20 т. за спечелване на бонуса, но точки се получават само за резултати под 2.25 ч. при мъжете и под 2.45 ч. при жените. Организаторите вярват, че по този начин ще се стимулират по-класни постижения, което ще направи българските маратони още по-атрактивни и престижни.", "date": "2019.03.31", "title": "Стара Загора: В града ще се проведе четвъртото поредно издание на „Маратон Стара Загора\""}
{"url": "http://www.focus-news.net/news/2019/03/31/2641059/denyat-31-mart-v-balgarskata-istoriya.html", "text": "През 1878 година на наборен принцип е създадена Българската земска войска, чиято първа рота се формира в Пловдив. Основа за изграждането й става българското Опълчение, участвало в Руско-Турската освободителна война (1877 - 1878). \r\nПрез 1961 г. на тази дата завършва Първият международен музикален фестивал “Мартенски музикални дни” в Русе, превърнал се в традиция. “Мартенски музикални дни” е член на Европейската асоциация на фестивалите. \r\nПрез 1916 г. в 24 ч България преминава от Юлианския към Григорианския календар и вместо 1 април, настъпва 14 април. \r\nНа 31 март 1981 г в София се открива Народният дворец на културата, от 23 юли 1982 г. - Народен дворец на културата \"Людмила Живкова\", а от 1990 г. - Национален дворец на културата (НДК). На 31 март е роден  “българският Матис” - художникът Иван Яхнаджиев. На тази дата умира писателят Слав Христов Караславов. \r\n2011 г. \r\nПрезидентът Георги Първанов връчва на проф. Митко Миховски Орден „Св. св. Кирил и Методий” първа степен „за големите му заслуги в областта на образованието и науката и по повод 70 години от рождението му“ \r\n2010 г. \r\nПредложението за импийчмънт на президента Георги Пъванов е отхвърлено поради недостатъчни 6 гласа в парламента \r\n2000 г. \r\nМеждународния валутен фонд отпуска седмия транш на България в размер на 70 000 000 $. МВФ е създаден през 1945 г. с 39 страни-членки. Седалището е във Вашингтон, съществува и европейско бюро в Париж. \r\nСтруктурата на фонда е изградена от висш орган - Съвет на управляващите (Board of Governors), в който влизат министрите на финансите или управителите на централните банки на отделните страни. Изпълнителният орган е Директоратът ( Executive Board), в който е съсредоточена властта за постоянно вземане на решения. 24-те членове на Директората се срещат 3 пъти седмично за решаване на актуалните проблеми; Съществува още Изпълнителен директор (Executive Director) или Разпоредител и Съвет (Council). Най-важният орган на МВФ е Временният Комитет (Interim Committee). Членовете му се срещат два пъти годишно - през пролетта и есента. Този комитет може да бъде трансформиран в съвет с правомощия да взема решения. \r\nФондът има статут на специализирана организация към ООН. МВФ работи за осъществяването на международно валутно сътрудничество чрез поддържане на стабилност на валутите и чрез премахване на ограниченията върху обмена. Подпомага страните със затруднения в платежния баланс като предоставя кредити. Създава условия за разширяване на международната търговия. България е член от 1990 г. \r\n1998 г. \r\nНа съвещание в Брюксел се взема решение да се постигне сигурност на атомните електроцентрали в Европа, което засяга реакторите по съветски образец, по-специално в България и Литва. \r\n1994 г. \r\nСветовната банка отпуска на България 100 000 000 $ заем за преструктуриране на икономиката. \r\n1982 г. \r\nПодписан е договор за икономическо, търговско и техническо сътрудничество с Алжир за периода до края на 1985 г. В Алжир е развито производството на вина, южни плодове, памук, маслини, цинк, фосфати и др. Отношенията между България и Алжир датират от периода на борбата за независимост на АДНР (Алжирска Демократична и Народна Република). Дипломатически отношения са установени на 20 март 1962 г. - 3 месеца преди провъзгласяването на независимостта на Алжир. Първият извънреден и пълномощен посланик на Алжир у нас връчва акредитивните си писма на 12 декември 1963 г. До момента няма промени в дипломатическите отношения и ранга на дипломатическите представителства и представители , разменени между Р България и АДНР. \r\n1981 г. \r\nЗа честването на 1300-годишнината от създаването на българската държава са създадени 52 юбилейни комитета в различни държави, като до самото честване те стават 57. \r\n1972 г. \r\nВ Клуба на културните дейци в София се провежда национално съвещание по проблемите на Българската кинематография. \r\n1969 г. \r\nПодписана е спогодба за икономическо, индустриално и техническо сътрудничество с Холандия. Основни отрасли в Холандия са корабостроене, самолетостроене, черна и цветна металургия, химическа, електротехническа, текстилна, целулозна, хранително-вкусова, керамична, порцелано-фаянсова промишленост. Страната е един от най-големите износители на аудио- и видео апаратури. Около 70% от селскостопанската продукция дава животновъдството - едър рогат добитък, свине, птици. Холандия заема едно от първите места в света по парниково производство- зеленчукопроизводство, цветарство. Основни селскостопански култури, които се отглеждат са картофи, захарно цвекло, овес, пшеница, ечемик. \r\n1961 г. \r\nЗавършва Първият международен музикален фестивал “Мартенски музикални дни” в Русе, превърнал се в традиция. “Мартенски музикални дни” е член на Европейската асоциация на фестивалите. Всяка година през втората половина на м. март град Русе събира елитни български и чужди музиканти от различни части на света като гости и участници във фестивала “Мартенски музикални дни”. Основан през 1961 г. като инициатива в рамките на българо-немското културно сътрудничество, домакинстван от Община Русе, фестивалът поддържа трайно авторитета на гр. Русе като един от водещите културни центрове в България. В реализацията на фестивала са ангажирани национални и международни институции като Министерството на културата, Съюза на българските композитори, БНР, БНТ Британски съвет, Гьоте институт, Фондация Гаудеамус - Холандия, Про Хелвеция, Унгарски културен институт, Посолството на Австрия в България, Френски институт - София и др. \r\n1960 г. \r\nВлиза в сила първият междудържавен план за културен обмен, подписан между България и Франция. \r\nДипломатическите отношения между България и Франция са установени на 8 юли 1879 г. Културните отношения се регулират от Културна спогодба и Спогодба за научно и техническо сътрудничество (подписани през 1966 г.) и тригодишни Програми за сътрудничество в областта на науката, образованието и културата. От октомври 1993 г. България е пълноправен член на Движението на франкофонските страни, преименувано от 1997 г. на Международна организация на франкофонията. През февруари 1990 г. е подписана Спогодба за откриване и функциониране на културни центрове в столиците на двете страни. От март 1991 г. активно функционира Френски културен институт в София. На 07 октомври 2004 г. e открит Български културно-информационен дом към Посолството ни в Париж. На 2 декември 2003 г. в Маастрихт е подписано Споразумение между правителството на Република България и правителството на Френската република относно предоставяне на сграда за нуждите на културното сътрудничество. На 30 март 2004 г. е подписана Програма за културно, образователно, научно, техническо и междуведомствено сътрудничество между правителството на Република България и правителството на Френската република за периода 2004-2005-2006 г. \r\n1946 г. \r\nСъставено е второ правителство на Кимон Георгиев. \r\n1943 г. \r\nОт 31 март до 2 април цар Борис ІІІ е на посещение при Хитлер в Бергхоф. Водят се разговори по хода на войната, англо-турските отношения и еврейския въпрос. \r\nБорис III е цар на българите (от 3 октомври 1918 г. до деня на неговата смърт – 28 август 1943 г.). Син е на княз (цар) Фердинанд I и княгиня Мария Луиза. Роден е на 30 януари 1894 г. в София. Получава веднага титлата княз Търновски. Неговият брат е княз Кирил Преславски, и сестрите му са княгините Евдокия и Надежда. Поради ранната смърт на майка им (1899 г.) децата растат под непосредствения надзор на баба им – княгиня Клементина. Получават образованието си в Двореца като преподаватели са им видни учители от столичните училища. След завършване на средното си образование Борис III слуша лекции във Военното училище в София. След навършване на пълнолетие през 1912 г. официално е провъзгласен за престолонаследник на българския престол. Участва като офицер със специални поръчения в Балканската война (1912–1913 г.) и в Междусъюзническата война (1913 г.). След въвличането на България в Първата световна война (1914–1918 г.) известно време е адютант на главнокомандващия Българската армия, но после отново е офицер за специални поръчения. След абдикацията на цар Фердинанд I на 3 октомври 1918 г. се възкачва на престола под името Борис III. Става инициатор на военен заговор, организацията на който възлага на ръководителите на Военния съюз и новопоявилата се формация Народен сговор. След успеха на акцията (Държавен преврат на 9 юни 1923 г.) пристъпва незабавно към укрепване на положението си като първостепенен фактор в цялостния политически живот на страната. Подкрепя сговористкото правителство на проф. Александър Цанков до лятото на 1925 г. и когато то става неудобно от външни съображения, се разграничава от него, което довежда и до парламентарното му бламиране в началото на януари 1926 г. Работи в тесен контакт и с второто сговористко правителство начело с Андрей Ляпчев. През юни 1931 г. е принуден да се раздели с него, след като то претърпява неуспех в проведените избори за ХХIII Народно събрание. През октомври 1930 г. се оженва за италианската принцеса Джованна (Йоанна). От брака им през януари 1933 г. се ражда първото им дете – княгиня Мария Луиза. Чрез ловки маневри царят съумява да разедини редиците на Военния съюз. С тези действия той отслабва позициите на правителството на Кимон Георгиев и през януари 1935 г. го заставя да напусне управлението на страната. След два преходни кабинета, през ноември 1935 г. Борис III поема цялата власт в свои ръце. Министрите са превърнати в обикновени административни чиновници, които той назначава и сваля по свое усмотрение. Картината в страната не се променя и след парламентарните избори през пролетта на 1938 г. Тъй като новоизбраната камара пак не му се нрави, тя е разпусната предсрочно и вместо нея в края на 1939 г. и началото на 1940 г. е избрана друга. През този период (юни 1937 г.) се ражда и второто дете на царското семейство. Наричат го Симеон и също получава титлата княз Търновски. През септември 1939 г. се поставя началото на Втората световна война (1939–1945 г.). Царят твърдо се придържа към прокламирания от него курс на неутралитет. Когато обаче през следващата година военните действия се пренасят и на Балканския полуостров, възможностите му за маневриране силно се ограничават. Натискът на Берлин за въвличане на България във войната става все по-силен. На 1 март 1941 г. правителството на проф. Богдан Филов, не без негово съгласие, подписва Тристранния пакт, в резултат на който България става съюзник на държавите от хитлеристката ос. От този момент Борис III е лишен на практика от възможността да провежда самостоятелна външна политика. Той се оказва безсилен да се противопостави на следващото искане на своите съюзници – да обяви война на САЩ и Великобритания, което става на 13 декември 1941 г. Настъпилият обрат в хода на военните действия на Източния фронт, събарянето на диктатурата на Мусолини (юли 1943 г.) и отпадането на Италия като съюзник на хитлеристка Германия правят все по-несигурна перспективата пред българския монарх. В средата на август 1943 г. той предприема поредното си посещение при Адолф Хитлер. Към 20–21 август неочаквано заболява тежко и след едноседмични мъчения умира на 28 август. Смъртта му е съвсем неочаквана и причините за нея и до днес остават неизяснени. На престола веднага е въздигнат синът му княз Симеон под името цар Симеон II. Поради непълнолетието му вместо него функциите на монарха се поемат от Регентство в състав: професор Богдан Филов, княз Кирил Преславски и ген. Н. Михов. \r\n1938 г. \r\nПубликувана е Наредба-закон за държавен надзор върху дружествата и сдруженията. \r\n1928 г. \r\nВ Бургас завършва учредителният събор от 13 делегати на Съюза на евангелските петдесятни църкви в България. Оглавен е от пастор Николай Николов. Едновременно се оформя движението на Независимите петдесятни църкви около пастор Стоян Тинчев. Печатни органи на Съюза на евангелските петдесятни църкви са в. “Петдесятни вести” и сп. “Благовестител”. \r\n1923 г. \r\nПроизнесена е присъдата на Третия Държавен съд срещу министрите от кабинета на Васил Радославов. Шестима са осъдени на доживотен затвор, а останалите - на 10-15 години затвор. \r\nВасил Христов Радославов е политически и държавен деец, действащ член на БАН. Роден е на 15 юли 1854 г. в Ловеч. Завършва право в Хайделберг, Германия, защитава и докторат. След като се завръща в България, става един от лидерите на Либералната партия. Участва неколкократно в управлението на държавата като министър на правосъдието (29 юни 1884 г. – 15 юли 1886 г., 9 – 12 август. 1886 г.), министър на вътрешните работи (12 август 1886 г. – 28 юни 1887 г.). По време на Регентството е министър-председател (16 август 1886 г. – 28 юни 1887 г.). При управлението на Стефан Стамболов (1887 г. – 1894 г.) оглавява т. нар. легална опозиция. Включен е в състава на коалиционното правителство на К. Стоилов като министър на правосъдието (19 май – 17 септември 1894 г.) и министър на народното просвещение (17 септември – 9 декември 1894 г.). По-късно минава в опозиция на управляващата Народна партия (1894 г. – 1899 г.). Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през периода 1899 г. – 1901 г. е известно като Радославов режим. През лятото на 1903 г. Радославов е обвинен в измяна на родината и княза, в използване на властта за лично облагодетелстване и е осъден от Държавен съд на осем месеца затвор и отнемане завинаги на гражданските и политическите права. Няколко месеца по-късно е амнистиран. Отново е министър-председател в един от най-тежките периоди за България (4 юли 1913 г.–21 юни 1918 г.). Едновременно с това до 21 септември 1915 г. е министър на вътрешните работи и народното здраве, а след това и министър на външните работи и изповеданията. След подписването на Солунското примирие 1918 г. емигрира в Германия. Осъден е задочно от Държавен съд като един от главните виновници за втората национална катастрофа. Васил Радославов умира през 1929 година. \r\n1919 г. \r\nИзпълнителният комитет на македонските братства иска да бъде допусната негова делегация до Парижката конференция. Искането е подновено на 26 май и е последвано от петиция с 19 000 подписа на глави на семейства. \r\nМакедонските дружества и братства са организации на бежанци и преселници от Македония в България. Задачата, която си поставят, е да подпомагат своите сънародници от европейските предели на Османската империя, останали под властта на Високата порта. Първите дружества се появяват още в началото на 80-те години на XIX в., но между тях не съществува никаква връзка. Първият опит да се обединят е предприет през 1885 година, но без успех. Идеята за обединение се реализира 10 години по-късно, когато през март 1895 г. се полагат основите на Македонския комитет, преименуван малко по-късно във Върховен македоно-одрински комитет. След като през 1900 г. към тях се присъединяват и клоновете на дружество “Странджа”, те се преименуват в македоно-одрински дружества. С разтурянето на ВМОК през 1903 г. македоно-одринските дружества продължават да съществуват като благотворителни братства. През 1905 г. те се обединяват в една организация, наречена Съюз на македоно-одринските благотворителни братства. По време на войните от 1912-1913 г. подпомагат активно образуването и действията на Македоно-одринското опълчение. Въпреки поражението на България в Първата световна война (1914-1918 г.) пред мирната конференция в Париж (1919-1920 г.) застъпват идеята за присъединяване на Македония към свободната българска държава. През есента на 1920 г., когато е свикан Вторият велик събор на братствата, в техните редове се извършва разцепление. Една малка група излиза от тях и се обособява в Македонска федеративна организация. Останалата част поддържа тесни контакти с нелегалната Вътрешна македонска революционна организация, възстановена след края на Първата световна война от Т. Александров и ген. Ал. Протогеров. През януари 1923 г. между братствата и федералистите е постигнато обединение, което просъществува твърде кратко време. След последвалото разединение между тях Съюзът на македонските братства продължава да следва линията на ВМРО. Организацията просъществува до извършването на държавния преврат на 19 май 1934 г., когато заедно с другите политически, синдикални и националнореволюционни организации е разтурена. Печатни органи са в. “Македония” (1919-1923 г.) и “Независима Македония” (1923-1926 г.). \r\n1916 г. \r\nВ 24.00 ч на 31 март България преминава от Юлианския към Григорианския календар и вместо 1 април настъпва 14 април. \r\nПри завоюването на Египет римляните се запознават с новия за тях начин на времеизчисляване и Юлий Цезар решава да го въведе в Рим, но с по-голяма точност, за да свърже слънчевата година с европейското положение на Слънцето, с европейската пролет, лято и т. н. По нареждане на Юлий Цезар александрийският математик Созиген създава римски календар, наречен Юлиански. Той е въведен във Римската империя на 1 януари 46 пр. Хр. Така от 1 януари започва началото на годината. В Юлианския календар продължителността на годината е 365 дни и 6 часа. Всяка четвърта година се смята за високосна и се състои от 366 дни. \r\nГръцкият астроном Метон (ок. 400 пр. Хр.) открива, че 19 лунни години съвпадат по продължителност с 19 слънчеви години (имат 6 935 денонощия). Това е т. нар. цикъл на Метон, който показва, че ако първият месец на лунната година съвпада точно с първия месец на слънчевата година, то след 19 години се повтаря това съвпадение. Благодарение на откритието на Метон съгласуването на лунното изчисление с египетската слънчева година става лесно. По-трудно се оказва съгласуването на лунния календар с Юлианския, тъй като 19-годишен период от юлиански години има не 6 939, а 6 936 денонощия и 18 часа. По такъв начин юлианската година изостава с 4 дни от лунната. Това изоставане има много малък период и след четири 19-годишни цикъла (76 год.) лунният календар ще изпревари слънчевия с 19 дни, но Юлианския календар с прибавените 19 дни ще се върне назад. Затова след 76 години началото на лунната година съвпада точно с началото на юлианската. Изчислените по лунния цикъл фази на Луната, ще съвпаднат със същите юлиански числа и месеци, както преди 76 години. Така за 76 слънчеви години точно изтичат 76 лунни и 76 юлиански. По такъв начин следващата година от новия цикъл ще започне не само в един и същи ден, но и в един и същи час от денонощието. Римско- християнският монах Дионисий Млади определя, че годината на Христовото рождение съвпада със 754 г. от основаването на Рим. С това се слага началото на християнската ера от рождението на Иисус Христос. \r\n1915 г. \r\nОбнародван е Закон за обединение на фондовете за работнически застраховки - създава се централизиран фонд. \r\n1909 г. \r\nОт 31 март до 15 април се правият опити за преврат на старотурците в Цариград. Опитите са потушени от младотурците с подкрепата на четите на Я. Сандански и Хр. Чернопеев. На 27 април султан Абдул Хамид II е детрониран и заместен от брат си Мехмед V. \r\nМладотурците са членовете на турската националистическа организация “Иттихад ве тераки” (Комитет “Единение и напредък”). Тя е основана в 1889 г. с цел да се бори срещу султанския абсолютизъм и икономическата изостаналост на Османската империя. Организират и провеждат Младотурската революция (1908 г.), след което се отказват от много от своите идеи и на практика продължават политиката на старата султанска Турция. С поражението на Турция в Първата световна война (1914–1918 г.) техният авторитет е силно накърнен и те са отстранени от управлението на страната от Кемал Ататюрк. \r\nг. \r\n1903 г. \r\nВ кабинета на д-р Данев влиза като военен министър генерал Михаил Савов. За четири години той преустройва българската армия. През Балканската война е фактически главнокомандващ. Два дена след акта от 16 юли 1913 г. правителството го уволнява от поста помощник-главнокомандващ. През 1920 г. Стамболийски изпраща Савов за пълномощен министър в Париж. Уволнен е след преврата на 9 юни 1923 г., той не се завръща в България. Умира през 1928 г. във френското селце Сен-Валие дьо Тией. \r\n1900 г. \r\nСпрян е от печат в. “Народна защита”. Обществено-политическият вестник излиза два пъти седмично в София от 26 ноември 1897 г. Изданието е близко до Д. Греков, лидер на Народнолибералната партия (стамболовисти). Редактори са А. С. Василев, Ст. Блажов и др. \r\n1878 г. \r\nСъздадена e Българска земска войска на наборен принцип. Формирана е учебна рота в Пловдив. Сформира се според статута “Временни правила за Българската земска войска”. Начело на войската е поставен руският ген. А. Н. Шелейховски, активно подпомаган от първия военен министър на България руския ген. П. Д. Паренсов. Основа за изграждането на Българска земска войска става Опълчението. Наред с това Временното руско управление въвежда задължителна военна повинност за мъжете от 20 до 30 г. със срок на служба за редовия състав 10 г. От тях 4 години в Действащата армия и 6 години в запас. Още през април 1878 г. е свикан първият набор от около 9000 души, а малко по-късно и вторият – над 20 000. За тяхното въоръжаване руското командване предоставя безвъзмездно необходимото оръжие. Офицерският кадър се формира от руски офицери и от български офицери на руска военна служба. На 8 юли 1878 г. в София е открито военно училище за обучение на командни кадри. Унтерофицери (сержанти) и фелдфебели (старшини) се подготвят в Търновската унтерофицерска царска школа. Обучението на офицерския кадър и на цялата армия се осъществява по руски устави. Българска земска войска съществува до 1879 г. На тази дата са родени: \r\n1955 г. \r\nРоден е Филип Димитров, министър-председател на България \r\n1948 г. \r\nРоден е Иван Яхнаджиев - български художник живописец, наричан “българския Матис”. През 1977 г. завършва Националната художествена академия “Николай Павлович”, специалност “Живопис” в класа на проф. Д. Узунов. От 1977 до 2000 г. има над 40 самостоятелни изложби в България и повече от 20 самостоятелни изложби в Белгия (1987 г., 1988 г., 1989 г.), Италия (1990 г.), Турция (1992 г.), Гърция (1992 г.), Холандия (1992 г.), Кипър (1994 г.), Берлин (1996 г.) и др. Илюстрира стихосбирката на Ханс Раймунд. “Послепис за рухнали митове” (1994 г.); Георг Тракъл “Духовно здрачаване” (1995 г.), Райнер Кунус “Сън в изгнание” (1996 г.). \r\n1930 г. \r\nРоден е Людмил Георгиев - български джазмузикант, кларнетист, алтсаксофонист, вокалист, композитор и публицист. Той израства в музикантска среда (всичките му роднини са музиканти) и по естествен начин става продължител на традицията. Започва да се занимава със суинг през 1946 г., като сформира бигбенд от ученици от различни софийски гимназии, останал в историята на бълг. музика с името “Джаза на младите”. През 50-те години на ХХ в. Георгиев преминава през “Естрадния оркестър” на Е. Георгиев и “Оптимистите” на Б. Сакеларов. От 1964 г. до 1969 г. ръководи оркестър “София”. През 70-те години на ХХ в. работи предимно в чужбина с Е. Казасян и Л. Иванова. До 1990 г., когато се пенсионира, Георгиев работи в бигбенда на БНР. С това, разбира се, не приключва неговата музикантска кариера - той продължава да свири и пее по джазклубовете в страната. Работи с всички именити български джазмени. Той е сред организаторите, неизменен участник във всички джазсрещи и фестивали. Широките му познания и повествователните му умения помагат за популяризиране на джаза в България - участник и водещ е на много радио- и тв предавания. Георгиев е автор на книгите “Гласове на джаза”, “Звезди на джаза” и “Звезди на шоубизнеса”. През 1998 г. той организира концерт “100 години Гершуин” в Зала 1 на НДК. В началото на ХХI в. Георгиев все още е сред активните джазмузиканти, сътрудничи предимно с В. Петров, Р. Тосков, С. Щерев и др. Дискографията му включва “Среднощен час” (1974 г.; с бигбенда на БНР), “Идея” (1978 г.; с Данчо Капитанов, Марио Станчев, Теодоси Стойков и Петър Славов), “Интимен блус” (1983 г.; с А. Дончев), “Реминисценция”\" (1991 г.; с “Акустична версия”), “Звезди” (1994 г.). На тази дата умират: \r\n2004 г. \r\nУмира Иван Костов, български геолог, минералог-кристалограф. \r\nРоден е през 1913 година в Пловдив. Работи главно в областта на минералогията. Той е дългогодишен директор на Националния природонаучен музей и академик на Българската академия на науките. Автор е на повече от 250 научни труда, голяма част от които са публикувани в чуждестранни издания. Неговият монографичен учебник по \"Минералогия\" (последно издание 1993 г.) е преведен на английски и руски език. Учебникът му по \"Кристалография\" е с четири издания в България и едно на руски език. Съавтор е в колектив на 4-то научно откритие в България, свързано с еволюцията на кристаломорфологията на минералите. Бил е президент на Международната минералогическа асоциация (1982-1986). \r\n2002 г. \r\nУмира Слав Христов Караславов - български писател белетрист и поет. Завършва гимназия в Първомай. Работи като пътуващ журналист. Редактор е във в-к “Народна младеж”, в-к “Септемврийче”, Радио София. Работи и в изданията “Народна младеж” и “Български писател”. Главен секретар е на СБП за периода 1972-1979 г. Главен редактор е и на ИК “Иван Вазов”. Негови стихосбирки са:“Ехо от кавалите” (1959 г.), “На бял камък” (1961 г.), “Насаме със сина” (1965 г.), “Приемете ме и такъв” (1967 г.), “Поеми” (1973 г.), “Априлски пространства” (1976 г.), “Безводни реки” (1979 г.), “Дуел” (1981 г.), “Снегопад” (1983 г.), “Сватбено пътуване. Интимна лирика” (1985 г.), “Ракета. Стихове за деца” (1987 г.) и др. Белетристичното му творчество е обърнато към историята: “Приятел със смъртта” (1967 г.), “Хроника за Хаджи Димитър” (1968 г.), “Неуспешно следствие” (1980 г.), “В дните на цар Ивайло” (1981 г.), “В дните на цар Ивайло, на хан Ногай, на Георги Тертер и Теодор Светослав” (1984 г.), “Детрониране на величията” (1986 г.), тетралогията “...И се възвисиха Асеневци” (1976 г.), трилогията “Солунските братя” (1978-1979 г.). Автор е също на пътеписи, пиеси, произведения за деца и юноши. \r\n1931 г. \r\nУмира Иван Петков Стайков - български композитор, аранжор и пианист. Завършва БДК, специалност пиано. Той е член на СБК. Автор е на оркестрови пиеси, филмова музика (“Двойникът”, “Господин за един ден”), мюзикъли, автор е и на музиката към първия български филмов мюзикъл “Бягство по Ропотамо”. В средата на 50-те години заедно с Е. Георгиев е сред първите автори на оригинални аранжименти за български песни. Стайков е един от основните сътрудници на Естрадния оркестър на БНР, автор на аранжименти за бигбенд. Активен участник е в първите издания на “Златният Орфей”. Основна изпълнителка на неговите песни е М. Николова. Има принос за създаване на репертоара от джазови пиеси на Естрадния оркестър на КТР. Възстановява по скици, довършва и оркестрира II симфония на Д. Ненов “Поема на българската земя” (1982 г.). Стайков е удостоен с орден “Кирил и Методий”, I степен. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.03.31", "title": "Денят 31 март в българската история"}
{"url": "http://www.focus-news.net/news/2019/03/31/2641063/denyat-31-mart-svetovnata-istoriya.html", "text": "През 1282 г. в Палермо избухва въстание срещу французите в Сицилия, известно като Сицилианска вечерня. Въстанието е против Шарл I Анжуйски, наложил властта си над Сицилийското кралство през 1268 г. Повод за бунта стават оскърбленията, отправени към сицилианските жени от френски войници. През април вълненията обхващат целия остров и повечето французи - около 4000 - са убити. Арагонският крал Педро III е повикан на помощ и пристига в Сицилия през септември 1282 г. Сицилианска вечерня е подпомогната и от византийския император Михаил VIII Палеолог. \r\nОткрита е Айфеловата кула, висока 317 метра. Според околната температура, височината й може да се промени с до 8 см заради разширението на метала. Конструкцията й съдържа над 18 000 метални части и 2 500 000 нита, тежи над 10 000 тона. До върха се стига по 1792 стъпала, което е годината на обявяване на Първата Френска Република. И още: От създаването й насам тя е била пребоядисвана 17 пъти, или по един път на всеки 7 години. Цветовете са били сменяни няколко пъти: отначало кафяво-червено, след това бежово-жълто и последно - бронзово. За да бъде препокрита кулата, са нужни 60 тона боя и 25 бояджии, които да работят повече от една година. \r\nПрез 1966 г. е изстрелян в Космоса съветският космически апарат “Луна 10”, а четири години по-късно, през 1970 г., след 12 години, прекарани в космоса, друг космически апарат - „Експлорър” 1 влиза обратно в земната атмосфера. \r\nВ Албания се провеждат първите многопартийни избори през 1991 г. \r\nНа 31 март са родени: философът Рене Декарт, австрийският композитор Йозеф Хайдн, американският актьор Ричард Чембърлейн. На тази дата умира физикът Исак Нютон. \r\n2018 г.  \r\nПровежда се втори тур на президентските избори в Сиера Леоне. Печели лидерът на опозиционната Народна партия Юлиус Маада Био. \r\n2018 г.  \r\nПрезидентът на Ботсвана Ян Кама подава оставка и предава властта на вицепрезидента Мокветси Масиси.  \r\n2016 г. \r\nД-р Хайнц Фишер, федерален президент на Република Австрия е удостоен с лента „Стара планина“ „за неговите изключително големи заслуги за развитието на българо-австрийските отношения“ \r\n2016г. \r\nЗа първи път в историята на Социалистическа република Виетнам, представителка на нежния пол беше избрана за председател на Народното събрание \r\n2014 г. \r\nМеждународния съд на ООН е постановява, че антарктическата китоловна програма на Япония не е за научни цели и трябва да бъде прекратена. Ловът на китове е традиционен в Япония от XII век и продължава като маскиран за научни изследвания и след 1986 г. когато Международната комисия по лова на китове налага мораториум върху лова с търговски цели. \r\n2013 г. \r\nРъководителят на метежниците Мишел Джотодия се самообявява за президент на Централноафриканската република. \r\n2012 г. \r\nПрезидентът на Мавриций Анеруд Джугнаут подава оставка. \r\n2011 г. \r\nМинистър председателя на Мали Модибо Сидибе подава в оставка. \r\n2010 г. \r\nСтраните подписали Променения договор от Брюксел решават да прекратят договора за Западноевропейският съюз, като всички дейности на западноевропейския съюз постепенно се прекратяват до юни 2011 година \r\n2006 г. \r\nКонституционния съд на Босна и Херцеговина решава, че герба на Република Сръбска се явява дискриминационен спрямо останалите две общности в страната — бошняци и хървати, тъй като в този му вид е сръбски символ. \r\n2005 г. \r\nДепутатите от законодателното събрание на ЕАО (Еврейска автономна област) създават работна група за подготовка към изменения в официалното название на региона. Според тях, думата автономна в названието на ЕАО е анахронизъм, тъй като почти 15 години областта се явява самостоятелен субект на Федерацията. \r\n2005 г. \r\nПринц Албер II поема ръководството на княжество Монако. \r\n2001 г. \r\nОфициално е открито Бразилското метро. \r\n1991 г. \r\nВ Албания се провеждат първите многопартийни избори. От 1991 г. в резултат на промените, обхванали цяла Източна Европа, в Албания е налице “тиха революция”. На 20 април 1991 г. страната е обявена за република. Парламентът се избира за срок от 4 години и има 140 депутати. Сто депутати се избират директно. Четиридесет депутати се избират от листи на партии или коалиции според тяхното представяне в изборите. През 1992 г. за президент е избран Сали Бериша, а през 1996 г. изборите печели демократическата опозиция. На 24 юли 1997 г. за президент е избран Реджеп Мейдани, а за министър-председател - Пандели Майко. На 2 октомври 1998 г. е сформирано правителство. Президент от 24 юли 2002 г. е Алфред Моисиу, а министър председател- Фатос Нано. \r\n1982 г. \r\nПодписан е договор за икономическо, търговско и техническо сътрудничество с Алжир за периода до края на 1985 г. В Алжир е развито производството на вина, южни плодове, памук, маслини, цинк, фосфати и др. Отношенията между България и Алжир датират от периода на борбата за независимост на АДНР (Алжирска Демократична и Народна Република). Дипломатически отношения са установени на 20 март 1962 г. - 3 месеца преди провъзгласяването на независимостта на Алжир. Първият извънреден и пълномощен посланик на Алжир у нас връчва акредитивните си писма на 12 декември 1963 г. До момента няма промени в дипломатическите отношения и ранга на дипломатическите представителства и представители , разменени между Р България и АДНР. \r\n1979 г. \r\nПоследният британски войник напуска Малта — денят е обявен за Ден на свободата. \r\n1970 г. \r\nСлед 12 години, прекарани в космоса, Експлорър 1 влиза обратно в земната атмосфера. Експлорър 1 е проектиран и построен от Реактивната лаборатория JPL, а ракетата-носител Юпитер-С е модифицирана от Армейската балистична ракетна агенция ABMA, за да бъде пригодена да пренесе сателитен товар – в резултат новата ракета става известна с името Джуно 1. Сглобяването на Експлорър 1 и модификацията на Юпитер-С отнемат 84 дена. Преди работата по тях да е приключила, СССР вече изстрелват втория си спътник – Спутник 2 - на 3 ноември 1957 г. Мисията Експлорър 1 способства за откриването на поясите на Ван Алън. \r\nОбщото тегло на спътника е почти 14 килограма, от които 8.3 килограма е инструментариумът. Електрозахранването е предоставено от никелово-кадмиеви химически батерии, които съставят около 40% от цялото тегло. Предоставената електроенергия поддържа високоенергийния предавател в продължение на 31 дена и нискоенергийния предавател в продължение на 105 дена. Експлорър 1 спира предаването на информация на 23 май 1958 г. с изчерпването на батериите си, но остава в орбита повече от 12 години. На 31 март 1970 г. прави възпламенително обратно влизане в атмосферата над Тихия океан. Експлорър 1 е първият космически апарат от програмата Експлорър, която към ноември 2004 г. е изстреляла 83 космически сонди. \r\n1966 г. \r\nИзстрелян е съветският космически апарат “Луна 10”. “Луна 10” (“Луник 10”) е непилотирана космическа мисия от съветската програма “Луна”. Апаратът е изстрелян към Луната от платформа в орбита около Земята. Сондата става първият изкуствен сателит на Луната (или на друго (освен Земата) небесно тяло изобщо). Космическият съд влиза в лунна орбита на 3 април 1966 г. и завършва първата си обиколка 3 часа по-късно. С негова помощ са проведени различни изследвания на космическите лъчения, както и на гравитацията на земния спътник. Апаратът предава обратно до Земята Интернационала по време на Двадесет и третия конгрес на КПСС. “Луна 10”, захранван от батерии, е в действие в продължение на 460 обиколки около Луната и провежда 219 активни предавания на информация, преди радиосигналите да прекъснат на 30 май 1966 г. \r\n1917 г. \r\nСАЩ купуват от Дания група острови в Карибско море за $25 млн, които по-късно преименуват на Американски Вирджински острови. \r\n1909 г. \r\nОт 31 март до 15 април се правият опити за преврат на старотурците в Цариград. Опитите са потушени от младотурците с подкрепата на четите на Я. Сандански и Хр. Чернопеев. На 27 април султан Абдул Хамид II е детрониран и заместен от брат си Мехмед V. \r\nМладотурците са членовете на турската националистическа организация “Иттихад ве тераки” (Комитет “Единение и напредък”). Тя е основана в 1889 г. с цел да се бори срещу султанския абсолютизъм и икономическата изостаналост на Османската империя. Организират и провеждат Младотурската революция (1908 г.), след което се отказват от много от своите идеи и на практика продължават политиката на старата султанска Турция. С поражението на Турция в Първата световна война (1914–1918 г.) техният авторитет е силно накърнен и те са отстранени от управлението на страната от Кемал Ататюрк. \r\n1889 г. \r\nСъстои се официалното откриване на Айфеловата кула. Кулата е построена от стоманени конструкции по проект на инж. А. Г. Айфел. Тя символизира развитието на техниката и технологиите през ХIХ век. Височината й е 300 м, а теглото - 9 000 тона. Айфеловата кула има 3 площадки, разположени на височини 53,63 м, 115,73 м и 276,13 м от земята. Върху кулата. са монтирани тв предавателни антени. Заедно с антените общата й височина е 320 м. \r\n1877 г. \r\nПредставители на шестте велики сили подписват в Лондон общ протокол, с който на турското правителство се предлага да започне извършването на реформи в балканските си провинции. \r\n1848 г. \r\nЗапочва общогерманско събрание във Франкфурт на Майн. Представителите на либералната опозиция се обявяват против обявяването на Германия за република. Левите демократи, които нямат голямо политическо влияние в обществото, искат да обявят Германия за децентрализирана конфедеративна република и се опитват да вдигнат въстание в Баден, но то е бързо потушено. На 18 май 1848 г. започва своята работа общогерманско Национално събрание във Франкфурт на Майн, като основната му задача е да изработи нова конституция. Болшинство в това събрание имат либералите центристи. През 1849 г. Франкфуртското събрание създава имперска конституция, запазваща монархиите и границите между германските държави. Имперската корона е предложена на Фридрих Вилхелм IV, но той се отказва от нея. Пруският крал и други монарси отказват да признаят конституцията. Избухналото през пролетта и лятото на 1849 г. въстание в Западна и Южна Германия постепенно затихва и положението е окончателно овладяно от пруските войски. Франкфуртският парламент е разпуснат на 18 юни 1849 г. \r\n1790 г. \r\nМаксимилиан Робеспиер е избран за президент на Якобинския клуб. Той ръководи борбата срещу жирондистите, изразяващи интересите на едрата буржоазия и склонни към съглашателство с аристокрацията. Теоретически обосновава революционно -демократическата диктатура и терора като главно оръжие на революцията. Максимилиан Робеспиер става жертва на заговор на своите политически противници. Осъден е на смърт и е гилотиниран. \r\n1282 г. \r\nВ Палермо избухва въстание срещу французите в Сицилия, известно като Сицилианска вечерня. Въстанието е против Шарл I Анжуйски (на снимката), наложил властта си над Сицилийското кралство през 1268 г. Причините за въстанието са окончателното закрепостяване на селяните, насилията на френските рицари, злоупотребите на длъжностните лица, преместването на столицата от Палермо в Неапол. Повод за бунта стават оскърбленията, отправени към сицилианските жени от френски войници. През април вълненията обхващат целия остров и повечето французи - около 4 000 - са убити. Арагонският крал Педро III е повикан на помощ и пристига в Сицилия през септември 1282 г. Сицилианска вечерня е подпомогната и от византийския император Михаил VIII Палеолог. \r\n1078 г. \r\nВизантийският император Михаил VII е свален от престола след бунт на армията и е назначен за ефески митрополит. Михаил VII Дука е император от 24 октомври 1071 г. Той е племенник на император Константин Х Дука. Наричан е Парапинак - крадец, защото нарежда да се продава жито с по-малка мярка от законната. По време на управлението му Византийската империя е подложена на нападения от норманите в Италия и на селджукските турци в Мала Азия. В западните български земи през 1072 г. избухва бунт начело със скопския болярин Георги Войтех. Михаил VII Дука поддържа добри отношения с папа Григорий VII, но не успява да се съюзи със Запада за борба срещу селджукските турци. На тази дата са родени: \r\n1948 г. \r\nРоден е Ал Гор, вицепрезидент на САЩ, Нобелов лауреат през 2007 г. \r\n1935 г. \r\nРоден е Хърб Алпърт – американски тромпетист, композитор и вокал. Той свири на тромпет от дете, но впоследствие започва да свири на китара. Създава песни в тандем с Лу Адлър. През 1962 г. създава собствена звукозаписна фирма с Джери Мос – “A&M”. Удостоен е със 7 награди “Грамми”. Едно от големите му открития е “Карпентърс” (1970 г.). В края на 70-те години се оказва на гребена на диско-вълната. През 80-те записва със звезди като “Ю Би 40”, Джанет Джексън, Брайън Адамс, “Полис” и др. В началото на 90-те години опитва и хип-хоп. Единственият хит № 1, който пее, е “Keep Your Eye on Me” (1987 г.), по музика на Бърт Бакарак. В последния си албум за “А&М” – “Midnight Sun”, посвещава изпълнението на превърналата се в евъргрийн “Taste of Honey” на Стен Гец, един от последните албуми на големия саксофонист – “Apasionado” (1990 г.) е продуциран лично от Aлпърт. През 1994 г. Алпърт и Мос отново основават собствена фирма – “Almo Sounds”. Албуми: “The Lonely Bull” (1962 г.), “Herb Alpert’s Tijuana Brass, Vol. 2” (1963 г.), “South of Border” (1964 г.), “Whipped Cream & Other Delights” (1965 г.), “Going Places” (1965 г.), “What Now My Love” (1966 г.), “The Beat of the Brass” (1968 г.), “The Brass Is Comin” (1969 г.), “Rise” (1979 г.), “Magic Man” (1981 г.), “Bulish” (1984 г.), “Keep Your Eye on Me” (1987 г.), “Mudnight Sun” (1992 г.), “Second Wind” (1996 г.), “Passion Dance” (1997 г.), “Colors” (1999 г.). \r\n1934 г. \r\nРоден е Джордж Ричард Чембърлейн - американски актьор. Учи в Пелмон Колидж, където за първи път проявява вокални и актьорски данни. В киното е от 1960 г., но печели популярност с участието си в тв сериали. Става световно известен с образа на д-р Килдеър в едноименния сериал на NBC 1961-1966 г., за който получава “Златен глобус”. В театъра работи в “Нощта на игуаната”, “Бащи и синове”, снима се в Англия - в тв сериал “Портрет на една дама” (1968 г.), в психодрамите“Петулия” (1967 г.), “Лудата от Шапо” (1968 г.), в екранизации по Шекспир - “Юлий Цезар” (1970 г.), “Хамлет” (1971 г.), в биографичните филми “Влюбени жени” (1970 г.), “Лейди Каролина Лемб” (1972 г.), в поредица костюмни зрелищни филми - “Тримата мускетари” (1975 г.), “Четиримата мускетари” (1976 г.), “Сирано дьо Бержерак” (1976 г.), “Желязната маска” (1977 г.), “Пантофката и розата” (1978 г.), повтаряйки успеха на знаменития си предшественик във Великобритания Джон Баримор. Участва в австралийската драма “Последната вълна” (1978 г.), в популярния филм-катастрофа “Ад под небето” (1974 г. ). Нов етап в актьорската му кариера по пътя на творческата зрелост и майсторство се явяват знаменитите му тв изяви през 80-те год. - “Шогун” (1980 г. , “Златен глобус”), “Птиците умират сами” (1983 г., “Златен глобус”), “Валенберг - разказ за героя” (1984 г.), “Мечтата Запад” (1986 г.), “Кук и Пири” (1986 г.), “Казанова” (1987 г.), “Самоличността на Борн” (1988 г.), “Страх за кожата” (1990 г.). Участва още в “Телефонно убийство” (1987 г.), “Хищна птица” (1993 г.), “Изгубената дъщеря” (тв, 1997 г.), “Река, в която да се удавиш” (1997 г.), “Павилионът” (1999 г.). \r\n1906 г. \r\nРоден е Синъитиро Томонага - японски физик теоретик. През 1929 г. завършва университета в Киото. Работи в Научноизследователския институт по физика и химия под ръководството на Й. Нишин и в Лайпциг при В. Хайзенберг. От 1941 г. е професор в университета в Токио. Автор е на редица разработки по теория на неутроните, магнетизма и квантовата теория на полето. На Томонага принадлежи релативистка инвариантна формулировка на квантовата теория на вълновите полета. Лауреат е на Нобелова награда за 1965 г. \r\n1871 г. \r\nРоден е Артър Грифит – ирландски политик. По професия той е журналист. Един от основателите на “Шин Фейн” и лидер на дясното крило на партията. През 1910-1917 г. е председател, а след това заместник-председател на партията. Грифит не взема участие в Ирландското въстание през 1916 г. По време на партизанската война срещу Великобритания през 1919-1921 г. е в затвора, откъдето води преговори с английското правителство. На 6 декември 1921 г. Грифит подписва англо-ирландския договор за обособяване на териториите Южна и Централна Ирландия (свободната държава Ейре) при запазване на английското владение над Северна Ирландия. През януари 1922 г. става президент на новата държава и организира разправата с противниците на договора. \r\n1635 г. \r\nРоден е Джон Патрик Гордон (Петър Иванович) - руски генерал и контраадмирал, по народност шотландец. Известно време той служи в шведската и полската армия. През 1661 г. постъпва на служба в Русия и става военен наставник на Петър I Велики. Участва в Чигеринските (1676-1678 г.) и Кримските (1687 г., 1689 г.) походи на руската армия. Като командир на Бутирския полк през 1689 г. поддържа Петър I и му помага да победи сестра си София. Гордон е един от първите чуждестранни учители, помощници и съратници на Петър I при създаването на редовна армия и извършването на реформи. Командва отряд и ръководи обсадните действия в Азовските походи на Петър I (1695-1696 г.), участва и в потушаването на Стрелецкия бунт в Москва (1698 г.). \r\n1596 г. \r\nРоден е Рене Декарт - френски философ, физик, математик и физиолог. Родоначалник е на картезианството. Негова е прочутата аксиома: “Je pense, dons je suis” (“Мисля, следователно съществувам”, “Cogito ergo sum”). Декарт прави важни открития в много области на съвременното научно познание. Подхожда исторически към произхода и строежа на Вселената, създава аналитичната геометрия, формулира закон за рефракцията на лъчите на светлината и др. Отстоява своите идеи в спорове с видни философи на своето време, като Т. Хобс и П. Гасенди. Най-известните философски произведения на Декарт са: “Правила за ръководство на ума”, написано през 1628 г., но публикувано посмъртно през 1701 г., “Разсъждение за метода” (1637 г.), “Размишления върху първата философия” (1641 г.), “Начала на философията” (1644 г.), “Страстите на душата” (1649 г.). \r\n1519 г. \r\nРоден е Анри II - френски крал от династията Валоа. При неговото управлението продължават войните на Франция за обединение на всички френски територии. Кралят преследва хугенотите, а през 1559 г. издава едикт за смъртно наказание на еретиците. Съюзява се с немските протестантски князе и воюва срещу император Карл V. През 1559 г. в Като Камбрези Анри II подписва мирен договор, в резултат на който приключват Италианските войни. Умира след нещастен случай при рицарски турнир. На тази дата умират: \r\n2016г. \r\nУмира Имре Кертес - унгарски писател, оцелял от Освиенцим и лауреат на Нобелова награда за литература \r\n2016г. \r\nУмира Заха Хадид, британска архитектка - първата жена, спечелила награда \"Прицкер\". \r\n1945 г. \r\nОт тиф умира Ани Франк (родена на 12 юни 1929 г. във Франкфурт). Анелиезе Мари Франк е най-известната жертва на еврейския геноцид, Холокоста, нареден от Адолф Хитлер по време на Втората световна война. Когато немски войски окупират Нидерландия, Ани Франк и семейството й прекарват две години в укриване от нацистите в няколко стаи, защитавани от приятели-неевреи. Семейство Франк са открити през август 1944 г. и са изпратени в концентрационни лагери. Една година по-късно Ани Франк умира по време на епидемия от тиф в лагера Берген-Белсен близо до Хановер. Личният й дневник е публикуван през 1947 г. в Нидерландия под заглавието “Het Achterhuis”. Дневникът е преведен на повече от 50 езика и са продадени милиони копия от него. По-известна като “Дневникът на Ани Франк”, книгата продължава да е в печат по цял свят. Театрална версия на сюжета е поставена в Бродуей през 1955 г. и печели награда Пулицър. През 1997 г. преработена версия на пиесата е поставена отново в Бродуей, като ролята на Ани е дадена на Натали Портман. \r\n1917 г. \r\nУмира Емил Адолф фон Беринг - германски бактериолог и имунолог. Роден е през 1854 г. Работи заедно с Китасато в лабораторията на Кох в Берлин и от 1895 г. е професор по хигиена в Марбург. Пионер в серумната терапия, следващ работата на П. П. Е. Ру, Беринг демонстрира имунизация срещу дифтерия (през 1890 г.) и тетанус (1892 г.) чрез инжекции с антитоксини (термин, който той въвежда), разработени от него в сътрудничество с Китасато. Носител е на Нобелова награда “за Физиология или Медицина” за 1901 г. \r\n1894 г. \r\nУмира Павел Николаевич Яблочков – руски военен инженер, изобретател в областта на електротехниката. Завършва Николаевското инженерно училище през 1866 г. и Техническото галваническо училище в Петербург през 1869 г. Служи в сапьорен батальон в Киевската крепост. Основното изобретение на Яблочков е електрическата лампа, чийто принцип, дъгова лампа без регулатор, разработва през 1875 г. в Москва. Яблочков получава патента за лампата в Париж на 23 март 1876 г. (№ 112 024). Усъвършенства я, внедрява в практиката еднофазния променлив ток, разработва методи за разлагане на светлината и др. През 1879 г. той предлага да се организира централно производство на електроенергия и нейното транспортиране по места. През 1879 г. Томас Едисон усъвършенства електрическата лампа и от 1882 г. започва нейното фабрично производство. През 80-те години Яблочков се занимава с проблемите на производството и разпределението на електрическия ток, конструира електрически машини и различни химически генератори на ток. Участва в електротехническите изложби в Русия, Парижката електротехническа изложба, Първия конгрес на електротехниците. Яблочков е почетен член на Обществото на любителите на естествознанието, антропологията и етнографията в Москва и на Руското техническо общество. \r\n1727 г. \r\nУмира Исак Нютон - английски математик, механик, астроном и физик. През 1668 г. завършва университета в Кеймбридж. От 1672 г. е член на Лондонското кралско дружество, а от 1703 г. е негов президент. През 1699 г. става чуждестранен член на Френската АН. Директор е на Монетния двор на Великобритания от 1699 г. Негови съчинения са “Оптика” (1704 г.), “Математически принципи на натурфилософията” (1687 г.). Нютон разработва независимо от Лайбниц диференциалното и интегралното смятане, открива дисперсията на светлината, хроматичната аберация, изследва интерференцията и дифракцията, развива корпускулярната теория за светлината. Открива основните закони на класическата механика, закона за всеобщото притегляне, създава теория за движението на небесните тела. \r\n1340 г. \r\nУмира Иван I Данилович Калита - московски княз от 1325 г., велик княз на Владимир от 1328 г. Син е на московския княз Даниил Александрович, внук на Александър Невски. Изиграва важна роля за укрепването на Московското княжество и присъединяването на руските земи около Москва, използвайки помощта на Златната орда. Събира данъци за ордата, пресича народното недоволство, организира разправа над политическите си противници. Влиянието му се простира върху значителни територии на Североизточна Русия (Твер, Псков, Новгород и др.). Натрупва огромно богатство (откъдето идва и прозвището му Калита - кесия, портмоне), с което купува земи от чужди княжества и владения. По време на неговото управление Москва се превръща в митрополитски център и в столица на княжеството. \r\n1204 г. \r\nУмира Елинор Аквитанска (родена през 1122 г. в Бордо, Франция) – съпруга последователно на френския крал Луи VІІ и английския крал Хенри ІІ. Двама от синовете й (Ричард и Джон) стават крале на Англия. Първият брак на Елинор Аквитанска е анулиран през 1152 г., когато тя се омъжва за Хенри ІІ, тогава дук на Нормандия. Съпрузите закупуват земя и по този начин и власт, но Елинор заплашва управлението на Хенри, като подстрекава трима от синовете си да направят неуспешен бунт през 1173 г. Хенри хвърля Елинор в затвора за 15 години, но през 1189 г. тя помага на сина си Ричард (Ричард “Лъвското сърце”) да се възкачи на престола. В продължение на дълги години в негово отсъствие Елинор Аквитанска управлява Англия. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.03.31", "title": "Денят 31 март световната история"}
{"url": "http://www.focus-news.net/news/2019/03/31/2641060/sakam-da-kazham-makedoniya-zagasen-e-pozharat-v-prirodniya-park-ezerani-kray-prespa.html", "text": "Пожарът, който днес бушува в природния парк \"Езерани\" край Преспа, е погасен, пише македонското електронно издание  “Сакам да кажам“ . \r\nПожарът изгори голяма повърхност с тръстикова и ниска растителност. Освен в парка, голяма част от тръстиката изгоря и в района на  туристическото селище Отесево. Брегът на Преспанското езеро е покрит с пепел. \r\n\"Езерани\" е важна област за размножаване на птиците, където според Плана за управление има 262 хектара тръстика. Тя се счита за пречиствател на вода, местообитание и място за развъждане на диви животни в Езерани. През последните години има случаи на умишлено запалване на тръстиката на неизвестни извършители и се предполага, че по този начин се осигурява по-голямо пространство за паша на добитък. Но на входа на парка, небрежните жители на околните села създават сметища, които лесно се подпалват. \r\nВ \"Езерани\", включително и в частта на Преспанското езеро, има изключително разнообразие от птици. Общият брой на идентифицираните видове е 216, представляващи 66% от птиците на национално ниво, или 42% от общия брой на регистрираните в Европа видове  птици. \r\n„Всички пожари, които горяха в Преспа, бяха локализирани. В „Езерани“ огънят е поставен под контрол. В Галичица бяха направени предпазни пояси, за да не се разпространява огънят. Но остава да се види каква ще бъде ситуацията утре в Националния парк, защото все още има горещи точки, ”каза Ристе Илиевски, командир на пожарната.  Юлиян Марков", "date": "2019.03.31", "title": "„Сакам да кажам“ (Македония): Загасен е пожарът в природния парк „Езерани“ край Преспа"}
{"url": "http://www.focus-news.net/news/2019/03/31/2641050/gerb-i-sds-shte-predstavyat-kandidatite-si-v-evrolistata.html", "text": "ГЕРБ и СДС ще представят кандидатите си за членове на Европейския парламент. Двете партии обявиха, че ще участват заедно в евровота, като СДС ще получи две места в листата. През седмицата станаха ясни и предложените от СДС кандидати за евродепутати - това са Александър Йорданов и Илия Лазаров. Те ще бъдат поставени съответно на 6-о и 17-о място в евролистата. За нейн водач се очаква да бъде издигната еврокомисарят Мария Габриел, която има най-много номинации от структурите на ПП ГЕРБ. Официалното  представяне на всички кандидати ще се състои от от 12.00 часа в зала 6 на НДК.", "date": "2019.03.31", "title": "ГЕРБ и СДС ще представят кандидатите си в евролистата"}
{"url": "http://www.focus-news.net/news/2019/03/31/2641064/burgas-tvorcheska-rabotilnitsa-art-i-fakti-otnovo-shte-se-provede-tk-akve-kalide.html", "text": "С нови интересни занимания ТК „Акве Калиде“ ще зарадва децата в последния мартенски ден. На 31 март в творческите работилници „Арт-И-Факти“ малките посетители ще си изработят съд от съкровище и амулет със зодиакален знак от глина. Това съобщиха от пресцентъра на  Община Бургас . Децата ще моделират от хартия копие на старинен съд, наподобяващ тези от съкровищата на България. Съдът ще декорират със златна или сребърна боя, мъниста и конци. Амулетът ще направят като моделират плочка от бяла глина, върху която ще инкрустират зодиакалния си знак. Него могат да завършат във вид на медальон или ключодържател. \r\nАрт-И-Факти се организира всяка неделя от 11.00 до 13.00 часа. Таксата за участие е 3 лв. за 1 изделие, 4 лв. за двете изделия. Освен изработеното, за спомен от ТК „Акве Калиде“ децата получават безплатно посещение на музея с 3D мапинг филм. \r\nЗа повече информация: +359 882 004 126, akvekalide@gotoburgas.com", "date": "2019.03.31", "title": "Бургас: Творческа работилница „Арт-И-Факти“ отново ще се проведе ТК „Акве Калиде“"}
{"url": "http://www.focus-news.net/news/2019/03/31/2641057/afp-v-turtsiya-se-provezhdat-mestni-izbori.html", "text": "В Турция се провеждат местни избори, предава  AFP . \r\nМестните избори се разглеждат като изпитание за президента Реджеп Тайип Ердоган, въпреки, че неговата партия рискува да загуби кметското място в турската столица Анкара на фона на икономически спад. \r\nИзбирателите трябва да избират кметове, общински съвети и други местни служители. \r\nЕрдоган и неговата Партия на справедливостта и развитието (ПСР) са печелили  след като партията първи път дойде на власт през 2002 г., но този път анализаторите казват, че партията може да загуби Анкара и дори Истанбул. \r\nИзбирателните секции бяха отворени в Диарбекир и други градове в Източна Турция в 7:00 часа българско време, а в Истанбул, Анкара и други градове започват час по-късно. \r\nТова са първите местни избори, след като турците одобриха конституционни реформи през 2017 г, които дадоха  на Ердоган по-широки правомощия и след общи избори миналата година, спечелени от ПСР на Ердоган. \r\nНаблюдатели считат, че ПСР сега е по-уязвима заради рецесията в  икономиката на страната при безработица и инфлация с двуцифрени числа. \r\nДни преди гласуването турската лира отново понижи курса си, предизвиквайки спомени от валутната криза от 2018 г., която сериозно затрудни турските домакинства.  Юлиян Марков", "date": "2019.03.31", "title": "AFP: В Турция се провеждат местни избори"}
{"url": "http://www.focus-news.net/news/2019/03/31/2641061/blagoevgrad-zvezden-final-na-blagoevgrad-bluesjazz-s-teodosiy-spasov-vlatko-stefanovski-hilda-kazasyan-i-zhivko-petrov.html", "text": "Гениалните музиканти Теодосий Спасов и Влатко Стефановски пресъздадоха на сцената на „Blagoevgrad Blues&Jazz” най-хубавите си балкански приказки. Те бяха претворени в етно джаз, който завладя зрителите в препълнената зала „Орфей”. Тя се оказа тясна да побере всички, които искат да се докоснат до магията на двамата виртуози от България и Северна Македония. Това съобщиха от  пресцентъра на Община Благоевград.  Теодосий и Влатко изпълниха вечни и обичани народни македонски песни, които бяха аранжирани в характерния за двамата магьосници стил. „Македонско девойче”, Йовано, Йованке” буквално изправиха на крака публиката. Музикантите представиха за първи път пред зрителите най-новата си музикална пиеса „Дунав блус”.  \r\nЗа втори пореден път на „Blagoevgrad Blues&Jazz” Влатко Стефановски пренесе ценителите на тази музикав тайните на своя хит „Бел кон”. Той и Теодосий Спасов, които са приятели от 20 години, бяха викани няколко пъти на бис от публиката, която трудно се раздели с тях. \r\nТриото на Живко Петров обарова публиката със своята пиеса „Един ден в Благоевград”, посветена на града домакин на уникалния международен музикален фестивал.  \r\nДжаз певицата Хилда Казасян направи финала на третата фестивална вечер изключително силен със своите невероятни изпълнения. Тя се качи на сцената заедно със своя музикален гуру Христо Йоцов и с Биг бенд-Благоевград. „Благодаря от цялата си душа на община Благоевград за поканата. Щастлива съм, че съм тук, където е един от най-добрите бендове в България”, сподели тя.  \r\nЗвездното присъствие на тазгодишното пето юбилейно издание „Blagoevgrad Blues&Jazz” го превърна в запазена и разпознаваема марка на музикалната сцена в страната, както и зрителите, които препълниха зала „Орфей” в парк „Македония” в съботната и последна вечер на фестивала. Многобройната публика вдъхнови допълнително участниците, които изляха душата си на сцената. Фестивалът безспорно е един от най-успешните културни проекти на Община Благоевград, който ценителите на блуса и джаза припознават и обичат.", "date": "2019.03.31", "title": "Благоевград: Звезден финал на „Blagoevgrad Blues&Jazz” с Теодосий Спасов, Влатко Стефановски, Хилда Казасян и Живко Петров"}
{"url": "http://www.focus-news.net/news/2019/03/31/2641066/sofiya-shte-bade-izvarshen-remont-na-relsoviya-pat-po-marshruta-na-tramvayni-linii-4-5-i-11.html", "text": "Ще бъде извършен ремонт на релсовия път по маршрута на трамвайни линии № 4, 5 и 11. Това съобщиха от пресцентъра на  Столична община . \r\nОт 08.00 часа до 16.00 часа „Столичен електротранспорт“ ЕАД ще извърши текущ ремонт и профилактика на релсовия път и контактно-кабелната мрежа по бул. „Цар Борис ІІІ“ в участъка от трамвайно обръщателно колело „Братя Бъкстон“ до спирка „ул. Райска градина“. \r\nОт 04.30 часа до 16.00 часа трамваите по линии 4,5 и 11 ще се движат по променен маршрут.  \r\nТрамваите по линия № 4 ще се движат от метростанция „Хан Кубрат\" до ж. к. „Бр. Бъкстон“.  \r\nТрамваите по линия № 5 ще се движат от Съдебната палата до обръщателно колело „Бр. Бъкстон”. \r\nТрамваите по линия № 11 ще се движат от кв. „Илиянци” до обръщателното колело „Овча купел”. \r\nСлед 16.00 часа движението на трамваите от линии № 4, 5 и 11 ще се извършва по постоянните им маршрути. \r\nРазкрива се  временна автобусна линия № 5-ТМ с маршрут: кв. „Княжево” (начална и крайна спирки на автобусни линии № 58 и 59), бул. “Цар Борис ІІІ”, надясно по бул. „Братя Бъкстон”, надясно по ул. „Тодор Каблешков” и наляво по бул. „Цар Борис ІІІ”, по маршрута двупосочно с показатели. \r\nАвтобусите ще спират на съществуващите автобусни спирки „Кв. Павлово”, „Бул. Цар Борис ІІІ”, „Кв. Овча купел” и „Бул. Братя Бъкстон” и на временни спирки в района на трамвайните спирки „Ул. Райска градина”, „Ул. Планинец” и „Бул. Никола Петков” в посока кв. „Княжево“.", "date": "2019.03.31", "title": "София: Ще бъде извършен ремонт на релсовия път по маршрута на трамвайни линии № 4, 5 и 11"}
{"url": "http://www.focus-news.net/news/2019/03/31/2641068/kyustendil-poradi-svlichane-na-zemna-masa-dvizhenieto-na-tretoklasen-pat-623-bobov-dol-zhedna-ot-km-15200-do-km-15270-se-osashtestvyava-v-edna-lenta.html", "text": "Поради свличане на земна маса движението на третокласен път 623 Бобов дол-Жедна от км 15+200 до км 15+270 се осъществява в една лента. Това съобщи за  Радио \"Фокус\" – Пирин  дежурният служител в Областно пътно управление-Кюстендил. Нормално интензивен е трафикът по главен Е-79 и автомагистрала „Струма“ в участъка от областта. Двупосочно движение в една лента се извършва на третокласен път 107 в участъка между село Пастра и Рилски манастир от км 27+700 до км 27+750, поради извършване на аварийно-възстановителни дейности по обрушване на ската.  Участъкът е сигнализиран с пътни знаци. Ограничено за товарни автомобили над 3,5 тона е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nНатали СТЕФАНОВА", "date": "2019.03.31", "title": "Кюстендил: Поради свличане на земна маса движението на третокласен път 623 Бобов дол-Жедна от км 15+200 до км 15+270 се осъществява в една лента"}
{"url": "http://www.focus-news.net/news/2019/03/31/2641067/blagoevgrad-normalno-intenziven-e-trafikat-po-glaven-pat-e-79-vtoroklasen-pat-19-simitli-gotse-delchev-i-am-struma-v-uchastaka-ot-oblastta.html", "text": "Нормално интензивен е трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. Това съобщи за  Радио „Фокус“-Пирин  дежурният служител в Областно пътно управление-Благоевград. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. Срокът за приключване на аварийния ремонт е до 31 юли. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.03.31", "title": "Благоевград: Нормално интензивен е трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта"}
{"url": "http://www.focus-news.net/news/2019/03/31/2641065/stara-zagora-vremenna-organizatsiya-na-dvizhenieto-shte-bade-vavedena-za-provezhdaneto-na-maraton-stara-zagora-2019.html", "text": "Община Стара Загора въвежда временна организация на движението във връзка с провеждане на Маратон „Стара Загора 2019“, за осигуряване на безопасност и спазване на реда за организиране и провеждането му. Това съобщиха от пресцентъра на  Общината . \r\nПоради продължаващи ремонтни дейности има малка промяна на трасето в началната му част. Стартът на Маратон Стара Загора, Полумаратон и дистанцията 10.550 км, точно в 10.00 ч. следващата неделя ще бъде даден пред Община Стара Загора (бул. \"Цар С. Велики\" 107), където ще бъде изграден Техническият информационен център за получаване на стартови пакети. На пресечката с бул. \"Руски\" участниците правят десен завой и продължават до ул. \"Гурко\", където правят ляв завой. На пресечката с бул. \"Патриарх Евтимий\", състезателите правят ляв завой и продължават направо до пресечката с бул. \"Цар Симеон Велики\", където правят десен завой преминавайки в северното платно на булеварда. Маршрутът продължава по бул. \"Цар Симеон Велики\", след което участниците преминават по бул. \"Никола Петков\". В района на магазин „Метро“ правят обратен завой и по същия маршрут се насочват към Община Стара Загора. \r\nЗа времето от 08:00 часа до 16:00 часа на 31.03.2019 г. ще бъде спряно движението на всички видове транспорт по следните улици: \r\n-\tбул. „Руски“,  в отсечката от бул. „Цар Симеон Велики“ до ул. „Генерал Гурко“; \r\n-\tул. „Генерал Гурко“, в отсечката от бул. „Руски” до бул. „Свети патриарх Евтимий”; \r\n-\tбул. „Свети патриарх Евтимий”, в отсечката от ул. „Генерал Гурко” до бул. „Цар Симеон Велики”; \r\n-\tСеверното платно на бул. „Цар Симеон Велики“, в отсечката от бул. „Св. патриарх Евтимий“ по бул. „Никола Петков“, пътен възел път I-5 с път II-66, до източния край на Цветарски център „Разцвета“. \r\n-\tул. „Любен Каравелов“ в отсечката от ул. „Генерал Гурко” до ул. „Св. княз Борис”, без да се ограничава движението по ул. „Генерал Гурко” и ул. „Св. княз Борис”; \r\n-\tул. „Стефан Караджа“ в отсечката от ул. „Генерал Гурко” до ул. „Св. княз Борис”, без да се ограничава движението по ул. „Генерал Гурко” и ул. „Св. княз Борис”; \r\n-\tул. „Ангел Кънчев“ в отсечката от ул. „Генерал Гурко” до ул. „Св. княз Борис”, без да се ограничава движението по ул. „Генерал Гурко” и ул. „Св. княз Борис”; \r\n-\tул. „Подполковник Калитин“  в отсечката от ул. „Генерал Гурко” до ул. „Св. княз Борис”, без да се ограничава движението по ул. „Генерал Гурко” и ул. „Св. княз Борис”. \r\nOбходният маршрут за личен транспорт е както следва: \r\n- за движещите се в посока изток – запад: по пътя за Нова Загора, пътя за с. Колена, от разклона за с. Хрищени, по пътя за с. Колена и пътя за Казанлък I-5; \r\n- за движещите се в посока запад – изток: по бул. „Патриарх Евтимий“ в посока север и посока юг. \r\nOбходният маршрут за обществения транспорт е както следва: \r\nМаршрут: ул. „Димчо Стаев“ – бул. „Ген Гурко“ – ул. „Отец Паисий“ – ул. „Христо Ботев“ – ул. „Ангел Кънчев“ – бул. „Славянски“ – бул. „Никола Петков“: \r\n-\tЛиния № 1, 9, 91 , 92, 94, 96, 13 , 24, 62 и 64 \r\nбул. „Ген. Гурко“ – ул. Отец Паисий“ – ул. „Христо Ботев“ – ул. „Ангел Кънчев“ – бул. „Славянски“ – бул. „Никола Петков“  двупосочно в южното платно и обратно \r\n-\tЛиния № 8 \r\nбул. „Руски“ – ул. „Христо Ботев“ – ул. „Ангел Кънчев“ – бул. „Славянски“ – бул. „Крайречен - преходна дъга от бул. „Славянски“, ул. „Хан Тервел – ул. „Христина Морфова“ /обръщало/ и обратно. \r\n-\tЛиния № 17 и 34 \r\nул. „Отец Паисий“ – ул. „Христо Ботев“ – ул. „Ангел Кънчев“ –– южно пътно платно – северна активна лента на бул. „Славянски“ – южно пътно платно – южна активна лента за движение на бул. „Никола Петков“ – пътен възел за Казанлък на път 1-5 – Хрищенско шосе и обратно; \r\n-\tЛиния № 21 и 33 \r\nбул. „Ген. Гурко“ – ул. Отец Паисий“ – ул. „Христо Ботев“ – ул. „Ангел Кънчев“ – бул. „Славянски“ – бул. „Крайречен- преходна дъга от бул. „Славянски“, ул. „Хан Тервел – ул. „Христина Морфова“ /обръщало/ и обратно; \r\n-\tЛиния № 22 \r\nбул. „Руски“ – ул. „Христо Ботев“ – ул. „Ангел Кънчев“ – бул. „Славянски“ –  двупосочно южно платно на бул. „Никола Петков“ и обратно. \r\n-\tЛиния № 36 и 3, в посока север; \r\nул. „Отец Паисий“ – ул. „Христо Ботев“ – бул. „Патриарх Евтимий“ западното платно в отсечката от ул.“Ген Гурко“ до бул. „Цар Симеон Велики“ и обратно; \r\n-\tЛиния № 51 \r\nул. „Отец Паисий“ – ул. „Христо Ботев“ – надясно по бул. „Патриарх Евтимий“ – на кръговото на бул. „Славянски“ обръща посоката на движение; \r\n-\tЛиния № 65  \r\nул. „Ген. Гурко“ – ул. „Отец Паисий“ – ул. „Христо Ботев“ – бул. „Руски“ – бул. „Славянски“ – бул. „Никола Петков“. \r\n-\tЛиния № 2 ,1 5, 23, в посока север  \r\nВ отсечката от ул. „Гурко“ до бул. „Цар Симеон Велики“ се движат в западното платно на бул. „Патриарх Евтимий“. \r\nДопълнителни спирки: \r\n-\tУл. „Отец Паисий“ до пазарчето на ул. „Ген Гурко“ – 1, 17, 34, 36 и 51; \r\n-\tУл. „Отец Паисий“ западно платно 50 м след кръстовището с ул. „Ген. Гурко“  - № 9,91,92,94,96,13,21,24,33,62,64,65; \r\n-\tУл. „Христо Ботев“ северно и южно платно в района на ул. „Митрополит М. Кусев“ – № 1,9,91,92,94,96,13,17,21,24,33,34,36,51,62,64,65; \r\n-\tУл. „Христо Ботев“ северно и южно платно на пресечната с ул. „Парчевич“ - № 1,9,91,92,94,96,3,8,13,17,21,22,24,33,34,36,51,62,64; \r\n-\tУл. „Христо Ботев“ северно и южно платно на пресечната с ул. „Любен Каравелов“ - № 1,9,91,92,94,96,8,13,17,21,22,24,33,34,62,64. \r\nЦелият поток на транспортни средства за Стара Загора от Нова Загора, ще се отбива от път ІІ-66 ще минава през обходен маршрут с. Колена път IV- 66028 и с. Хрищени път IV- 66032 и след това движението ще се извършва по път І-5. Движението от Хасково за Казанлък и обратно ще минава през обхода на Стара Загора - път І-5. \r\nВодачите трябва да шофират с повишено внимание в указаните участъци и да спазват стриктно вертикалната маркировка. \r\nДвижението ще се нормализира незабавно след приключване на мероприятието, по преценка на служителите пряко ангажирани с охраната на събитието.\t \r\nПолицейските служители от звено „Общинска полиция” – Община Стара Загора, сектор „ООРТП” към отдел „ОП” при ОД на МВР – Стара Загора и длъжностни лица от звено „Общинска охрана, в указаните участъци принудително ще отстраняват паркираните превозни средства, които затрудняват осъществяването на мероприятието.", "date": "2019.03.31", "title": "Стара Загора: Временна организация на движението ще бъде въведена за провеждането на Маратон „Стара Загора 2019“"}
{"url": "http://www.focus-news.net/news/2019/03/31/2641069/tass-zuzana-chaputova-e-noviyat-prezident-na-slovakiya.html", "text": "Зузана Чапутова, адвокат от град Пезинок (Западна Словакия), 45-годишна, бе избрана за държавен глава след втория тур на президентските избори, проведени в събота, предава  TACC . \r\nТя ще стане петият президент на Словакия, след като страната получи независимост през 1993 г. и ще бъде първата жена в историята, която ще ръководи републиката. \r\nНейните президентски задължения ще бъдат прехвърлени от сегашния държавен глава Андрей Кискa на 15 юни. \r\nСъперникът на Чапутова, който изразява либерални възгледи във втория кръг на президентските избори, беше Марош Шефчович, заместник-председател на Европейската комисия по въпросите на енергийния съюз, чиято кандидатура беше активно насърчавана от управляващата партия Словакия, „Социалдемокрация“. \r\nПодкрепата, която гласоподавателите предоставиха на все още малко известен адвокат, която се интересува предимно от местната и регионалната политика, показва сериозен спад в авторитета на социалдемократите сред словаците. \r\nПоражението на Шефчович ще се отрази негативно на рейтинга на управляващата партия и може значително да отслаби позицията й на националната политическа сцена. \r\nЧапутова бе подкрепен от 58,4% от избирателите, участвали в гласуването на втория тур на изборите. Шефчович събра 41,6% от гласовете. Тя поведе в повечето избирателни райони. Жителите на Братислава и района на Братислава (73,74%) гласуваха за нея особено масово. \r\n\"1 055 118 избиратели гласуваха за Чапутова, а 751 924 гласоподаватели гласуваха за Шефчович\", каза източник от Държавната избирателна комисия предТАСС. \r\nИзбирателната активност е 41,8% от 4 450 000 избиратели в републиката, която има население от 5 455 087 граждани. Показателят за активността е най-нисък в цялата история на преките президентски избори, които се провеждат в републиката на всеки пет години.  Юлиян Марков", "date": "2019.03.31", "title": "ТАСС: Зузана Чапутова е новият президент на Словакия"}
{"url": "http://www.focus-news.net/news/2019/03/31/2641070/burgas-initsiativata-burgas-pluva-shte-se-provede-v-park-arena-ozk.html", "text": "С инициативата „Бургас плува“ продължава програмата „Активни и здрави“ на Община Бургас, координирана от Гергана Брънзова. Събитието ще се проведе в „Парк Арена ОЗК“, от 11.00 часа. Това съобщиха от пресцентъра на  Община Бургас . Специален гост ще е хип-хоп и R’n’B изпълнителя VenZy. Програмата на събитието включва запознаване и демонстрации на основните стилове на плуване, игра на водна топка, забавни интерактивни игри, водени от треньори и състезатели по плуване.  \r\n„Елате със семейството си! Нека бъдем активни и здрави!Заявете участие тук. Потвърдилите участие ще имат възможността да се включат в демонстративните и забавни мачове, в които всеки е победител, защото споделя радостта си и емоцията си към играта. Набираме и Екип Доброволци, които да подпомагат организацията! Тези от вас, които изявят желание да станат част от Екип Доброволец, могат да се регистрират тук. Заедно сме по-добри!“, призовават от Общината.  \r\nПо-късно, в 16.00 часа, хип-хоп идолът VenZy ще изпее някои от най- големите си хитове на  откритата малка сцена до часовника, част от инициативата  „БулевАрт“ на Община Бургас. В 16.20 часа рапърът ще поведе кратък крос, в който могат да се включат всички желаещи, до открита сцена „Охлюва“ в Морската градина, където концертът ще продължи.", "date": "2019.03.31", "title": "Бургас: Инициативата „Бургас плува“ ще се проведе в „Парк Арена ОЗК“"}
{"url": "http://www.focus-news.net/news/2019/03/31/2641071/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Спокоен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.03.31", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2019/03/31/2641072/burgas-dvizhenieto-v-uchastaka-varna-burgas-v-rayona-na-s-banya-se-osashtestvyava-pri-stesnenie-na-ednoto-platno-poradi-remont-na-vodostok.html", "text": "Спокойна е пътната обстановка в областта. Пътищата са сухи и нормално проходими, няма затворени пътни участъци, съобщиха за  Радио „Фокус“ – Бургас  от Областно пътно управление. проходите на територията на областта са отворени за движение на всички моторни превозни средства. Температурите на въздуха от минус 1 °  до плюс 8° . Времето е слънчево и предимно ясно. До 31 май е в сила ограничение в участъка Варна – Бургас в района на с. Баня от км 183+920 до км 184+595, където движението се осъществява при стеснение на едното платно поради ремонт на водосток. Работния участък е върху едната пътна лента с дължина до 50 м. Максималната скорост е намалена на 50 км/ч. Безпроблемно се осъществява движението на моторни превозни средства по пътищата в областта. Няма образувани колони от автомобили както по входно-изходните пътни артерии на Бургас, така и по основните пътни артерии в централната градска част. \r\nДеница ДИМИТРОВА", "date": "2019.03.31", "title": "Бургас: Движението в участъка Варна – Бургас в района на с. Баня се осъществява при стеснение на едното платно поради ремонт на водосток"}
{"url": "http://www.focus-news.net/news/2019/03/31/2641073/veliko-tarnovo-ogranichen-za-tovarni-avtomobili-nad-10-tona-e-patyat-debelets-sredni-kolibi-elena.html", "text": "Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на май. От Областно пътно управление – Велико Търново съобщиха за  Радио „Фокус“ – Велико Търново , че обходният маршрут е през Дебелец – Велико Търново – Лясковски кантон – Миндя – Елена и обратно. Условията за пътуване в региона са нормални. Времето е предимно облачно, без валежи и намалена видимост. Настилките са сухи, в по-усойните места има и мокри отсечки. Трафикът е спокоен. Ограничено е движението по пътя между селата Царски извор и Драганово. От км 0+000 до км 5+500 има свлачище, което укрепване ще продължи до 31 май. Обходният маршрут е през Сушица – Драганово. В едната лента с последователно пропускане в двете посоки се осъществява трафикът по път Миндя – Присово. Причината е извършване на основен ремонт. Движението се регулира със светофарна уредба регулировчици. Срокът за приключване на дейностите е до 31 май. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през Сливовица – Горско Ново село – Джулюница. Ремонтни дейности текат по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Отворен за движение е Проходът на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.03.31", "title": "Велико Търново: Ограничен за товарни автомобили над 10 тона е пътят Дебелец – Средни колиби – Елена"}
{"url": "http://www.focus-news.net/news/2019/03/31/2641074/veliko-tarnovo-s-10-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 10 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция в града.  Водният стоеж на реката е 342 см., а температурата на водата 10.4 градуса. Предимно слънчево ще е времето над българския участък на Дунав днес. В часовете около и след пладне повече облаци ще има над централната и източната части на реката. Очаква ни затопляне. Максималните температури ще са между 15° и 17°.", "date": "2019.03.31", "title": "Велико Търново: С 10 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/03/31/2641075/varna-organizira-se-sreshta-razgovor-opoznay-rodniya-kray-istoriya-i-arheologiya-na-galata.html", "text": "Среща-разговор „Опознай родния край! История и археология на „Галата“ предстои да се проведе в последния ден на месеца в Читалище „Васил Левски“ във варненския квартал. Срещата ще започне в 10.00 часа и на нея са поканени всички, които се интересуват от миналото на квартала. Това съобщи за  Радио „Фокус“ – Варна  водещият на лекцията, археологът от Регионалния исторически музей Теодор Роков. По думите му, инициативата е организирана съвместно с преподавателя по история Симеон Кулиш. „Решихме да направим тази форма на комуникация с публика и всеки, който има желание може да дойде. Срещата е подходяща и за деца“, обясни Теодор Роков. Според него, специализираната информация за археологическите проучвания рядко достига до широка публика, а данните, които се тиражират в социалните мрежи и Интернет, не винаги са достоверни. „Идеята е в рамките на не повече от половин час да  разкажа най-любопитните факти от археологическото минало. Избрахме това място, защото то е близо до центъра на града, но е извън тази територия, където има наситеност с археология и разкопки. Дори и сега при ремонтите в града излизат нови находки. А „Галата“ има интересно минало, затова смятаме, че ще се получи интересен разговор на достъпен за неспециалисти език“, обясни още археологът. Според него на срещата са добре дошли и всички любители краеведи от Варна и областта. \r\nДиана СТОЕВА", "date": "2019.03.31", "title": "Варна: Организира се среща-разговор „Опознай родния край!  История и археология на „Галата“"}
{"url": "http://www.focus-news.net/news/2019/03/31/2641077/sofiya-ekipi-na-pss-sa-proveli-aktsiya-za-transportirane-na-50-godishen-mazh-sas-schupen-krak-v-rayona-na-hizha-tintyava.html", "text": "Екипи на ПСС са провели акция за транспортиране на 50-годишен мъж със счупен крак в района на хижа „Тинтява“. Това съобщиха за  Агенция „Фокус“   от  Планинска спасителна служба  (ПСС) към Българския червен кръст. Инцидентът е станал на 30 март в района на хижа „Тинтява“. Екипи на софийския спасителен отряд са оказали помощ на 50-годишен мъж със счупен крак. Бил е предаден на екип от центъра за Спешна медицинска помощ.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nДаяна ДЮЛГЕРОВА", "date": "2019.03.31", "title": "София: Екипи на ПСС са провели акция за транспортиране на 50-годишен мъж със счупен крак в района на хижа „Тинтява“"}
{"url": "http://www.focus-news.net/news/2019/03/31/2641078/varna-zatvoreno-e-lyavoto-platno-na-avtomagistrala-hemus-v-posoka-sofiya-ot-km-389-do-km-400-poradi-remontni-deynosti.html", "text": "Затворено е лявото платно на автомагистрала „Хемус“ в посока София от км 389 до км 400 поради ремонтни дейности. Това съобщиха за  Радио „Фокус“ – Варна  от Агенция „Пътна инфраструктура“. Движението по магистралата в участъка пътен възел „Неофит Рилски“ – Девня се осъществява двупосочно в дясното платно посока София – Варна. Ограничено е качването и слизането от магистралата при пътен възел „Неофит Рилски“, като движението е пренасочено по път I-2 Варна – Шумен. Двупосочно в едното платно се осъществява движението по автомагистрала „Черно море“ от км 0 до км 8 поради ремонти. Преминаването на автомобили в този участък се пренасочва изцяло в платното посока Бургас. Движението по път I-9 в участъка Кранево – Варна при км 83 е ограничено за движение на моторни превозни средства над 10 тона. Обходният  маршрут е през селата Кичево и Оброчище. Водачите на моторни превозни средства трябва да шофират с повишено внимание и съобразена скорост по път III-2902 „Панорама“ – Куманово при 11 км поради неравности на асфалтовата настилка. В този участък е въведено ограничение на скоростта до 30 км/час до края на месец май.  \r\nВремето по Черноморието е ясно, видимостта е добра. Пътните настилки на територията на област Варна са сухи. Условията за пътуване са добри. \r\nБояна АТАНАСОВА", "date": "2019.03.31", "title": "Варна: Затворено е лявото платно на автомагистрала „Хемус“ в посока София от км 389 до км 400 поради ремонтни дейности"}
{"url": "http://www.focus-news.net/news/2019/03/31/2641081/veliko-tarnovo-sveta-vasilieva-liturgiya-se-otsluzhva-v-katedralniya-hram-rozhdestvo-bogorodichno-v-grada-za-krastopoklnonna-nedelya.html", "text": "Света Василиева литургия се отслужва в катедралния храм „Рождество Богородично“ във Велико Търново за Кръстопоклнонна неделя. Богослужението събра десетки миряни и започна с камбанен звън и молитва, предаде репортер на  Радио „Фокус“ – Велико Търново . От олтара бе изнесен Светият Кръст за благословение и поклонение на християните.  \r\nЛитургия се отслужва във всички православни храмове в региона. Според каноните на българската църква третата неделя на Великия пост е именно Кръстоплоклонна. Почитаме паметта на преп. Ипатий, епископ Гангърски. Чрез припомняне на кръстните страдания на Исус Христос по средата на поста Църквата иска да подсили верните в подвига на поста, тъй като почитта, отдавана на Светия Кръст, се предава на самия Исус. Светият Кръст дава сила в подвига на спасението. Някога той е бил средство за най-позорно и жестоко наказание, но след като е осветен със страданията на Христос, той става мощна благодатна сила срещу злото и греха, чест и слава за вярващите. „Кръстът е пазител на цялата вселена, кръстът е красота на Църквата, кръстът е сила на царете, кръстът е твърдиня на верните, кръстът е на ангелите слава, а за демоните – язва“, се пее в църквите всяка сряда и петък.  \r\nЛуиза ТРАНЧЕВА", "date": "2019.03.31", "title": "Велико Търново: света Василиева Литургия се отслужва в катедралния храм „Рождество Богородично“ в града за Кръстопоклнонна неделя"}
{"url": "http://www.focus-news.net/news/2019/03/31/2641080/yordanka-temelkova-krizisen-tsentar-za-nastanyavane-na-bezdomni-ot-dekemvri-sredno-po-150-choveka-na-mesets-preminavaha-prez-tsentara.html", "text": "От декември средно по 150 човека на месец преминаваха през центъра. Това каза директорът на  Кризисния център за настаняване на бездомни хора в кв. „Захарна фабрика“ Йорданка Темелкова в интервю за  Агенция „Фокус“  за равносметката в края на сезона. „От 15 ноември  2018 г. до 31 март 2019 г. в столицата работеше Център за кризисно настаняване на бездомни лица. Столична община осигури подслон за всеки, който е имал нужда и е потърсил такава помощ. Освен това работеше мобилна група  от колеги, които транспортираха бездомни от улиците през зимните нощи“, каза още Темелкова. Директорът на Центъра посочи, че хората останали без дом, с помощта на Столична община са получавали не само покрив над главата си, но и много добри условия в стаи с две, три, четири легла, нови завивки, смяна на бельото два пъти седмично. „Освен това предоставяхме топла вечеря и закуска. А за коледните и новогодишни празници менюто беше такова, на което биха завидели много хора с дом и доходи“, допълни Темелкова.  \r\nДеница КИТАНОВА  Пълния текст на интервюто четете по-късно в „Мнение”", "date": "2019.03.31", "title": "Йорданка Темелкова, Кризисен център за настаняване на бездомни: От декември средно по 150 човека на месец преминаваха през центъра"}
{"url": "http://www.focus-news.net/news/2019/03/31/2641079/pss-dobri-sa-usloviyata-za-turizam-v-planinite.html", "text": "Подходящи са условията за туризъм в планините. Това съобщиха за  Агенция „Фокус“  от  Планинска спасителна служба  (ПСС) към Българския червен кръст. Температурите варират от минус 6 до 3 градуса. В планините е яснo и тихо. Пистите са обработени. Лифтовите съоръжения работят.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nДаяна ДЮЛГЕРОВА", "date": "2019.03.31", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/31/2641084/pazardzhik-dvizhenieto-po-avtomagistrala-trakiya-v-rayona-na-paten-vazel-pazardzhik-se-osashtestvyava-dvuposochno-v-edna-lenta-v-platnoto-posoka-sofiya-poradi-remont.html", "text": "Движението в участъка от км 88 до км 89 на автомагистрала (АМ) „Тракия“, в района на пътен възел (ПВ) „Пазарджик“, се осъществява двупосочно в една лента в платното посока София поради ремонтни дейности на платното посока Бургас. Това съобщи за  Радио „Фокус“ – Пазарджик  дежурният в Областно пътно управление – Пазарджик. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка.  \r\nМогат да се използват алтернативни маршрути. Първи вариант: ПВ „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – път II-37 (Пазарджик) – пътен възел „Пазарджик“ на АМ „Тракия“. Втори вариант: пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – пътен възел „Цалапица“ на „Тракия“. Трети вариант: пътен възел „Калугерово“ – път III-803 (Динката – Драгор) – път II-37 – пътен възел „Пазарджик“ на АМ „Тракия“.  \r\nДвижението от 77 до 78 км  в посока Бургас се ограничава по активна и аварийна лента поради ремонтни дейности на моста над река Тополница при 77 км. Движението се осъществява в изпреварващата лента. Организацията на движение е сигнализирана с пътни знаци. \r\nВаня НИКОЛОВА", "date": "2019.03.31", "title": "Пазарджик: Движението по автомагистрала „Тракия“ в района на пътен възел „Пазарджик“ се осъществява двупосочно в една лента в платното посока София поради ремонт"}
{"url": "http://www.focus-news.net/news/2019/03/31/2641085/faktor-makedoniya-albaniya-zapochna-chistka-v-diplomaticheskite-si-misii-v-chuzhbina.html", "text": "Албанският министър на външните работи и европейските въпроси Гент Чакай стартира цялостно \"прочистване\" на албанските дипломатически мисии по света, пише македонското електронно издание  “Фактор“ . \r\nСпоред официална информация досега 28 души са изтеглени от дипломатическите мисии в Албания. \r\nДвама дипломати в посолството на Албания в Атина - Флориан Нова и Енкела Риза, както и консулът на посолството Артър Порпологу, също бяха заменени. \r\nПонастоящем в посолството има само посланик Арди Хобари, срещу когото е започнала дисциплинарна процедура за скандала с липсващите 100 албански паспорта. Дипломатът Берта Дерхими, която е част от албанската мисия в Европейския съюз, също се завърна в Тирана, както и консулът в Унгария, Марин Мекси, консулът в Дания, Марс Чиджо и съветникът в посолството в Лондон, Пранерва Скана.  \r\n\"След като заех длъжността преди осемдесет дни, създадох работна група, в която подробно бяха описани човешките ресурси на дипломатическата служба на Албания. Някои от тези, които се завръщат в Тирана, надминаха очакванията си за дипломати, докато други не са на необходимото ниво,\" заяви министърът. \r\nЩо се отнася до поредицата от промени в дипломатическите мисии, бившият външен министър и известният университетски професор Арта Даде каза, че \"това, което прави  министърът е незаконно\". Известният албански адвокат и бившият министър на правосъдието Спартак Нела оцени положително тази промяна, като каза, че \"страната страда от мъртва дипломация и че посолствата са срам пред Бога\".  Юлиян Марков", "date": "2019.03.31", "title": "„Фактор“ (Македония): Албания започна „чистка“ в дипломатическите си мисии в чужбина"}
{"url": "http://www.focus-news.net/news/2019/03/31/2641088/gabrovo-remont-se-izvarshva-v-uchastak-ot-patya-mezhdu-sevlievo-i-selo-draganovtsi.html", "text": "Ремонт се извършва в участъка от пътя между Севлиево и село Драгановци от км 0+000 до км 14+600. Строително монтажните работи ще продължат до 22 юни, съобщиха за  Радио „Фокус“ – Велико Търново  от Областно пътно управление – Габрово и посочиха също, че трафикът в региона към момента не е интензивен. Времето е ясно и слънчево. Настилките са сухи. Няма нововъведени ограничения за движение на превозни средства по пътищата в областта. През изминалото денонощие не са регистрирани и тежки инциденти.  \r\nПропаднал участък затруднява движението между селата Селище и Стоките при км 11+675. Мястото е обезопасено и сигнализирано, а укрепването ще продължи до 31 март. Ограничено е движението на автомобили с ширина над 3.3 метра по пътя между селата Кормянско и Малък Вършец поради стеснен участък при моста над река Крапец. На мястото е поставена необходимата сигнализация. Извършва се реконструкция на пътя, която ще продължи до края на месеца. Обходният маршрут е по път III–401 (граница с област Ловеч) – III-403 (Кормянско-Малки Вършец), при км 46+800 - по общинския път до III–403 в село Малки Вършец. Отворен за движение е проходът Шипка, но там остава в сила забраната за тежкотоварни автомобили над 12 тона. Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътя при км 26+444. Извършват се ремонтни дейности, които ще продължат до 31 май. \r\nЛуиза ТРАНЧЕВА", "date": "2019.03.31", "title": "Габрово: Ремонт се извършва в участък от пътя между Севлиево и село Драгановци"}
{"url": "http://www.focus-news.net/news/2019/03/31/2641090/blagoevgrad-vandali-unishtozhiha-novi-peyki-po-bul-sv-sv-kiril-i-metodiy-obshtinata-gi-podnovi-svoevremenno.html", "text": "Поредно посегателство върху общинска собственост бе извършено в Благоевград. Това съобщиха от пресцентъра на  Общината . При извършена проверка е установено, че са счупени три броя от новите пейки, разположени край бул. „Св. Кирил и Методий“. Община Благоевград веднага предприе мерки за възстановяване на щетите. Повредените съоръжения вече са подменени с нови. Пейките бяха поставени преди няколко месеца, по продължение на велоалеите при булеварда, с цел да се осигурят условия за почивка и отдих на жителите и гостите на града. \r\nВ момента в Благоевград се изгражда видонаблюдение, като целта е подобни прояви да бъдат сведени до минимум, а нивото на сигурността на гражданите да бъде повишено. \r\nОбщинското ръководство апелира за отговорно отношение към общинската собственост. Призовават се гражданите, които имат информация за нарушители на реда и вандалски прояви да подават сигнали, както на тел. 112, и на „горещия“ телефон на Община Благоевград 073/ 88 44 34 от понеделник до петък, в работно време.", "date": "2019.03.31", "title": "Благоевград: Вандали унищожиха нови пейки по бул. „Св. св. Кирил и Методий“, Общината ги поднови своевременно"}
{"url": "http://www.focus-news.net/news/2019/03/31/2641091/aleksandar-andreev-i-tanya-tsaneva-sa-izbrani-za-govoriteli-na-tsik.html", "text": "Александър Андреев и Таня Цанева са избрани за говорители на ЦИК. Това сочи справка на сайта на  Централна избирателна комисия . На основание чл. 57, ал. 1 от Изборния кодекс Централната избирателна комисия избира за говорители на Централната избирателна комисия следните членове: Александър Андреев Андреев и Таня Анчева Цанева.", "date": "2019.03.31", "title": "Александър Андреев и Таня Цанева са избрани за говорители на ЦИК"}
{"url": "http://www.focus-news.net/news/2019/03/31/2641076/unian-ukrayna-zapochnaha-prezidentskite-izbori-v-ukrayna.html", "text": "Започнаха президентските избори в Украйна, предава украинската агенция  „УНИАН“ .  \r\nСпоред избирателния план избирателните секции са отворени в 8.00 часа и ще работят до 20.00 включително местно време, което съвпада с българското. Централната избирателна комисия регистрира 39 кандидати за президент. \r\nОсновните кандидати са настоящият президент Петро Порошенко , който се явява като независим кандидат; Владимир Зеленски, комик, издигнат от партията „Слуга на народа“; Юлия Тимошенко , кандидат на партията „Баткивщина“ и Юрий Бойко, независим кандидат. \r\nВ социологическите проучвания води Зеленски, следван от Тимошенко и Порошенко, но никой от кандидатите засега не се очаква да събере повече от половината от гласовете и да спечели изборите на първия тур. \r\nУкрайна е разделена на 199 избирателни района. Приблизителният брой на избирателните секции, според уебсайта на ЦИК, е 29 888. 101 избирателни секции ще работят в чужбина. В същото време, на 31 декември 2018 г., въз основа на писмо от Министерството на външните работи на Украйна, Централната избирателна комисия елиминира 5 избирателни секции в Русия. ЦИК регистрира 2 хиляди 344 наблюдатели от чуждестранни и международни организации на президентските избори. Повече от 135 хиляди служители на реда ще бъдат ангажирани в осигуряването на обществения ред в Украйна в изборния ден. \r\nСпоред календарния план за дейностите по подготовката и провеждането на президентските избори ЦИК трябва да обяви резултатите от гласуването до 10 април. Ако никой от кандидатите не събере повече от 50% от гласовете днес, 31 март, тогава на 21 април ще се проведе втори тур на изборите с кандидати, които заемат първите две места в първия тур. \r\nВ случай на втори тур ЦИК трябва официално да обяви изборните резултати до 1 май 2019 г., а встъпването в длъжност на новоизбрания президент трябва да се проведе до 31 май.   Юлиян Марков", "date": "2019.03.31", "title": "„УНИАН“ (Украйна): Започнаха президентските избори в Украйна"}
{"url": "http://www.focus-news.net/news/2019/03/31/2641083/tass-aktivnostta-na-izborite-v-ukrayna-e-visoka-ima-opashki-pred-izbiratelnite-sektsii.html", "text": "Активността  на избирателните секции на следващите президентски избори в Украйна, които се провеждат в неделя, е доста висока. Както кореспондентът на  ТАСС  съобщава от една избирателна секция , около 100 души вече са чакали преди отварянето на секцията \r\nИзборите протичат нормално и без инциденти. Според кореспондента хората са решили за кого да гласуват, защото не се задържат пред таблата със снимките на кандидатите. \r\n„Всеки път, когато гласуваме, ние се надяваме на по-добро бъдеще. Може би този път това ще се случи ”, заяви един от избирателите, който се представи като Владимир Федорович в интервю за ТАСС. \r\nТрадиционно по-голямата част от гласоподавателите са възрастни хора. Това може да се дължи на смяната на часовото време в нощта преди изборите. Времето в Киев е топло, а през деня може дори да е горещо, както буквално, така и в преносен смисъл, пише кореспондентът на ТАСС. \r\nВ същото време хората остават в тъмните стаички за много дълго време, тъй като бюлетините не са номерирани, а поради големия брой кандидати - 39, трябва дълго време да търсят своя кандидат.  Юлиян Марков", "date": "2019.03.31", "title": "ТАСС: Активността на изборите в Украйна е висока, има опашки пред избирателните секции"}
{"url": "http://www.focus-news.net/news/2019/03/31/2641093/chez-dade-6-stipendii-na-nay-uspeshnite-uchenitsi-ot-profesionalni-gimnazii-v-zapadna-balgariya-konkursat-stani-stipendiant-na-chez-se-provede-za-sedma-poredna-godina.html", "text": "Шестима ученици от 12 клас на професионалните технически гимназии в Западна България получиха стипендии от ЧЕЗ за учебната 2018-2019 г. в седмото издание на конкурса „Стани стипендиант на ЧЕЗ“ за ученици. Това съобщиха от пресцентъра на  „ЧЕЗ България“ . Състезанието се проведе на три етапа, като финалният кръг се състоя на 29 март в ПГМЕТ – Плевен.  \r\nНа първо място бяха класирани учениците от Професионалната гимназия по механоелектротехника в Плевен, второ място заеха представителите на Професионалната гимназия по механоелектротехника в Пирдоп, а трето – възпитаниците на Професионалната гимназия по техника и електротехника „Христо Ботев“ в Монтана.  \r\n„Желая на всички финалисти в конкурса успешно бъдеще. Всички вие сте победители, само защото стигнахте до финалния етап. Запазете жаждата за знание, добрата енергия и ентусиазма, които ви доведоха тук. Те ще ви направят успешни специалисти в бъдеще“, каза Евгения Накова, директор Човешки ресурси в „ЧЕЗ България“ ЕАД. \r\nВсички 12 участници във финалния кръг на конкурса получиха грамоти от Министерството на образованието и науката и сертификати за участие от „ЧЕЗ България“ ЕАД. Специални поздравления бяха отправени от Албена Тотева, началник на РУО-Плевен, проф. Валентин Колев, декан на Електротехническия факултет на Техническия университет, както и от ръководството на Висшето транспортно училище „Тодор Каблешков“. Те поканиха победителите да кандидатстват в съответните висши учебни заведения с оценката от изпита в състезанието. \r\nКонкурсът  „Стани стипендиант на ЧЕЗ“ е част от графика на националните състезания по професии през учебната 2018–2019 г. на Министерството на образованието и науката. Досега в него са участвали над 850 ученика от 12 клас на професионалните технически гимназии в Западна България, от които 49 са получили стипендии. Някои от финалистите в момента работят в компаниите от Групата ЧЕЗ в България. Повече информация за конкурса, етапите в него и победителите, може да бъде намерена на сайта  .", "date": "2019.03.31", "title": "ЧЕЗ даде 6 стипендии на най-успешните ученици от професионални гимназии в Западна България, конкурсът „Стани стипендиант на ЧЕЗ“ се проведе за седма поредна година"}
{"url": "http://www.focus-news.net/news/2019/03/31/2641094/yordanka-temelkova-krizisen-tsentar-za-nastanyavane-na-bezdomni-vednaga-sled-priklyuchvane-na-sezona-predstoi-osnoven-remont-v-51-vi-blok-kakto-i-osvezhitelen-v-48-i.html", "text": "Веднага след приключване на сезона предстои основен ремонт в 51-ви блок, както и освежителен в 48-и. Това каза директорът на Кризисния център за настаняване на бездомни хора в кв. „Захарна фабрика“ Йорданка Темелкова в интервю за  Агенция „Фокус“  за равносметката в края на сезона. По думите й предстои и подмяна на легловата база със 70 броя легла. Темелкова уточни, че с всеки от настанените лица разговаря социален работник, изготвят се социални оценки и се насочват към Дирекциите за социално подпомагане по адресна регистрация. „Основният проблем е, че част от тях нямат документи за самоличност, от години живеят така, нямат желание да променят начина и качеството си на живот“, коментира тя. По думите й най-често срещаните причини са употребата на алкохол и наркотици, което води до разрив със семейна и приятелска среда, измами, непосилни кредити. „От друга страна това може да се случи с всеки, който наема жилище,  остане известно време без работа и няма близки и роднини, които да го подпомогнат за известно време“, допълни още директорът на центъра.  \r\nДеница КИТАНОВА", "date": "2019.03.31", "title": "Йорданка Темелкова, Кризисен център за настаняване на бездомни: Веднага след приключване на сезона предстои основен ремонт в 51-ви блок, както и освежителен в 48-и"}
{"url": "http://www.focus-news.net/news/2019/03/31/2641089/tass-prezidentat-na-ukrayna-napomni-che-ot-1-april-se-prekratyava-dogovora-za-druzhba-s-rusiya.html", "text": "Президентът на Украйна напомни, че от 1 април се прекратява Договора за дружба с Русия с публикация в социалната мрежа „Фейсбук“ , цитиран от  TACC . \r\n\"Както обещах, от 1 април, след приключването на всички официални процедури, така нареченото базово споразумение с Москва приключва\", написа Порошенко  в изборния ден. \r\nЗа прекратяването на споразумението с Русия, ръководителят на украинската държава благодари на депутатите на Върховната Рада. \"Благодарен съм за демонстрираната държавническа позиция на народните депутати на Украйна, подкрепили инициативата  и гласували съответния закон през декември миналата година\", написа той. \r\nДоговорът за приятелство, сътрудничество и партньорство между Русия и Украйна е подписан през май 1997 г. и влезе в сила през април 1999 г. за период от 10 години, с автоматично подновяване за следващите десетгодишни периоди. През септември миналата година Киев уведоми Москва за решението си да не подновява документа.  Юлиян Марков", "date": "2019.03.31", "title": "ТАСС: Президентът на Украйна напомни, че от 1 април се прекратява Договора за дружба с Русия"}
{"url": "http://www.focus-news.net/news/2019/03/31/2641098/varna-uvelichava-se-broyat-na-bolnite-ot-skarlatina-i-varitsela-v-oblastta.html", "text": "Увеличава се броят на болните от скарлатина и варицела във Варна и областта. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. Данните на РЗИ за периода 22 до 28 март показват, че болните от варицела са 139, при 119 за преходната седмица. За същия период на 2018 г. те са били 32. Пациентите със заболяването за изминалата седмица във Варна са 119, а в малките общини на региона – 20. Наблюдава се увеличение и при заболеваемостта от скарлатина, като през тази седмица регистрираните случаи са 24, при 21 за предходната. През същата седмица на 2018 г. случаите също са били 24. \r\nБояна АТАНАСОВА", "date": "2019.03.31", "title": "Варна: Увеличава се броят на болните от скарлатина и варицела в областта"}
{"url": "http://www.focus-news.net/news/2019/03/31/2641096/pazardzhik-kmetat-na-panagyurishte-nikola-belishki-vrachi-natsionalnata-nagrada-za-literaturna-kritika-nesho-bonchev.html", "text": "Кметът на Община Панагюрище Никола Белишки връчи Националната награда за литературна критика „Нешо Бончев” на авторитетния учен и университетски преподавател проф. д. ф. н. Симеон Хаджикосев, съобщиха от  Общината . Лауреатът получи плакет, грамота и парична награда, осигурени от Община Панагюрище.  \r\nТържествената церемония беше част от традиционните Бончеви празници. През тази година се отбелязва и 180-годишнината от създаването на първото светско училище в Панагюрище, чийто правоприемник е СУ „Нешо Бончев”, както и рождението на първия професионален литературен критик на България и патрон на училището – Нешо Бончев. От името на Община Панагюрище кметът подари на СУ „Нешо Бончев” компютър, който да подпомогне учебния процес, и обяви, че Общината подготвя работен проект за изграждане на нова спортна зала в училището.", "date": "2019.03.31", "title": "Пазарджик: Кметът на Панагюрище Никола Белишки връчи Националната награда за литературна критика „Нешо Бончев”"}
{"url": "http://www.focus-news.net/news/2019/03/31/2641082/volen-siderov-ataka-tsvetanov-zaplati-tsenata-na-skandala-toy-e-zhertva-na-antitrampskata-chast-na-rakovodstvoto-na-sasht.html", "text": "Цветанов заплати цената на скандала, той е жертва на антитръмпската част на ръководството на САЩ. Това каза лидерът на \"Атака\" Волен Сидеров в предаването „Денят с Георги Любенов“ по  БНТ . “Цветанов заплати цената на скандала. Аз имам една по-нестандартна версия. Всички знаем, че ударът – журналистическото разследване идва от “Свободна Европа“. Те подновиха това американско радио, навремето то беше собственост на техните служби, после и на Държавния департамент“, припомни Сидеров. “Сега въпросът е защо се поднови радио „Свободна Европа“, за мен обяснението е, че в американските висши кръгове в политиката и в цялата им вихрушка - едната е протръмп, другата е антитръмп. Тези лобита се сблъскват много сериозно. Това е антитръмп лоби, което според мен прави всичко възможно да въздейства върху европейците“, обясни Сидеров. „Цветанов стана жертва на този сблъсък, с американската част от ръководството на тяхната държава, която е антитръмп“, заяви лидерът на „Атака“. Според него Борисов трябва да потърси пряка връзка към президентът Тръмп, защото по думите му премиерът е заобиколен от соросовите структури и те го теглят в неправилна посока.  „Аз не мисля, че Цветанов без Борисов и Борисов без Цветанов не може. Мисля, че му предават прекалено голяма функция и роля на Цветанов като машина за избори. Да, той наистина е организатор на структурите в партията, но аз мисля, че ГЕРБ могат да си направят изборите и с него и без него достатъчно успешно. Не е фатално дори и да не шеф на щаба“, коментира още Волен Сидеров. „Той напусна парламента и това беше цената, която плати за скандала. Другото е въпросът дали тази сделка е законна, сигурно нещата законово са вързани, но работата е чисто морална. Хората, българите са чувствителни на тема лукс и имоти“, допълни той.", "date": "2019.03.31", "title": "Волен Сидеров, „Атака“: Цветанов заплати цената на скандала, той е жертва на антитръмпската част на ръководството на САЩ"}
{"url": "http://www.focus-news.net/news/2019/03/31/2641099/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-1-april.html", "text": "„Софийска вода” временно ще прекъсне водоснабдяването в някои части на столицата на 1 април 2019 г. (понеделник), съобщиха от пресцентъра на  дружеството \r\nВъв връзка с реконструкция на уличен водопровод на ул. „Райна Княгиня“ в кв. „Сеславци“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на квартала. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на площада в кв. „Сеславци“. \r\nВъв връзка с подмяна на сградно водопроводно отклонение на ул. „Златишки проход“ в ж. к. „Стрелбище“ се налага спиране на водоподаването от 10:00 до 17:00 часа на клиентите на „Софийска вода”, живеещи по ул. „Златишки проход“ в участъка от ул. „Нишава“ до ул. „Траянова врата“, по ул. „Златни врата“, от ул. „Котленски проход“ до ул. „Орехова гора“, и на ул. „Косово поле“, бл. 87. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Златни врата“, на ъгъла с ул. „Косово поле“. \r\nВъв връзка с подмяна на сградно водопроводно отклонение на ул. „Владайска“, Център, се налага спиране на водоподаването от 09:00 до 17:00 часа на клиентите на „Софийска вода”, живеещи по ул. „Владайска“, от бул. „Христо Ботев“ до ул. „Ивайло“, и по ул. „Тодор Бурмов“, от ул. „Владайска“ до ул. „Дамян Груев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Владайска“, на ъгъла с бул. „Христо Ботев“. \r\nВъв връзка с изграждане на сградно водопроводно отклонение на ул. „Ворино“ в ж. к. „Белите брези“ се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Ворино“ в участъка от ул. „Кюстендил“ до ул. „Царево село“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Ворино“, на ъгъла с ул. „Царево село“. \r\nВъв връзка с подмяна на сградно водопроводно отклонение на ул. „Панега“ в ж. к. „Триъгълника – Надежда“ се налага спиране на водоподаването от 09:30 до 15:30 часа на клиентите на „Софийска вода”, живеещи по ул. „Панега“, от ул. „Иван Мърквичка“ до ул. „Мрамор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Панега“, на ъгъла с ул. „Мрамор“. \r\nВъв връзка с подмяна на сградно водопроводно отклонение на ул. „Владимир Минков - Лотко“ в кв. „Христо Ботев“ се налага спиране на водоподаването от 09:30 до 17:30 часа на клиентите на „Софийска вода”, живеещи в района на ул. 512. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Владимир Минков - Лотко“ №1. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.03.31", "title": "Софийска вода” временно ще прекъсне водоснабдяването в някои части на столицата на 1 април"}
{"url": "http://www.focus-news.net/news/2019/03/31/2641101/sirennata-sistema-za-ranno-preduprezhdenie-shte-bade-testvana-v-sofiya-burgas-varna-kardzhali-montana-pazardzhik-pleven-plovdiv-smolyan-vratsa-i-rayona-na-aets-kozloduy-na-1-april.html", "text": "Сиренната система за ранно предупреждение и оповестяване на населението в градовете София, Бургас, Варна, Кърджали, Монтана, Пазарджик, Плевен, Пловдив,  Смолян, Враца и в населените места в 30-километровата зона около АЕЦ „Козлодуй“ ще бъде тествана в 13.00 часа на 1 април. Това съобщиха от пресцентъра на  МВР . Излъчваните национални сигнали за тревога и край на тревогата ще бъдат съпътствани и от гласова информация. В тревогата ще участват и интегрираните към националната система локални системи за оповестяване, изградени в обекти, чиято дейност създава опасност от възникване на бедствия.   \r\nОт МВР припомнят, че системата се тества два пъти годишно, в първия работен ден на месец април и на месец октомври, в изпълнение на Наредбата за условията и реда за функциониране на Националната система за ранно предупреждение и оповестяването на органите на изпълнителната власт и населението при бедствия и за оповестяване при въздушна опасност. Целта е проверка на техническото състояние на изградената сиренна система, повишаване уменията за задействане на системата и излъчване на информация на живо, а също и обучение на населението за разпознаване на сигналите.", "date": "2019.03.31", "title": "Сиренната система за ранно предупреждение ще бъде тествана в София, Бургас, Варна, Кърджали, Монтана, Пазарджик, Плевен, Пловдив,  Смолян, Враца и района на АЕЦ „Козлодуй“ на 1 април"}
{"url": "http://www.focus-news.net/news/2019/03/31/2641087/stanislav-ivanov-stoyanov-shte-zaeme-myastoto-na-tsvetan-tsvetanov-kato-naroden-predstavitel-ot-grupata-na-pp-gerb.html", "text": "Станислав  Иванов Стоянов ще заеме мястото на Цветан Цветанов като народен представител от групата на ПП ГЕРБ. Това сочи справка на сайта на  Централната избирателна комисия (ЦИК) .  \r\nС писмо от 29 март 2019 г. в ЦИК е получено Решение на Народното събрание от 29 март 2019 г., с което предсрочно са прекратени пълномощията на Цветан Генчев Цветанов като народен представител от Четвърти изборен район – Великотърновски, издигнат от листата на политическа партия „ГЕРБ“ в 44-то Народно събрание. \r\nС Решение на ЦИК от 30 март 2019 г. Централната избирателна комисия обявява Станислав Иванов Стоянов за народен представител в 44-то Народно събрание от листата на политическа партия „ГЕРБ“ от Четвърти изборен район – Великотърновски. \r\nРешението трябва да се обнародва в „Държавен вестник“.", "date": "2019.03.31", "title": "Станислав  Иванов Стоянов ще заеме мястото на Цветан Цветанов като народен представител от групата на ПП ГЕРБ"}
{"url": "http://www.focus-news.net/news/2019/03/31/2641095/tass-yuliya-timoshenko-glasuva-na-izborite-v-ukrayna.html", "text": "Един от ключовите кандидати за президентските избори в Украйна, лидерът на партията \"Отечество\" Юлия Тимошенко гласува в неделя в избирателна секция в един от лицеите в Киев, предава  TACC . \r\n\"Знаете, че днес Украйна  премести часовника напред към пролетта, аз вярвам, че в същото време ще направим крачка към една успешна, просперираща, европейска Украйна,\" каза тя. \"Смятам, че днес започва нов етап в историята на страната, Считам, че пролетта ще спечели, имам абсолютно убеждение, че Украйна чака промяна. \"  Юлиян Марков", "date": "2019.03.31", "title": "ТАСС: Юлия Тимошенко гласува на изборите в Украйна"}
{"url": "http://www.focus-news.net/news/2019/03/31/2641092/telesur-venetsuela-otnovo-sprya-tokat-vav-venetsuela.html", "text": "Вицепрезидентът по комуникации, туризъм и култура Хорхе Родригес съобщи в събота вечерта, че Венецуела е била ударена от нова вълна от синхронизирани атаки срещу електропроводите, съобщава венецуелската медия  Telesur \r\n\"В опит да подкопаят спокойствието на нашите хора, тези две нападения, извършени на 29 и 30 март се добавят към миналите агресии, точно когато решителните действия на правителството и работниците са постигнали възстановяване на електроснабдяването\" , заяви Родригес, като уточни, че токът във венецуелската столица е спрял около 19:00 часа местно време. \r\nТой добави, че боливарското правителство „ще продължи с усилията си да възстанови стабилността на електрическата мрежа. Ще постигнем възстановяването на оборудването, повредено от северната империя и ще укрепим нашата система, за да я направим непревземаема. \" \r\nПървият саботаж стана на 7 март, когато голяма кибератака на електрическата система на страната доведе до шестдневно спиране на тока в цялата страна.Последвана от втора голяма атака, която се случи в понеделник, 25 март, когато ВЕЦ „Симон Боливар“ бе атакуван два пъти в същия ден, припомня агенцията. \r\n\"През последните две години венецуелската фашистка опозиция е извършила повече от 250 атаки срещу Националната електрическа система\", каза Родригес в сряда, като добави, че подобни опити са били осуетени от венецуелското правителство с различни средства.  Юлиян Марков", "date": "2019.03.31", "title": "Telesur (Венецуела): Отново спря токът във Венецуела"}
{"url": "http://www.focus-news.net/news/2019/03/31/2641102/ekipat-na-fokus-chestiti-parvorodniya-sin-na-redaktora-na-mediyata-mariela-ruseva.html", "text": "Семейството на Информационна агенция „Фокус“ се увеличи с още един член. В 17.29 часа на 30.03.2019г. проплака първородният син на редактора в отдел „Вътрешна информация“ Мариела Русева. Малкият Симеон е с размери 51 см и тежи 3,400 кг. Мариела и близките ѝ благодарят за грижите на специалистите на болничното заведение.  \r\nЦелият екип на „Фокус“ пожелава на малкия Симеон и родителите му Мариела Русева и Илиян Чепелов много здраве, щастие и късмет! Добре дошло в семейството ни, юначе!", "date": "2019.03.31", "title": "Екипът на „Фокус“ честити първородния син на редактора на медията Мариела Русева"}
{"url": "http://www.focus-news.net/news/2019/03/31/2641103/aktsenti-v-predavaneto-chudesata-na-severozapada.html", "text": "В предаването  „Чудесата на Северозапада“ , издание на  Радио „Фокус“ , всяка седмица ви представяме личности, борили се  за освобождението, културното и духовното въздигане на този край. На 31 март артистичният свят отбелязва рождението на един от главните представители на експресионизма, чието изкуство е повлияло на поколения художници след него. Приятел на Амадео Модилиани и Пабло Пикасо, една от най-ярките фигури на предвоенен Париж от началото на 20 век, художникът Жул Паскин е роден преди точно 134 години във Видин. На мястото, където навремето беше родната стряха на Жул, е поставен огромен камък, върху който са издълбани думите: „На това място е бил домът, в който е роден художникът Жул Паскин“. Уличката край съборената родна къща на художника е назована с неговото име, а недалеч от мястото е издигнат и барелеф на твореца... За Жул Паскин и неговото семейство, живяло във Видин, разказва Светлана Кръстева, директор на Държавен архив Видин.  \r\nВ това предаване ви разказваме и за една отдавна забравена история – за чеха Франц Прохазка и за първите филми, които прожектира през 1902 година във Видин.  \r\nВсяка седмица в „Чудесата на Северозапада“ ви разказваме за Северозападния регион, за хората, свързали живота си с този край и допринасящи с делата си за неговия просперитет и развитието му. Сдружение „Враца софтуер общество” продължава да търси съмишленици за своята иновативна за региона кауза и я споделя с все повече хора, които я подкрепят. Вече са направени първите стъпки към обособяване на новото място, което ще е притегателен център за хора и фирми от дигиталната сфера. Те ще могат да работят и стартират свои проекти от Враца, да използват потенциала на региона и да допринесат за неговото развитие. Иван Стрижлев разказва за амбициите на „Враца софтуер общество”, за работата с ученици и за възможността IT компании да отворят свои офиси във Враца, Монтана и Видин един ден, когато в тези градове има достатъчно обучени млади хора и достатъчни условия за това в Северозапада.  Предаването „Чудесата на Северозапада“ се излъчва от 13.00 до 14.00 часа всяка неделя. Водещ е Анна Лозанова.", "date": "2019.03.31", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/03/31/2641105/mvr-trima-dushi-sa-zaginali-a-17-sa-raneni-pri-katastrofi-v-stranata-prez-izminaloto-denonoshtie.html", "text": "Трима души са загинали, а 17 са ранени при 23 тежки катастрофи в страната през изминалото денонощие, съобщиха от  пресцентъра на МВР.  В столицата са станали 26 леки и едно тежко произшествия, при които има един пострадал. От началото на годината загиналите при катастрофи са 108, а ранените – 584.", "date": "2019.03.31", "title": "МВР: Трима души са загинали, а 17 са ранени при катастрофи в страната през изминалото денонощие"}
{"url": "http://www.focus-news.net/news/2019/03/31/2641106/sport-ashli-barti-specheli-parvi-trofey-v-mayami.html", "text": "Ашли Барти спечели първата си титла от сериите „Премиер Мандатори“, както и първа в Маями, след като надигра Каролина Плишкова на финала. Австралийката използва сечения бекхенд и сервиса като основни оръжия и реализира 15 аса, което ѝ донесе крайния успех със 7:6(1), 6:3. \r\nГубейки първия сет, чехкинята изпита огромни проблеми с дишането и с движението, като това я лиши от всякаква съпротива и от трофей № 14 в кариерата ѝ. Плишкова пропусна и шанса да се изкачи до номер 2 в световната ранглиста, но все пак тя се изкачи до № 4. \r\nБарти се реваншира за загубата от чехкинята на US Open миналия сезон и вече води с 3:2 победи в общия баланс.", "date": "2019.03.31", "title": "Спорт: Ашли Барти спечели първи трофей в Маями"}
{"url": "http://www.focus-news.net/news/2019/03/31/2641104/", "text": "Кандидатът за президент на Украйна, представител на партията „Слуга на народа“ Владимир Зеленски, гласува на президентските избори в избирателна секция в Колежа по морско и речно корабоплаване, предава  TACC . \r\n\"Надявам се, че демокрацията ще победи\", каза той пред репортери, след като напусна кабината за гласуване. \r\nПред избирателната секция имаше множество хора, което се обяснява  с интереса на пресата и избирателите, които заобикаляха Зеленски, затруднявайки го да се движи из избирателната секция.  Юлиян Марков", "date": "2019.03.31", "title": "ТАСС: Гласува  кандидатът за президент Владимир Зеленски"}
{"url": "http://www.focus-news.net/news/2019/03/31/2641108/the-times-of-india-razbi-se-samolet-mig-27-na-indiyskite-voennovazdushni-sili-v-severozapadna-indiya.html", "text": "Изтребител МиГ-27 на Индийските военновъздушни сили претърпя катастрофа в неделя в щата Раджастан на северозападната част на страната, пише англоезичното издание   The Times of India. . \r\nИнцидентът се е случил близо до град Джодхпур по време на планов полет. Според вестника, след излитането от военновъздушната база, самолетът  е имал проблеми с двигателя. \r\nСъобщава се, че пилотът е успял успешно да катапултира. Причините за инцидента се разследват от специална комисия.  Юлиян Марков", "date": "2019.03.31", "title": "The Times of india: Разби се самолет МиГ-27 на Индийските военновъздушни сили в Северозападна Индия"}
{"url": "http://www.focus-news.net/news/2019/03/31/2641109/pazardzhik-14-karnavalni-kostyuma-sa-dareni-na-istoricheski-muzey-belovo.html", "text": "14 карнавални костюма са дарени на Исторически музей-Белово, съобщи за  Радио „Фокус“ – Пазарджик  Севдалина Попова, старши специалист в направление „Музейно дело“ в Община Белово. Тя уточни, че дарението е получено в град София, в дома на дарителката – Лиляна Ковачева.  \r\n„Дни преди това, костюмите бяха представени в дефиле и двудневна изложба в Народно читалище „Димчо Дебелянов – 1960“ в столичния квартал „Яворов“. До момента авторката е изработила 247 костюма, като над 120 от тях е дарила на домове за сираци у нас, шила е за внуците си и за деца и внуци на приятели и съкварталци. Този път е решила костюмите да послужат на музея, при работата му с детската публика. Групата от Белово, Лиляна Ковачева посрещна с широка усмивка и цветен разказ за всеки от костюмите – енергия, доброта и вдъхновение носи всеки жест на тази жена. За нас беше приготвила костюм на „феята от Белово“, костюмите на Шах Джахан и любимата му съпруга Мумтаз Махал, царски одежди и такива на градски кокони и палячовци. Полет на въображението и желание да останеш по дълго в детския свят, от който е част нашата дарителка, до това се докоснахме при контакта си с Лиляна Ковачева. И това не е всичко – тя рисува картини върху дантела и сътворява вълшебни приказки за деца, а по професия е инженер, но със сърце отдадено на изкуството и на желание да дарява любов на хората“, обясни Попова. \r\nВаня НИКОЛОВА", "date": "2019.03.31", "title": "Пазарджик: 14 карнавални костюма са дарени на Исторически музей-Белово"}
{"url": "http://www.focus-news.net/news/2019/03/31/2641097/ria-novosti-vitaliy-klichko-glasuva-za-zapazvane-na-evroatlanticheskiya-kurs-na-ukrayna.html", "text": "Кметът на Киев Виталий Кличко гласува на президентските избори в Украйна в неделя сутринта, веднага след откриването на избирателните секции, той пристигна с велосипед, според предаването на украинския телевизионен канал “Прямо”, предава  РИА Новости . \r\nВ разговора с журналистите кметът на Киев отбеляза, че Украйна не трябва да се отклонява от курса си към НАТО и ЕС, за което е дал своя вот. \r\nТой каза, че е говорил с наблюдателите на мястото и им е пожелал всичко най-добро. \"Всички сили са хвърлени, за да се гарантира, че изборите се провеждат спокойно, дойдоха много наблюдатели\", каза кметът.  Юлиян Марков", "date": "2019.03.31", "title": "РИА Новости: Виталий Кличко гласува за запазване на евроатлантическия курс на Украйна"}
{"url": "http://www.focus-news.net/news/2019/03/31/2641113/veliko-tarnovo-kashta-e-goryala-v-pavlikeni-nyama-postradali-pri-intsidenta.html", "text": "Къща е горяла на улица „Димитър Благоев“ в Павликени. Сигнал за инцидента, причинен от детска игра, е подаден на тел. 112 малко след 13.30 часа вчера, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ - Велико Търново. Огънят е унищожил част от мебелите, техника, врати и прозорци. Опушени са и стени, а самата сграда е спасена. Данни за пострадали няма. Пожарът е потушен от екип на пожарната в Павликени.   \r\nПрез изминалото денонощие огнеборците в областта са гасили и шест пожара сухи треви в различни общини от областта. \r\nЛуиза ТРАНЧЕВА", "date": "2019.03.31", "title": "Велико Търново: Къща е горяла в Павликени, няма пострадали при инцидента"}
{"url": "http://www.focus-news.net/news/2019/03/31/2641107/predsedatelyat-na-pp-abv-rumen-petkov-kam-lidera-na-bsp-korneliya-ninova-ne-biva-da-gledash-na-koalitsiya-za-balgariya-kato-na-tehnoimpeks.html", "text": "Скъпа Корнелия, пиша „скъпа“, защото ще струваш прекалено скъпо на БСП и на България. Първото не е мой проблем, но не бива да гледаш на „Коалиция за България“ като на „Техноимпекс“. Това се посочва в коментар във „Фейсбук“ на председателя на ПП АБВ Румен Петков, адресиран до лидера на БСП Корнелия Нинова, който е бил изтрит от Корнелия Нинова и е предоставен на медиите от пресцентъра на  ПП АБВ . \r\n„Как си се сдобила с „Техноимпекс“, знаете ти и Иван Костов.  \r\nКак сте разгонили партиите от „Коалиция за България“, знаете ти, Сашо Радославов (ДСХ), Елена Нонева (ПДС), Катя Атанасова (ОБТ) и Спас Панчев (Земеделците).  \r\nВ „Коалиция за България“ винаги е имало атмосфера на взаимно уважение между равнопоставени политически партии, която ти може би няма да разбереш“, пише още Румен Петков.  \r\nКоментарът е публикуван  .", "date": "2019.03.31", "title": "Председателят на ПП АБВ Румен Петков към лидера на БСП Корнелия Нинова: Не бива да гледаш на „Коалиция за България“ като на „Техноимпекс“"}
{"url": "http://www.focus-news.net/news/2019/03/31/2641112/blagoevgrad-1-632-litsa-i-semeystva-sa-podpomognati-s-mesechna-sotsialna-pomosht-v-oblastta-prez-mesets-fevruari.html", "text": "1 632 лица и семейства са подпомогнати с месечна социална помощ в Благоевградска област по Закона за социално подпомагане и Правилника за неговото прилагане през месец февруари. Това каза пред  Радио „Фокус“-Пирин  Станка Михова, експерт в Регионална дирекция „Социално подпомагане“-Благоевград. По думите й общият размер на финансовата помощ е 145 492 лв. Тя посочи, че съгласно промените в Правилника за прилагане на Закона за социално подпомагане, месечните помощи се отпускат по настоящ адрес.  \r\n„За отпускането на помощта общинските администрации по места организират полагането на общественополезен труд, не по-малко от 14 дни месечно. През месец февруари общественополезен труд е положен от 1 318 лица. Не са насочени да отработват майки, отглеждащи деца до 3-годишна възраст, самотни родители, лица над трудоспособна възраст, бременни след третия месец на бременността и лица с представени протоколи от лекарска констативна комисия. Еднократни помощи по реда на чл. 16 от Правилника за прилагане на Закона за социалното подпомагане, във връзка с възникнал инцидент са отпуснати на 73 лица, в общ размер на 22 425 лв.“, отбеляза експертът.  \r\nСтанка Михова допълни, че семействата със средномесечен доход на човек до 400 лв. получават месечни помощи за отглеждане на дете в пълен размер, а за семействата с доход между 400 и 500 лв., размерът на помощта е 80% от цялата сума. Размерът на помощите за 1 дете е 40 лв., за 2 деца – 90 лв., за 3 деца – 135 лв., за 4 деца – 145 лв., като за всяко следващо дете помощта се увеличава с 20.00 лв. \r\nНатали СТЕФАНОВА", "date": "2019.03.31", "title": "Благоевград: 1 632 лица и семейства са подпомогнати с месечна социална  помощ в областта през месец февруари"}
{"url": "http://www.focus-news.net/news/2019/03/31/2641100/lokalno-makedoniya-provede-se-poredniyat-antipravitelstven-protest-v-belgrad.html", "text": "В събота вечерта се проведе поредният 17-ти антиправителствен протест в Белград \"Един от пет милиона\", който започна от площада пред Философския факултет и приключи пред сградата на правителството в Сърбия, информира македонското електронно издание  “Локално“ . \r\nПред сградата на РТС се проведе спектакълът \"Дневникът Свободна Сърбия\", а протестът завърши с обявяването, че гражданите следващата събота ще бъдат и пред сградата на телевизия „Пинк“. \r\nПротестиращите  призоваха гражданите да се присъединят към тях следващата събота на голям студентски марш от 16 часа, от Студентски град в Нов Белград до сградата на правителството. \r\nПетиция беше подписана и от Военния профсъюз на Сърбия, който призова за \"анулиране на незаконните действия на министъра на отбраната Александър Вулин\". \r\nСред гражданите на протеста са лидерите на Движението „Двери“ Бошко Обрадович и лидерът на Народната партия Вук Йеремич. \r\nПротести \"Един от пет милиона\" в петък и събота бяха проведени в над 25 града и общини в Сърбия.  Юлиян Марков", "date": "2019.03.31", "title": "„Локално“ (Македония): Проведе се поредният антиправителствен протест в Белград"}
{"url": "http://www.focus-news.net/news/2019/03/31/2641117/veliko-tarnovo-82-godishen-mazh-e-postradal-pri-pozhar-v-doma-si-v-gorna-oryahovitsa.html", "text": "82-годишен мъж от Горна Оряховица е пострадал при пожар в дома си. Това съобщи за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. Тя посочи, че вчера той е запалил огън, за да опушва кошерите си. Пламъците са обхванали стопанска постройка и, докато се опитвал да се справи, с тях мъжът получил обгаряния по главата и лицето. \r\nТази нощ в село Момин сбор е горяло и хале на дърводелски цех. Унищожени са 200 кв. м от сградата и котелно помещение. Пострадали няма. Вероятната причина за пожара е късо съединение.", "date": "2019.03.31", "title": "Велико Търново: 82-годишен мъж е пострадал при пожар в дома си в Горна Оряховица"}
{"url": "http://www.focus-news.net/news/2019/03/31/2641110/zhozef-dol-enp-vyarvam-che-obedinenieto-na-gerb-i-sds-shte-e-klyuchovo-za-uspeha-na-enp-na-evropeyskite-izbori-v-balgariya.html", "text": "Вярвам, че обединението на ГЕРБ и СДС ще е ключово за успеха на ЕНП на европейските избори в България. Днес повече от всякога ние можем да покажем, че обединени сме по-силни.  Това се посочва в поздравителен адрес на Жозеф Дол, президент на Европейската Народна Партия, прочетен по време на представянето на кандидатите на ГЕРБ и СДС за евровота, предаде репортер на  Агенция „Фокус“.  \"Поздравление за ГЕРБ и СДС, че отговориха на моя призив за обединение на ЕНП. Вие дадохте пример, че това е силата на ЕНП, вие показахте, че да превъзмогнеш егото за едно по-добро бъдеще на ЕНП е възможно. За силна Европа, която действа и защитава. За Европа, която е справедлива, устойчива. Противни на популистите, ЕНП винаги е работила да изпълни исканията на гражданите на Европа\", заявява още Дол, като подчертава, че българската делегация в групата на ЕНП е много активна. \"Убеден съм във вашата решителност да защитавате идеите на ЕНП\", допълва още той.  \r\nДаяна ДЮЛГЕРОВА", "date": "2019.03.31", "title": "Жозеф Дол, ЕНП: Вярвам, че обединението на ГЕРБ и СДС ще е ключово за успеха на ЕНП на европейските избори в България"}
{"url": "http://www.focus-news.net/news/2019/03/31/2641119/blagoevgrad-mezhdunarodniyat-festival-na-izkustvata-utrinna-zvezda-se-provezhda-v-bansko.html", "text": "Международният фестивал на изкуствата „Утринна звезда“ се провежда в Банско. Това съобщиха за  Радио „Фокус“-Пирин  от отдел „Култура“ към Община Банско. Фестивалът започна вчера – 30 март, и ще продължи до 3 април. Тази година за първи път в рамките на фестивала се провежда Международен творчески лагер под надслов „Бъдещи звезди“. Организатор на международния форум е Сдружение арт академия „Утринна звезда“, а съорганизатор е Община Банско. В рамките на лагера днес ще бъдат проведени семинари по съвременна хореография, хип-хоп, приложно изкуство, пантомима и български народни танци. \r\nНатали СТЕФАНОВА", "date": "2019.03.31", "title": "Благоевград: Международният фестивал на изкуствата „Утринна звезда“ се провежда в Банско"}
{"url": "http://www.focus-news.net/news/2019/03/31/2641121/kristian-vigenin-samo-nie-vodim-debata-za-badeshteto-na-evropa-s-viziya-za-evropa.html", "text": "В продължение на години, министър-председателят Борисов и правителствата  му допускаха Анкара да се държи с България по начин, който изискваше сериозни реакции, заяви секретарят на ПГ на \"БСП за България\" Кристиан Вигенин по БНР. Това съобщиха от пресцентъра на  БСП . Той припомни два от тези случаи - когато е станало дума чия е Тракия и свързаните с въпроса изявления на Ердоган, както и изявлението, свързано с душевните граници на Ердоган. \"Толкова витиевато реагираха министерството на външните работи и премирерът тогава, че това създаде усещането, че могат да се отнасят с нас, както сметнат за добре\", заяви Вигенин. \r\n\"Интересно е да споменем, че в средата на януари в България беше вътрешният министър на Турция - тогава той имаше срещи с министър- председателя, според програмата му е имал есрещи и с Главното мюфтийство. Убеден съм, че въпросите, които сега се обсъждат, са били поставени и тогава. Би било интересно да разберем какви са били разговорите на вътрешния министър, така че десет дни по-късно да се внесат промени в закона\", заяви народният представител. По думите му промените са факт - от една страна, с тях са били отрсочени дълговете на мюфтийството, а от друга - те са позволили чуждо финансиране на вероизповедания. Кристиан Вигенин заяви още, че това обезмисля закона по начина, по който е бил обсъждан на заседание на КСНС при президента. \r\n\"Странно е да се вменява вина на БСП за случващото се, защото тогава ние подкрепихме принципно идеята за държавно финансиране на вероизповеданията, но заедно с това - да бъде спряно външното финансиране. Сега се получава така, че те получават държавно финансиране, а в същото време - остават възможностите за влияние чрез външно финансиране. А знаете, че който плаща, той поръчва музиката\", заяви още той.  \r\nВигенин изрази мнение, че всичко, което правят управляващите, е половинчато и недостатъчно. \"В България се е настанило безвремие, което не дава никаква перспектива на страната. Какво се случва в момента в парламента? Когато нямаш посока и идея какво искаш да постигнеш, не знаеш какви реформи са полезни, единственият ти фокус е да да избуташ още един ден във властта, зарадите самата власт. \"Краят на това правителство се вижда\", категоричен бе той.  \r\nНародният представител засегна и темата с поведението на патриотите, които, по думите му,  са преглъщали идеи и политики, които още от началото на този парламент са били в разрез с разбирането на избирателите им. \"Търсеха си оправдание, но ние отправихме ясен призив да не подкрепят повече властта и да напуснат правителството. Видя се, че патриотите са в управлението единствено заради властта. Направиха няколко изявление в парламента по повод закона за вероизповеданията, и това беше. Тяхното участие в правителството е обратно на вижданията на избирателите им\", каза Вигенин..  \r\nПо повод искането към прокуратурата за проверки във връзка с приетия Закон за вероизповеданията и съмненията за чужда намеса, той коментира, че от БСП очакват реакция и че е нормално той да се самосезира по въпроса. Вигенин припомни още, че БСП е отправила апел и към президента да наложи вето.  \r\n\"Ние заявихме защо излязохме от този парламент. В седмиците след напускането ни се случиха поредица от неща, които само доказаха, че сме били прави\", каза той. Вигенин изрази мнение, че в продължение на години от БСП са опитвали да отстояват позиции и да правят предложения със стратегически дневен ред, но нищо такова не се  е случило.  \"Искаме категорична промяна. От БСП не се занимаваме с битови въпроси, ние атакуваме принципно политиката на ГЕРБ\", категоричен бе социалистът. По думите му обаче битовата страна, свързана с апартаментите на властта е показала афинетът към луксозен начин на живот на управляващите и по-важното - облагодетелстването на определени фирми чрез лобистки закони.  \r\n\"Само ние водим дебата за бъдещето на Европа с \"Визия за Европа\". За нас най-важни са политиките. Нашата листа ще бъде ясна на 14 април\", заключи Вигенин.", "date": "2019.03.31", "title": "Кристиан Вигенин: Само ние водим дебата за бъдещето на Европа с \"Визия за Европа\""}
{"url": "http://www.focus-news.net/news/2019/03/31/2641116/daniela-daritkova-pobedata-na-gerb-na-evropeyskite-izbori-e-nuzhna-za-balgariya-i-za-evropa.html", "text": "Победата на ГЕРБ на европейските избори е нужна и за България, и за Европа. Това каза Даниела Дариткова, председател на ПГ на ГЕРБ при представяне на кандидатите на ГЕРБ и СДС за членове на Европейския парламент, предаде репортер на  Агенция „Фокус“ . „Европа е в сложни времена, тя може да попадне във вакуум, където да намерят място евроскептици“, заяви тя. По думите й Бойко Борисов усеща инстинктите на народа и по този начин може да политическата група може да устои на всички кризи. „Тази победа е нужда не само за нас, тя е важна за България, тя ще бъде важна за Европа“, отбеляза тя.  \r\nДаяна ДЮЛГЕРОВА", "date": "2019.03.31", "title": "Даниела Дариткова: Победата на ГЕРБ на европейските избори е нужна за България и за Европа"}
{"url": "http://www.focus-news.net/news/2019/03/31/2641124/vidin-pohod-sreshtu-diabeta-po-susha-vazduh-i-voda-be-otkrit-v-grada.html", "text": "Поход срещу диабета по суша, въздух и вода бе открит във Видин, предаде репортер на  Радио „Фокус“ – Видин . Походът започна от Крайдунавския парк след водосвет за здраве, отслужен архимандрит Исаак. Участниците потеглиха с мотори, велосипеди, моторни лодки и канута. Маршрутът на похода по вода е по течението на река Дунав – от Видин до Силистра и обратно, през територията на Румъния, а по суша – от Видин до Русе, през Турну Мъгуреле до Калафат. като завръщането във Видин е предвидено за 6 април.  \r\nИнициативата е с международен характер и е подкрепена от български и румънски неправителствени организации. Мартин Петров, председател на неправителствена организация във Видин и общински съветник, посочи, че над 2000 деца в България се борят срещу диабета. „Целта на тази интернационална кампания е да се съберат средства за закупуването на сензори и трансмитери за измерване на кръвната захар и да се покаже контрол и постигане на условно здраве. Цената на един стартов пакет е 350 лв., а сумата е непосилна за Националната здравна каса“, обясни Петров.  \r\nСтартът на похода бе даден от инж. Цветан Асенов, заместник-кмет на Община Видин. На откриването присъстваха заместник-кметът по хуманитарни дейности Венци Пасков и началникът на Регионално управление на образованието – Видин Веселка Асенова, много съмишленици и граждани. Всички имаха възможността да се включат в кампанията, като си закупят тениски и якета с логото на похода, да участват в томбола, а най-голямата атракция бе издигане с привързан въздушен балон. Участие в програмата взеха Ансамбалът за народни песни и танци „Дунав“, Градският духов оркестър и мажоретният състав на СУ „Св. Св. Кирил и Методий“. \r\nАнна ЛОЗАНОВА", "date": "2019.03.31", "title": "Видин: Поход срещу диабета по суша, въздух и вода бе открит в града"}
{"url": "http://www.focus-news.net/news/2019/03/31/2641114/renata-deskovska-makedoniya-popravkite-na-vmro-dpmne-tselyat-da-unishtozhat-spetsializiranata-prokuratura.html", "text": "Измененията на ВМРО-ДПМНЕ целят да унищожат Специализираната прокуратура (СП) и да прекратят всички процеси, твърди министърът на правосъдието Рената Десковска във връзка с 65-те изменения, внесени от опозицията към Закона за прокуратурата., цитира думите и македонският  “Фокус“ . \r\n„С тези изменения СП се унищожава, разследванията, досъдебните процедури и процедурите, предприети от СП, се унищожават. Това не са изменения, които могат да подобрят текста - каза Десковска за TВ21. \r\nТя не е оптимист, че ще бъде постигнато споразумение с ВМРО-ДПМНЕ. \r\n„Не съм голям оптимист за този процес, бих искала ВМРО-ДПМНЕ да ме опровергаят. Ние обаче не се отказваме от процеса на разговори, но съм наясно с интересите, които имат и че те ги поставят над интересите на гражданите“ - каза министърът.  Юлиян Марков", "date": "2019.03.31", "title": "Рената Десковска (Македония): Поправките на ВМРО-ДПМНЕ целят да унищожат Специализираната прокуратура"}
{"url": "http://www.focus-news.net/news/2019/03/31/2641118/yordanka-fandakova-gerb-prez-poslednite-10-godini-sofiya-se-promeni-i-stana-istinska-evropeyska-stolitsa.html", "text": "През последните 10 години София се промени и стана истинска европейска столица. Това каза зам.-председателят на ГЕРБ и кмет на София Йорданка Фандъкова при представяне на кандидатите на ГЕРБ и СДС за членове на Европейския парламент, предаде репортер на  Агенция „Фокус“ . \"Благодарение на европейската солидарност получихме над 2 млрд. евро, които инвестирахме в развитието на София“, изтъкна тя, като посочи, че всичко това, което е получено, трябва да се доказва и отстоява. През последните 10 години София се промени и стана истинска европейска столица“, коментира Фандъкова. По думите й столицата е променила своя облик, както в транспортната сфера, също така е подобрила детските градини и образователната система.  \r\n„Благодарение на целия екип на ГЕРБ в София. Благодаря на нашите евродепутати и еврокомисар“, изтъкна Фандъкова, като обясни, че благодарения на тях градът се развива дигитално. По думите й често политическите опоненти на ГЕРБ изразяват гняв, но според нея отговорите трябва да бъдат давани на гражданите.  Кметът на Бургас Димитър Николов  във видеообръщение заяви: „Желаем от името на Бургаска област успешно представяне на вота. Нека нашата листа ЕНП да победи на изборите, а водещият кандидат да бъде бъдещият председател на Европейския съюз. Успех приятели!“ \r\nДаяна ДЮЛГЕРОВА", "date": "2019.03.31", "title": "Йорданка Фандъкова, ГЕРБ: През последните 10 години София се промени и стана истинска европейска столица"}
{"url": "http://www.focus-news.net/news/2019/03/31/2641122/tsvetan-tsvetanov-gerb-e-partiya-koyato-predlaga-resheniya.html", "text": "ГЕРБ е партия, която предлага решения. Това каза зам.-председателят на ГЕРБ и председател на изборния щаб на партията Цветан Цветанов при представяне на кандидатите на ГЕРБ и СДС за членове на Европейския парламент, предаде репортер на  Агенция „Фокус“ . Той се обърна към сегашния състав на ГЕРБ в Европейския парламент и им благодари за свършената през техния мандат работа. \r\n„Нашите структури в цялата страна направиха номинации, събрани с конкретно гласуване. Винаги съм казвал, че силата на една партия е, когато поддържа кръвоносната система и структурите по места. Благодаря на всички колеги, които поддържаха този граждански диалог“, допълни Цветанов.  \r\nДаяна ДЮЛГЕРОВА", "date": "2019.03.31", "title": "Цветан Цветанов: ГЕРБ е партия, която предлага решения"}
{"url": "http://www.focus-news.net/news/2019/03/31/2641111/ministar-vladislav-goranov-ot-poslednite-evropeyski-izbori-do-sega-minimalnata-rabotna-zaplata-u-nas-e-narasnala-sas-65-srednata-s-blizo-50-a-bvp-s-40.html", "text": "От последните европейски избори до сега минималната работна заплата у нас е нараснала със 65%, средната – с близо 50%, а БВП – с 40%. Това каза  министърът на финансите Владислав Горанов по време на представянето на кандидатите на ГЕРБ и СДС за евровота, предаде репортер на  Агенция „Фокус“.  „Това са постижения, които са плод от една страна на огромните усилия, които полага българското управление в лицето на ГЕРБ, така също и на партньорството с европейските икономики, с които в годините ставаме все по-зависими и по-зависими“, допълни той, като отбеляза, че 85% от българския износ са свързани с ЕС.  \r\n„Нашите политически опоненти няма да допуснат цивилизован дебат за европейските ценности и ще ни връщат във всеки един момент в бита в България, който именно на европейската интеграция и усилията, които сме полагали в последните години, се подобрява значително“, каза още Горанов. „Интеграцията към европейската финансова система и към втората по-значимост валута в света, това ще се отрази на икономиката и на всеки един български гражданин“, заяви той. Владислав Горанов пожела успех на партията за бъдещите европейски избори. \r\nДаяна ДЮЛГЕРОВА", "date": "2019.03.31", "title": "Министър Владислав Горанов: От последните европейски избори до сега минималната работна заплата у нас е нараснала със 65%, средната – с близо 50%, а БВП – с 40%"}
{"url": "http://www.focus-news.net/news/2019/03/31/2641125/todor-donev-mezhdunarodna-asotsiatsiya-po-kibersigurnost-varna-savetvam-potrebitelite-v-internet-da-izpolzvat-razlichni-imeyli-za-lichni-si-nuzhdi-i-biznes-komunikatsiyata-si.html", "text": "Съветвам потребителите в интернет да използват различни имейли за личните си нужди и бизнес комуникациятата си. Това каза в интервю за  Радио „Фокус“ – Варна  Тодор Донев, етичен хакер от Международна асоциация по киберсигурност - Варна във връзка със сигурността в интернет пространството. По думите му част от нещата, които могат да осигурят безопасността на хората в интернет е използването на различни пароли за различните платформи, както и използването на така наречения временен имейл адрес. Той ще им позволи да се регистрират в дадена платформа, но без да компрометират личните си данни, ако не са сигурни в платформата. Временната електронна поща е активна около 10 минути, но тя може да бъде запаметена в браузъра за бъдещо ползване, допълни експертът.  \r\n„Не е задължително да си давате вашия личен имейл навсякъде, където ви го искат. Бъдете недоверчиви към интернет. Той също не ви вярва“, заяви Тодор Донев. Според него, макар че интернет вече е неделима част от живота на повечето хора, те не трябва да спират да си задават въпросите защо и как ще се използва информацията, която те предоставят онлайн. „Ако ви се наложи да се регистрирате в сайт, който не сте сигурни, че е благонадежден и не сте сигурни,че може да опази личната ви информация, просто не я давайте. Използвайте фалшиви данни, използвайте временни имейли“, каза още експертът. Тодор Донев отбеляза, че част от проблемите с изтичането или кражбата на лична информация идва не само от потребителите, а и от самите специалисти, които създават уебсайтове. Той посочи, че много често се разчита на програмисти, които нямат знанията и уменията за дадената задача.  \r\n„Съществуват и такъв тип разработчици, които не са съвсем наясно какъв всъщност е проблема със сигурността в интернет“, каза още той. Тодор Донев даде пример със създаването на BGToll системата за продажба на електронни винетки, която беше компрометирана от хакери при пускането й в употреба. Той заяви, че хората, които са разработили тази система, не са взели под внимание всички гледни точки и възможни пропуски, вместо да използват така наречения „отворен код“. По думите му това би спомогнало за намирането на недостатъците в системата, защото в такива случаи отворения код се разработва от стотици хиляди души по целия свят и минава контрол на стотици компютърни гении. Експертът коментира, че сигурността не е продукт, а процес, който е непрестанен. Той допълни, че подобни проблеми съществуват от 70-те години. Според него се наблюдава положителна тенденция в тази посока, тъй като все по-често се говори за компютърната сигурност сред обществото. \r\nБояна АТАНАСОВА", "date": "2019.03.31", "title": "Тодор Донев, Международна асоциация по киберсигурност – Варна: Съветвам потребителите в интернет да използват различни имейли за лични си нужди и бизнес комуникацията си"}
{"url": "http://www.focus-news.net/news/2019/03/31/2641126/desislava-kostadinova-gerb-apeliram-za-aktivnost-na-grazhdanite-na-predstoyashtite-evroizbori.html", "text": "Апелирам за активност на гражданите на предстоящите евроизбори, каза за  Радио „Фокус“ – Пазарджик  депутатът от ГЕРБ Десислава Костадинова. „Ние започнахме гражданските диалози „Европа в нашия дом“. Нека хората участват в тези диалози. На тези срещи, в които участват министри, депутати, евродепутати, експерти, всеки български гражданин има възможност да чуе най-актуалното в ресора, който го интересува, и, съответно, да отправи своите въпроси. Гражданските диалози се провеждат в различни градове на страната. Ние в Пазарджик вече имахме такъв на тема „Образование“ и смея да твърдя, че той беше много полезен за всички участници в него. Но нека хората бъдат чувствителни и внимателно се вслушват в посланията, които различните партии ще направят за тези избори. Нека си припомняме, че това са избори за Европейски парламент и правим равносметката къде стои днес България в Европа. Защото ние имахме нашето първо и изключително европредседателство. Ежедневно получаваме доказателства от Европа за високата оценка и признанието към работата на нашия премиер Бойко Борисов. Разбира се, всички заедно трябва да стопираме фалшивите новини, да спрем да им обръщаме внимание, защото те се превръщат в реален проблем и пречат на истинските новини да стигнат до повече хора“, коментира Костадинова. \r\nВаня НИКОЛОВА", "date": "2019.03.31", "title": "Десислава Костадинова, ГЕРБ: Апелирам за активност на гражданите на предстоящите евроизбори"}
{"url": "http://www.focus-news.net/news/2019/03/31/2641127/burgas-bez-problemi-se-osashtestvyava-preminavaneto-prez-gkpp-malko-tarnovo.html", "text": "Без проблеми се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният служител на пункта. Към момента няма образувани колони от автомобили на пункта. Преминаването се осъществява без забавяне. \r\nДеница ДИМИТРОВА", "date": "2019.03.31", "title": "Бургас: Без проблеми се осъществява преминаването през ГКПП „Малко Търново“"}
{"url": "http://www.focus-news.net/news/2019/03/31/2641130/pregled-na-mezhdunarodnite-novini-do-13-chasa-agentsiya-fokus.html", "text": "В Турция се провеждат местни избори, предава  AFP . \r\nМестните избори се разглеждат като изпитание за президента Реджеп Тайип Ердоган, въпреки, че неговата партия рискува да загуби кметското място в турската столица Анкара на фона на икономически спад. \r\nИзбирателите трябва да избират кметове, общински съвети и други местни служители. \r\nЕрдоган и неговата Партия на справедливостта и развитието (ПСР) са печелили  след като партията първи път дойде на власт през 2002 г., но този път анализаторите казват, че партията може да загуби Анкара и дори Истанбул. \r\nИзбирателните секции бяха отворени в Диарбекир и други градове в Източна Турция в 7:00 часа българско време, а в Истанбул, Анкара и други градове започват час по-късно. \r\nТова са първите местни избори, след като турците одобриха конституционни реформи през 2017 г, които дадоха  на Ердоган по-широки правомощия и след общи избори миналата година, спечелени от ПСР на Ердоган. \r\nНаблюдатели считат, че ПСР сега е по-уязвима заради рецесията в  икономиката на страната при безработица и инфлация с двуцифрени числа. \r\nДни преди гласуването турската лира отново понижи курса си, предизвиквайки спомени от валутната криза от 2018 г., която сериозно затрудни турските домакинства. \r\n*** Пожарът, който днес бушува в природния парк \"Езерани\" край Преспа, е погасен, пише македонското електронно издание  “Сакам да кажам“ . \r\nПожарът изгори голяма повърхност с тръстикова и ниска растителност. Освен в парка, голяма част от тръстиката изгоря и в района на  туристическото селище Отесево. Брегът на Преспанското езеро е покрит с пепел. \r\n\"Езерани\" е важна област за размножаване на птиците, където според Плана за управление има 262 хектара тръстика. Тя се счита за пречиствател на вода, местообитание и място за развъждане на диви животни в Езерани. През последните години има случаи на умишлено запалване на тръстиката на неизвестни извършители и се предполага, че по този начин се осигурява по-голямо пространство за паша на добитък. Но на входа на парка, небрежните жители на околните села създават сметища, които лесно се подпалват. \r\nВ \"Езерани\", включително и в частта на Преспанското езеро, има изключително разнообразие от птици. Общият брой на идентифицираните видове е 216, представляващи 66% от птиците на национално ниво, или 42% от общия брой на регистрираните в Европа видове  птици. \r\n„Всички пожари, които горяха в Преспа, бяха локализирани. В „Езерани“ огънят е поставен под контрол. В Галичица бяха направени предпазни пояси, за да не се разпространява огънят. Но остава да се види каква ще бъде ситуацията утре в Националния парк, защото все още има горещи точки, ”каза Ристе Илиевски, командир на пожарната. \r\n***  Зузана Чапутова, адвокат от град Пезинок (Западна Словакия), 45-годишна, бе избрана за държавен глава след втория тур на президентските избори, проведени в събота, предава  TACC . \r\nТя ще стане петият президент на Словакия, след като страната получи независимост през 1993 г. и ще бъде първата жена в историята, която ще ръководи републиката. \r\nНейните президентски задължения ще бъдат прехвърлени от сегашния държавен глава Андрей Кискa на 15 юни. \r\nСъперникът на Чапутова, който изразява либерални възгледи във втория кръг на президентските избори, беше Марош Шефчович, заместник-председател на Европейската комисия по въпросите на енергийния съюз, чиято кандидатура беше активно насърчавана от управляващата партия Словакия, „Социалдемокрация“. \r\nПодкрепата, която гласоподавателите предоставиха на все още малко известен адвокат, която се интересува предимно от местната и регионалната политика, показва сериозен спад в авторитета на социалдемократите сред словаците. \r\nПоражението на Шефчович ще се отрази негативно на рейтинга на управляващата партия и може значително да отслаби позицията й на националната политическа сцена. \r\nЧапутова бе подкрепен от 58,4% от избирателите, участвали в гласуването на втория тур на изборите. Шефчович събра 41,6% от гласовете. Тя поведе в повечето избирателни райони. Жителите на Братислава и района на Братислава (73,74%) гласуваха за нея особено масово. \r\n\"1 055 118 избиратели гласуваха за Чапутова, а 751 924 гласоподаватели гласуваха за Шефчович\", каза източник от Държавната избирателна комисия предТАСС. \r\nИзбирателната активност е 41,8% от 4 450 000 избиратели в републиката, която има население от 5 455 087 граждани. Показателят за активността е най-нисък в цялата история на преките президентски избори, които се провеждат в републиката на всеки пет години. \r\n*** Започнаха президентските избори в Украйна, предава украинската агенция  „УНИАН“ .  \r\nСпоред избирателния план избирателните секции са отворени в 8.00 часа и ще работят до 20.00 включително местно време, което съвпада с българското. Централната избирателна комисия регистрира 39 кандидати за президент. \r\nОсновните кандидати са настоящият президент Петро Порошенко , който се явява като независим кандидат; Владимир Зеленски, комик, издигнат от партията „Слуга на народа“; Юлия Тимошенко , кандидат на партията „Баткивщина“ и Юрий Бойко, независим кандидат. \r\nВ социологическите проучвания води Зеленски, следван от Тимошенко и Порошенко, но никой от кандидатите засега не се очаква да събере повече от половината от гласовете и да спечели изборите на първия тур. \r\nУкрайна е разделена на 199 избирателни района. Приблизителният брой на избирателните секции, според уебсайта на ЦИК, е 29 888. 101 избирателни секции ще работят в чужбина. В същото време, на 31 декември 2018 г., въз основа на писмо от Министерството на външните работи на Украйна, Централната избирателна комисия елиминира 5 избирателни секции в Русия. ЦИК регистрира 2 хиляди 344 наблюдатели от чуждестранни и международни организации на президентските избори. Повече от 135 хиляди служители на реда ще бъдат ангажирани в осигуряването на обществения ред в Украйна в изборния ден. \r\nСпоред календарния план за дейностите по подготовката и провеждането на президентските избори ЦИК трябва да обяви резултатите от гласуването до 10 април. Ако никой от кандидатите не събере повече от 50% от гласовете днес, 31 март, тогава на 21 април ще се проведе втори тур на изборите с кандидати, които заемат първите две места в първия тур. \r\nВ случай на втори тур ЦИК трябва официално да обяви изборните резултати до 1 май 2019 г., а встъпването в длъжност на новоизбрания президент трябва да се проведе до 31 май.  \r\n*** Президентът на Украйна напомни, че от 1 април се прекратява Договора за дружба с Русия с публикация в социалната мрежа „Фейсбук“ , цитиран от  TACC . \r\n\"Както обещах, от 1 април, след приключването на всички официални процедури, така нареченото базово споразумение с Москва приключва\", написа Порошенко  в изборния ден. \r\nЗа прекратяването на споразумението с Русия, ръководителят на украинската държава благодари на депутатите на Върховната Рада. \"Благодарен съм за демонстрираната държавническа позиция на народните депутати на Украйна, подкрепили инициативата  и гласували съответния закон през декември миналата година\", написа той. \r\nДоговорът за приятелство, сътрудничество и партньорство между Русия и Украйна е подписан през май 1997 г. и влезе в сила през април 1999 г. за период от 10 години, с автоматично подновяване за следващите десетгодишни периоди. През септември миналата година Киев уведоми Москва за решението си да не подновява документа \r\n*** Вицепрезидентът по комуникации, туризъм и култура Хорхе Родригес съобщи в събота вечерта, че Венецуела е била ударена от нова вълна от синхронизирани атаки срещу електропроводите, съобщава венецуелската медия  Telesur \r\n\"В опит да подкопаят спокойствието на нашите хора, тези две нападения, извършени на 29 и 30 март се добавят към миналите агресии, точно когато решителните действия на правителството и работниците са постигнали възстановяване на електроснабдяването\" , заяви Родригес, като уточни, че токът във венецуелската столица е спрял около 19:00 часа местно време. \r\nТой добави, че боливарското правителство „ще продължи с усилията си да възстанови стабилността на електрическата мрежа. Ще постигнем възстановяването на оборудването, повредено от северната империя и ще укрепим нашата система, за да я направим непревземаема. \" \r\nПървият саботаж стана на 7 март, когато голяма кибератака на електрическата система на страната доведе до шестдневно спиране на тока в цялата страна.Последвана от втора голяма атака, която се случи в понеделник, 25 март, когато ВЕЦ „Симон Боливар“ бе атакуван два пъти в същия ден, припомня агенцията. \r\n\"През последните две години венецуелската фашистка опозиция е извършила повече от 250 атаки срещу Националната електрическа система\", каза Родригес в сряда, като добави, че подобни опити са били осуетени от венецуелското правителство с различни средства. \r\n*** В събота вечерта се проведе поредният 17-ти антиправителствен протест в Белград \"Един от пет милиона\", който започна от площада пред Философския факултет и приключи пред сградата на правителството в Сърбия, информира македонското електронно издание  “Локално“ . \r\nПред сградата на РТС се проведе спектакълът \"Дневникът Свободна Сърбия\", а протестът завърши с обявяването, че гражданите следващата събота ще бъдат и пред сградата на телевизия „Пинк“. \r\nПротестиращите  призоваха гражданите да се присъединят към тях следващата събота на голям студентски марш от 16 часа, от Студентски град в Нов Белград до сградата на правителството. \r\nПетиция беше подписана и от Военния профсъюз на Сърбия, който призова за \"анулиране на незаконните действия на министъра на отбраната Александър Вулин\". \r\nСред гражданите на протеста са лидерите на Движението „Двери“ Бошко Обрадович и лидерът на Народната партия Вук Йеремич. \r\nПротести \"Един от пет милиона\" в петък и събота бяха проведени в над 25 града и общини в Сърбия. \r\n*** Изтребител МиГ-27 на Индийските военновъздушни сили претърпя катастрофа в неделя в щата Раджастан на северозападната част на страната, пише англоезичното издание   The Times of India. . \r\nИнцидентът се е случил близо до град Джодхпур по време на планов полет. Според вестника, след излитането от военновъздушната база, самолетът  е имал проблеми с двигателя. \r\nСъобщава се, че пилотът е успял успешно да катапултира. Причините за инцидента се разследват от специална комисия.", "date": "2019.03.31", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/03/31/2641131/plovdiv-okrazhniyat-sad-shte-gleda-myarkata-za-neotklonenie-na-shofyora-prichinil-katastrofata-s-chetirima-zaginali-na-patya-kalekovets-plovdiv.html", "text": "Окръжен съд - Пловдив ще разгледа искането на Окръжна прокуратура за налагане на мярка за неотклонение спрямо Андон О. от 15.00 часа в зала №2. Това съобщиха от пресцентъра на  Съдебна палата - Пловдив . Срещу него е повдигнато обвинение за това, че  на 27 март т. г. на път II-56, км 94+150 м, при управление на моторно превозно средство – лек автомобил БМВ, е нарушил правилата за движение по пътищата и по непредпазливост е причинил смърт на повече от едно лице, а именно на намиралите се в насрещно движещия се по същото време „Сеат Толедо“ М. М., С. С., С. С. и М. С., престъпление по чл. 343 ал.3 пр. 5 б. Б, пр. 1-во, вр. с ал.1 б. „В“ вр. чл. 342 ал.1 пр. 3-то.", "date": "2019.03.31", "title": "Пловдив: Окръжният съд ще гледа мярката за неотклонение на шофьора, причинил катастрофата с четирима загинали на пътя Калековец-Пловдив"}
{"url": "http://www.focus-news.net/news/2019/03/31/2641134/stanka-mihova-regionalna-direktsiya-sotsialno-podpomagane-blagoevgrad-po-zakona-za-semeyni-pomoshti-za-detsa-prez-yanuari-sa-otpusnati-pomoshti-na-26-023-litsa-i-semeystva-v-oblastta.html", "text": "По закона за семейни помощи за деца и Правилника за неговото прилагане през януари са отпуснати помощи на 26 023 лица и семейства в област Благоевград. Това каза пред  Радио „Фокус“-Пирин  Станка Михова, експерт в Регионална дирекция „Социално подпомагане“-Благоевград. Тя уточни, че общият размер на отпуснатите средства е 2 269 315 лв. По думите й реалният брой на подпомогнатите семейства е 24 982, а на децата, за които е отпусната помощ - 38 776. \r\nМихова посочи, че еднократна помощ при бременност е отпусната в 27 случая, в общ размер от 3 950 лв., а еднократна помощ при раждане на дете - на 199 майки, за общо 80 750 лв. Станка Михова отбеляза, че месечни помощи за дете с трайни увреждания са отпуснати в 786 случая, като общата сумата е 471 800 лв. Тя добави, че целева помощ за безплатно пътуване са получили 120 многодетни майки от Благоевградска област, в общ размер от 5 121 лв. \r\nНатали СТЕФАНОВА", "date": "2019.03.31", "title": "Станка Михова, Регионална дирекция „Социално подпомагане“-Благоевград: По закона за семейни помощи за деца през януари са отпуснати помощи на 26 023 лица и семейства в областта"}
{"url": "http://www.focus-news.net/news/2019/03/31/2641128/evrokomisaryat-mariya-gabriel-shte-bade-vodach-na-listata-na-gerb-i-sds-za-evroizborite.html", "text": "Еврокомисарят Мария Габриел ще бъде водач на листата на ГЕРБ и СДС за предстоящите европейски избори, предаде репортер на  Агенция „Фокус“  . Това съобщи зам.-председателят на ГЕРБ и председател на изборния щаб на партията Цветан Цветанов при обявяване на номинациите. \"Момичето, което предпочете да работи за България и да се върне в България\", представи я Цветанов   \r\nДаяна ДЮЛГЕРОВА", "date": "2019.03.31", "title": "Еврокомисарят Мария Габриел ще бъде водач на листата на ГЕРБ и СДС за евроизборите"}
{"url": "http://www.focus-news.net/news/2019/03/31/2641120/tsvetan-tsvetanov-gerb-26-may-e-klyuchova-data-no-na-27-kogato-se-sabudim-tryabva-da-znaem-dali-ne-sme-napravili-greshka.html", "text": "26 май е ключова дата, но на 27, когато се събудим, трябва да знаем дали не сме направили грешка. Това каза зам.-председателят на ГЕРБ и председател на изборния щаб на партията Цветан Цветанов при представяне на кандидатите на ГЕРБ и СДС за членове на Европейския парламент, предаде репортер на  Агенция „Фокус“ . „26 май е важна ключова дата, но на 27, когато се събудим, трябва да знаем дали не сме направили грешка. Нека на 26 всеки гражданин да оцени това, което беше направено от политици, народни представители в периода на прехода. Това е пътят към НАТО и ЕС“, коментира той. „ГЕРБ, като най-голяма политическа сила, загърби егото си и с ЕНП проведохме един прагматичен диалог със СДС“, припомни Цветанов. По думите му предложенията за кандидати на СДС дават възможност за просперитет. „Днес повече от всякога се нуждаем от обединение“, отбеляза той, като коментира, че ГЕРБ е силна политическа сила, защото тя има необходимите структури на управление – Жени ГЕРБ, предприемачи ГЕРБ и млади фигури.  \r\nДаяна ДЮЛГЕРОВА", "date": "2019.03.31", "title": "Цветан Цветанов, ГЕРБ: 26 май е ключова дата, но на 27, когато се събудим, трябва да знаем дали не сме направили грешка"}
{"url": "http://www.focus-news.net/news/2019/03/31/2641115/vitsepremierat-tomislav-donchev-za-razdelenie-mozhe-da-se-govori-kogato-horata-se-chudyat-kogo-da-sledvat-nie-nyamame-takav-problem.html", "text": "Непрекъснато се опитваме да сме добри, но и добрият омръзва, затова утре трябва да се опитаме да бъдем по-добри, в други ден да бъде още по-добри и да работим заедно. Това каза вицепремиерът Томислав Дончев по време на представянето на кандидатите на ГЕРБ и СДС за евровота, предаде репортер на  Агенция „Фокус“. \r\n„Чу ли сте през последната седмица да коментира отвън, че при нас има разделение. Това се казва травматична проекция – тоест да приписваш на другия собствените си проблеми. Много е удобно да се говори за разделение, по този начин току виж някой не забели проблемите в други политически сили“, коментира Дончев. „За разделение може да се говори, когато хората се чудят кого да следват. Ние имаме ли такъв проблем? – Нямаме“, допълни той. „Ние сме различни, в това е ценността и силата ни“, каза още Дончев. „Победата е почти най-важна, само че целта на победата не е да смачкаш другият. Ние имаме нужда от победа, която е триумф на ценности и идеи“, допълни той.  \r\nДаяна ДЮЛГЕРОВА", "date": "2019.03.31", "title": "Вицепремиерът Томислав Дончев: За разделение може да се говори, когато хората се чудят кого да следват – ние нямаме такъв проблем"}
{"url": "http://www.focus-news.net/news/2019/03/31/2641135/tass-petro-poroshenko-glasuva-na-prezidentskite-izbori.html", "text": "Президентът на Украйна Петро Порошенко гласува на президентските избори. Той пусна бюлетината си в избирателната кутия в Киев, в Клуба на офицерите, предава  AFP . \r\n„Днес гласувах за Украйна, както и за цялото ми семейство и голямото мнозинство украинци“, каза той. Тези избори са едно необходимо условие за движението напред към  Европейския съюз и НАТО, за продължаване на изключително важни реформи, ”- каза Порошенко пред репортери. \r\nТой изрази увереност, че изборите са добре организирани и че нищо няма да попречи на волеизявлението  на гражданите. \r\nОт своя страна той сам обеща да направи всичко възможно, за да \"превърне Украйна във велика страна на свободни, проспериращи и щастливи хора\".  Юлиян Марков", "date": "2019.03.31", "title": "ТАСС: Петро Порошенко гласува на президентските избори"}
{"url": "http://www.focus-news.net/news/2019/03/31/2641123/unian-ukrayna-aktivnostta-na-izborite-kam-1100-chasa-e-16-protsenta.html", "text": "Според Централната избирателна комисия (ЦИК) към 11:00 часа избирателната активност на президентските избори в Украйна през 2019 г. е 16,08%, предава украинската агенция  \r\nСпоред ЦИК, най-активни са избирателите в Кировоградска област, където избирателната активност в момента е 21,62%, а в Запорожска област - 21,1%. На трето място е Черкаска област - 20.05%. В Киев, към 11:00 часа, избирателната активност е 15,52%. Данните са предоставени от 81 от 199 избирателни района. \r\nИзбирателните секции са отворени в 8.00 часа и ще работят до 20.00 часа. Регистрирани са 39 кандидата за президент на Украйна. Изборите са два тура, като втори тур се провежда, ако никой от кандидатите не е събрал повече от 50% от гласовете, като на него се явяват двамата кандидати с най-много гласове и победител става този, който спечели повече гласове.  Юлиян Марков", "date": "2019.03.31", "title": "„УНИАН“ (Украйна): Активността на изборите към 11:00 часа е 16 процента"}
{"url": "http://www.focus-news.net/news/2019/03/31/2641132/koya-e-mariya-gabrieli-spravka-agentsiya-fokus.html", "text": "Мария Габриел е родена на 20 май 1979 г. в Гоце Делчев. През 1997 г. завършва Езикова гимназия „Д-р Петър Берон“, Кюстендил, а през 2001 г. придобива бакалавърска степен по „Българска и френска филология“ в Пловдивски университет „Паисий Хилендарски“.  Продължава образованието си в Института по политически науки в Бордо, Франция, където изучава международни отношения, история на европейските институции, политическа социология, сравнителна политика. Завършва магистратура по „Сравнителна политика и международни отношения“ в Докторската академия по политически науки, Бордо през 2003 г. От 2004 до 2008 г.  е асистент научен изследовател в Института по политически науки в Бордо, Франция. Преподавателската ѝ дейност е свързана с темите за процеса на вземане на решения в ЕС, политическа социология и международни отношения. В екипа е на 2 международни проекта – по Европейска програма Equal 2004 – 2008 „Ценности и икономика – равенството в професионалната дейност и социалната и солидарна икономика“ и Международна изследователска програма „Парламентарното представителство на национално и европейско ниво“ с ръководител Оливие Коста. \r\nПрез 2012 г. се омъжва за Франсоа Габриел, който по това време е част от екипа на председателя на групата на ЕНП в Европарламента Жозеф Дол. През 2015 г. се ражда синът им Жан-Едуард. От 2012 до 2014 г.  е координатор на ЕНП в Комисията по права на жените и равенство между половете на Европейския парламент.  На 19 октомври 2012 г.  Мария Габриел е избрана за заместник-председател на ЕНП жени.  \r\nПрез юни 2013 г. е избрана за „Евродепутат на годината“ в категория „Равенство на половете“. След европейските избори през 2014 г.,  Мария Габриел е зам.-председател на Групата на ЕНП в Европейския парламент по въпросите на Средиземноморието, Близкия изток и Северна Африка и ръководител на българската делегация в Групата на ЕНП. Като зам.-председател на Групата на ЕНП, тя председателства Работната група на ЕНП „Евромед“ и отговаря за връзките на групата със страни от Средиземноморието, Близкия Изток и Северна Африка по приоритетни въпроси като миграцията, сигурността, борбата с тероризма и радикализацията, превенцията на конфликти, правата на жените. Под нейно ръководство е изготвена Стратегическата позиция на ЕНП за Средиземноморието за мандата 2014 – 2019 г. През 2015 г.  Европейската асоциация на агенциите по комуникации ѝ връчва отличието „Евродепутат, защитник на социална кауза“ за приноса ѝ за равенството между половете и правата на жените.  През 2016 г.  получава награда „Евродепутат на годината“ в категория „Развитие“ и орден „Сан Карлос“ на правителството на Колумбия за заслуги към страната в областта на международните отношения и дипломацията. Централно място в извънпарламентарната дейност на Мария Габриел заемат инициативите, насочени към младите хора. Има разкрити общо шест европейски информационни центрове – два в София, Благоевград, Русе, Бургас и Сливен. Чрез тях организира обучения, презентации, кампании, запознаващи младите хора и всички останали граждани с предимствата от членството на България в ЕС. Сред извънпарламентарните инициативи на Мария Габриел се отличават ежегодния национален конкурс на европейска тематика, който организира за ученици, и националната кампания „Читател на годината“. На 10 май 2017 г.  е номинирана от третото правителство на Бойко Борисов за български еврокомисар. На 7 юли 2017 г. е официално назначена в ЕК за еврокомисар по цифровата икономика и общество, след окончателното потвърждение на Съвета на ЕС. Мандатът ѝ изтича на 31 октомври 2019 г. В ресора й влиза не само цифровизацията на ЕС, но също и киберсигурността и авторските права.", "date": "2019.03.31", "title": "Коя е Мария Габриел? (Справка Агенция „Фокус“)"}
{"url": "http://www.focus-news.net/news/2019/03/31/2641137/veliko-tarnovo-namalyava-ikonomicheski-aktivnoto-naselenie-v-oblastta.html", "text": "Намалява икономически активното население във Великотърновска област. Това сочат данни от изготвен анализ на Териториално статистическо бюро – Север, Отдел „Статистически изследвания – Велико Търново“. От отдела съобщиха за  Радио „Фокус“ – Велико Търново , че през 2018 година работещите над 15-годишна възраст е областта са били 109 600. В сравнение с предходната 2017-та намаляват с хиляда души. Коефициентът на икономическа активност е 53%. Общият брой на заетите лица на 15 и повече навършени години през 2018 година в областта е 103 600. 64 900 от тях са със средно образование, 31 300 – с висше образование, и 7 400 - с основно и по-ниско образование. За миналата година хората без трудова заетост в региона са били 5 900, като коефициентът на безработицата е 5.4%, или с 0.8 пункта по-висок от спрямо 2017 г. Хората извън работната сила на 15 и повече навършени години са 97 100, от които 40.8% са мъже и 59.2% – жени. \r\nИкономически активните жители на областта във възрастовата група 15 – 64 години са 106 800, като работещите са 101 000. \r\nХората извън работната сила във възрастовата група 15 – 64 навършени години през 2018 г. са 44 900, от които 42.1% са мъже и 57.9% – жени. \r\nЛуиза ТРАНЧЕВА", "date": "2019.03.31", "title": "Велико Търново: Намалява икономически активното население в областта"}
{"url": "http://www.focus-news.net/news/2019/03/31/2641139/veliko-tarnovo-50-godini-ot-osnovavaneto-si-otbelyazva-mladezhkiya-dom-v-grada-prez-2019-godina.html", "text": "50 години от основаването си отбелязва Младежки дом – Велико Търново през 2019 година. Празничните прояви са планирани за целия месец май, като всички събития, които се организират през настоящата година, са посветени на юбилея, съобщи за  Радио „Фокус“ – Велико Търново  директорът на Младежкия дом Румен Петров. Той уточни, че вече е сформиран специален колектив, който работи върху проекта. Основната група от събития ще се проведе в края на май. Тя ще включва концерти, изложби, театрални спектакли и много изненади. \r\nВ Младежки дом – Велико Търново 524 деца и младежи на възраст от 5 до към 20 години се обучават в различни форми – певчески, танцови, художествени.  \r\nЛуиза ТРАНЧЕВА", "date": "2019.03.31", "title": "Велико Търново: 50 години от основаването си отбелязва Младежкия дом в града през 2019 година"}
{"url": "http://www.focus-news.net/news/2019/03/31/2641129/stanaha-yasni-kandidatite-na-sds-i-gerb-za-chlenove-v-evropeyskiya-parlament.html", "text": "Станаха ясни кандидатите на СДС и ГЕРБ за членове на Европейския парламент, предаде репортер на  Агенция „Фокус“ .  Номинациите бяха представени от зам.-председателят на ГЕРБ и председател на изборнищя щаб на партията Цветан Цветанов. Листата е оглавена от еврокомисаря по цифрова икономика и общество Мария Габриел.  \r\n1. Мария Габриел, ГЕРБ, еврокомисар по цифрова икономика и общество; \r\n2. Андрей Ковачев, ГЕРБ, депутат в настоящия мандат на Европейския парламент;  \r\n3. Андрей Новаков, ГЕРБ, депутат в настоящия мандат на Европейския парламент;  \r\n4. Ева Майдел, ГЕРБ, сегашен европейски депутат в Европейския парламент;  \r\n5. Асим Адемов, ГЕРБ, сегашен европейски депутат в Европейския парламент;  \r\n6. Александър Йорданов, СДС, депутат от Великото народното събрание;  \r\n7. Лиляна Павлова, ГЕРБ, бивш министър на българското председателството на Съвета на ЕС;  \r\n8. Емил Радев, ГЕРБ, сегашен европейски депутат в Европейския парламент;    \r\n9. Ивелина Василева, ГЕРБ, бивш министър на околната среда и водите; \r\n10. Марин Захариев, ГЕРБ, зам.-кмет на Община Смолян;  \r\n11. Д-р Иво Ралчовски, ГЕРБ;  \r\n12. Младен Шишков, ГЕРБ;  \r\n13. Николай Диков, ГЕРБ;  \r\n14. Камен Костов, ГЕРБ;  \r\n15. Йоана Йончева-Фильова, ГЕРБ;  \r\n16. Жечо Станков, ГЕРБ, зам.-министър на енергетиката;  \r\n17. Илия Лазаров, главен секретар на СДС;   Очаквайте подробности.", "date": "2019.03.31", "title": "Станаха ясни кандидатите на СДС и ГЕРБ за членове в Европейския парламент"}
{"url": "http://www.focus-news.net/news/2019/03/31/2641133/evrokomisaryat-mariya-gabriel-balgariya-mozhe-da-bade-obedinitel-na-kauzi.html", "text": "България може да бъде обединител на каузи. Това каза евродепутатът по цифрова икономика и общество Мария Габриел и лидер на листата на СДС и ГЕРБ за явяване в европейските избори, предаде репортер на  Агенция „Фокус“ . „Доверие към мен и към всеки един от кандидатите, но и отговорност. Доверие, но и отговорност. Днес повече от всякога действията и идеите на всеки един от нас трябва да се свързани с ценностите на ЕНП“, обърна тя се към присъстващите като благодари на премиера Борисов за предоставената възможност да бъде водач на листата. „Заедно показахме, че зад думата обединение не се крият користни мисли. Европа се намира в труден момент. Предизвикателството е, че България може да бъде обединител на каузи“, заяви тя. Според нея Европа е на кръстопът и е важно да се противопоставим на дестабилизиращите процеси и решения. „Националният и европейският интерес могат да бъдат взаимодопълващи се. И това го доказахме с българското европредседателство“, припомни Габриел. По думите й за голяма част от хората Европа е далеч някъде в Брюксел, но според нея Европа е тук и сега.  Тя се обърна към всички лидери на листи за европейските избори, като ги помоли да се обединят около общи теми, за да се опази българският интерес. \"За да не позволяваме други да вземат решения вместо нас. България е зеницата на очите ни на Европа. Тя трябва да бъде пазена във всеки един момент“, допълни Габриел. \r\nДаяна ДЮЛГЕРОВА", "date": "2019.03.31", "title": "Еврокомисарят Мария Габриел: България може да бъде обединител на каузи"}
{"url": "http://www.focus-news.net/news/2019/03/31/2641143/sport-livarpul-priema-totnam-v-nay-trudniya-si-mach-do-kraya-na-sezona.html", "text": "Ливърпул се изправя днес пред безспорно най-тежкото си предизвикателство до края на сезона - домакинство на Тотнъм. Мърсисайдци водят люта битка с Манчестър Сити и се опитват да сложат край на 29-го-дишната си суша без титла. Гражданите имат ужасяваща програма през април, но това не трябва да успокоява Юрген Клоп и неговите момчета. Всъщност този мач е в графата задължителни за червените. Те нямат право на грешка, защото на този етап дори равенството може да се почувства като загуба. Една евентуална победа ще бъде сериозно изявление от Ливърпул. Защото Тотнъм може да е в лошо моментно състояние, но е добър отбор с големи играчи. Предстоящите три двубоя могат да предначертаят пътя на мърсисайдци. След домакинството на Тотнъм тимът гостува на Саутхемптън, който се бори за своето оцеляване, а последващата среща е домакинство на друг отбор от Топ 6 - Челси. фактът, че Ливърпул има 15 точки повече от своя опонент, докато през миналия сезон завърши 2 пункта зад тях, доказва, че отборът на Юрген Клоп е направил забележителен напредък. Червените са със само 1 загуба от последните си 12 двубоя с шпорите за първенство, а на \"Анфилд\" поражението също е едно, но в най-скорошните 24 двубоя. Трент Александър-Арнолд и Шакири се възстановиха от контузиите си и са на разположение на Клоп. Германецът приветства и Джо Гомес, който не е играл 4 месеца заради тежка травма. Единствено Окслейд-Чембърлейн остава извън сметките, а капитанът Джордън Хен-дерсън е под въпрос. Ерик Дайър и Хари Уинкс са аут за Тотнъм, а десният бек Серж Орие е под въпрос. Задачата на Почетино и неговите момчета да покорят \"Анфилд\" изглежда почти непосилна. Мърсисайдци нямат загуба на своя земя в 36 поредни срещи във Висшата лига (26 победи и 10 равенства), а по-дълги серии в историята на състезанието имат единствено Манчестър Сити (37, 2010/12) и Челси (86, 2004/08). Шпорите ще разчитат най-много на своя талисман Хари Кейн, който има добра статистика срещу Ливърпул. Урагана на Тотнъм има 4 мача на \"Анфилд\", а в тях на сметката си има 3 гола и 1 асистенция. За последно крепостта на Ливърпул падна през април 2017-а, когато Палас спечели с 2:1. Ще може ли друг лондонски отбор сега да повтори подвига на орлите?", "date": "2019.03.31", "title": "Спорт: Ливърпул приема Тотнъм в най-трудния си мач до края на сезона"}
{"url": "http://www.focus-news.net/news/2019/03/31/2641142/gd-granichna-politsiya-trafikat-na-gkpp-dunav-most-vidin-gkpp-kapitan-andreevo-i-gkpp-lesovo-e-intenziven-na-izhod-za-tovarni-avtomobili.html", "text": "Трафикът на ГКПП \"Дунав мост - Видин\" на българо-румънската, ГКПП \"Капитан Андреево\" и ГКПП \"Лесово\" на българо-турската граница е интензивен на изход от страната за товарни автомобили, по данни към 13.00 часа. Това съобщиха от  ГД \"Гранична полиция\" . \r\nНа всички останали български гранични контролно-пропускателни пунктове трафикът е нормален.", "date": "2019.03.31", "title": "ГД \"Гранична полиция\": Трафикът на ГКПП \"Дунав мост - Видин\", ГКПП \"Капитан Андреево\" и ГКПП \"Лесово\" е интензивен на изход за товарни автомобили"}
{"url": "http://www.focus-news.net/news/2019/03/31/2641136/aleksandar-yordanov-gerb-i-sds-pokazahme-natsionalna-otgovornost.html", "text": "ГЕРБ и СДС показахме национална отговорност. Това каза Александър Йорданов кандидат на СДС за евродепутат в Европейския парламент, предаде репортер на  Агенция „Фокус“ . „Днес е един хубав ден за българската демокрация. Ние си подаваме ръка в името на едно по-добро бъдеще за Европа и за България.  Показахме европейска политическа зрелост. Показахме национална отговорност, защото ние сме тези, които трябва да се противопоставим на лошите сценарии за България и Европа“, отбеляза Йорданов. Според него демокрацията трябва да се защитава всеки ден на всички избори. „Само ние можем и трябва да победим Българската социалистическа партия (БСП). Никой не може да го направи това, затова и нас съдбата ни е събрала“, коментира той. „Искам да благодаря на премиера Борисов, защото той издига висока бариера пред БСП да се върне отново на власт и продължава да отстоява нашите позиции на демократичните европейски държави. Казвам това, защото партиите и политиките съществуват заради хората“, заяви Йорданов. Той обясни, че иска България да влезе в Шенген, Македония да бъде в ЕС. „Нашият европейски народ заслужава да има европейски доходи и самочувствие. Можем да победим и ще победим за доброто на България и на Европа“, заключи той.  \r\nДаяна ДЮЛГЕРОВА", "date": "2019.03.31", "title": "Александър Йорданов: ГЕРБ и СДС показахме национална отговорност"}
{"url": "http://www.focus-news.net/news/2019/03/31/2641145/varna-predstoi-remont-na-targovska-gimnaziya-georgi-stoykov-rakovski.html", "text": "През тази година предстои ремонт на Варненската търговска гимназия „Георги Стойков Раковски”. Това съобщи за  Радио „Фокус“ – Варна  директорът на учебното заведение Жечка Георгиева. Училището е спечелило финансиране за проект по Оперативна програма „Региони в растеж“, като в момента се провежда процедура по започване на ремонтите. Жечка Георгиева отбеляза, че първият камък по строежа на сградата е поставен през 1807 г., но основните строителни дейности са се забавили заради Първата световна война. По думите й училището не е паметник на културата, но през 80-те години е обявено за групова културна ценност, което ограничава възможностите за ремонт и реконструкция на сградата.  \r\n„По начина, по който са строили тогава хората, нямаме никакви конструктивни проблеми. Зидовете са 40 см камъни, но все пак сградата с толкова голяма история и възраст има нужда от своето обновяване, защото поколенията вече са други и изискванията на младите хора са други“, посочи Жечка Георгиева. Тя съобщи, че се планира подмяна на покрив, подмяна на някои инсталации, боядисване, смяна на дюшамета и др. Според нея при ремонтите няма да се пипа сериозната конструкция на сградата, като същевременно ще бъде запазен традиционния й облик. Жечка Георгиева допълни, че в двора на училището се намира и чешма, която е създадена през 1888 г.  \r\n„Сега в този ремонт е включена реставрацията й, тъй като има нужда. Малко трудно намираме снимки на тази чешма, но по подобни чешми тя ще бъде реставрирана, за да се запази още по-дълго за поколенията“, каза още директорът на гимназията. \r\nБояна АТАНАСОВА", "date": "2019.03.31", "title": "Варна: Предстои ремонт на Търговска гимназия „Георги Стойков Раковски”"}
{"url": "http://www.focus-news.net/news/2019/03/31/2641140/", "text": "Ако избирателната  активност на втория тур е под 40%, изискването за успешни избори няма да  е изпълнено. В този случай незабавно ще бъдат насрочени нови избори, казва председателят на Държавната избирателна комисия на Македония Оливер Дерковски в интервю пред македонската редакция на  Радио Свободна Европа . \r\n„През изминалия период Държавната избирателна комисия взе  всички организационни мерки, необходими за организирането и провеждането на тези президентски избори в страната без значение дали те са или не са условие за получаване на дата за преговори с ЕС. ние действаме като държавен орган и провеждаме всички необходими мерки за организиране на кристално чисти избори. Тук обаче трябва да подчертая, че в изборният процес участват няколко заинтересовани страни, което означава, че е важна не само  Държавната избирателна комисия. Да, ДИК е органът, който се грижи за организацията, осъществяването на изборния процес, като един от тези фактори, но в случая с президентските избори имате ситуация, в която например кандидатите, организаторите на кампании, също трябва да бъдат внимателни по отношение на изборния процес  и да бъдат честни и чисти, за да премине всичко по най-добрия начин.“ - заяви Дерковски.  Юлиян Марков", "date": "2019.03.31", "title": "РСЕ (Македония): Ако активността е под 40 процента на втория тур, ще бъдат свикани нови избори"}
{"url": "http://www.focus-news.net/news/2019/03/31/2641138/rumen-hristov-sds-za-men-uspeh-na-tezi-izbori-shte-badat-8-evrodeputati-ot-sds-i-gerb-i-smyatam-che-tova-e-realno.html", "text": "За мен успех на тези избори ще бъдат 8 евродепутати от СДС и ГЕРБ и смятам, че това е реално. Това каза председателят на Съюза на демократичните сили (СДС) Румен Христов при представяне на кандидатите на ГЕРБ и СДС за членове на Европейския парламент, предаде репортер на  Агенция „Фокус“ . „Ние сме пред битката за Европа, битка за това дали ще запазим Европа или ще бъде разделена от крайно леви и крайно десни“, припомни той.  „За мен успех на тези избори ще бъдат 8 евродепутати и смятам, че това е реално. За мен успех ще бъде, че тези 8 евродепутати ще бъдат в ЕНП“, заяви Христов. \r\nДаяна ДЮЛГЕРОВА", "date": "2019.03.31", "title": "Румен Христов, СДС:  За мен успех на тези избори ще бъдат 8 евродепутати от СДС и ГЕРБ и смятам, че това е реално"}
{"url": "http://www.focus-news.net/news/2019/03/31/2641149/pazardzhik-festival-na-ruskata-kultura-shte-se-provede-na-20-april-v-obraztsovo-narodno-chitalishte-budilnik-1898-v-rakitovo.html", "text": "Фестивал на руската култура ще се проведе от 11.00 часа на 20 април 2019 г. в Образцово народно читалище „Будилник-1898″ в Ракитово. Това съобщиха от  Общината . Над 30 индивидуални изпълнители и групи  – формации и хорове, са заявили досега участие във фестивала. Най-малката участничка е 6-годишната Михаела Стоянова от град Елхово, а сред групите са хоровите формации „Пловдивски ритми“ и „Орфей“ от град Пловдив. Ще има участници от Пещера, Велинград, град Костандово, село Исперихово и други. Община Ракитово ще се представи с участия на група „Евридика“, Женска певческа група „Горски здравец“, малките изпълнителки Гергана Благоева и Мария Гивечева, Георги Жеребцов и други. Освен руски песни, ще бъде представена и руска поезия и жители и гости на Ракитово ще могат да се докоснат до богатството на руската култура.", "date": "2019.03.31", "title": "Пазарджик: Фестивал на руската култура ще се проведе на 20 април в Образцово народно читалище „Будилник-1898″ в Ракитово"}
{"url": "http://www.focus-news.net/news/2019/03/31/2641151/burgas-na-sreshta-na-rakovodstvoto-na-abv-s-grazhdani-na-obshtina-ruen-be-uchredena-mladezhka-organizatsiya.html", "text": "АБВ-Младежи учредиха младежка организация в село Снягово, община Руен с повече от 20 младежи. На учредяването присъстваха председателят на ПП АБВ Румен Петков, лидерите на общинската организация на АБВ в Руен Мехмет Мустафа, на областната организация на АБВ в Бургас Антон Коджабашев и на АБВ-Младежи Бургас Марин Банев. Това съобщиха от пресцентъра на  партията . \r\nНа срещата бяха коментирани темите за демографската катастрофа и емиграцията на младите хора, апатията към политиката, породена от порочния модел на правене на политика и модела от скандал в скандал. \r\nЛидерът на младежката организация Пламена Заячка запозна младите хора с приоритетите на АБВ-Младежи и кампанията \"Оставам в България\", както и с традиционния футболен турнир \"Спортът сплотява\", който младежите организират всяка година. \r\nПредседателят на ПП АБВ Румен Петков представи на гражданите подробности по ценообразуването на ел. енергия и мерките, които партията ще предприеме в Европейския парламент за разтрогване ва договорите за Марица 1 и 3. Той обяви, че ще работи за пряка доставка на руски газ, с цел избягването на плащането на транзитни такси на трета страна. Петков посочи пропуснатите ползи в милиарди, резултат от неизграждането на Син поток и Южен поток и удара върху цената, след преждевременното модернизиране на блокове 3 и 4 блок на АЕЦ „Козлудуй“, както и от 10-годишното забавяне на изграждането на АЕЦ \"Белене\". Петков, акцентира и върху ненужното прахосване на 2 млрд. лева за закупуването на самолети, които нямат завод, който да ги произведе и окачестви този акт, като заплаха за националната сигурност на България. Той онагледи това с примера Боинг 737 Макс, който с множеството си катастрофи изби стотици хора и беше забранен за полети в целия свят.  \r\nАнтон Коджабашев подчерта добрата работа на АБВ в Руен и изрази удовлетворение, че партията е помогнала за завършването на джамията в село Снягово.", "date": "2019.03.31", "title": "Бургас: На среща на ръководството на АБВ с граждани на община Руен бе учредена младежка организация"}
{"url": "http://www.focus-news.net/news/2019/03/31/2641147/tass-ukrainskata-politsiya-e-obrazuvala-tri-nakazatelni-dela-za-izborni-narusheniya.html", "text": "До обяд Националната полиция на Украйна е образувала  три наказателни дела, свързани с нарушения на президентските избори в страната, които се провеждат в неделя. Това съобщиха от пресслужбата на Министерството на вътрешните работи, цитирани от  TACC . \r\n\"До обяд бяха получени 284 заявления и доклади за нарушения в изборния ден и бяха открити три наказателни дела\", казаха от отдела. \r\nКакто е обяснено от представител на Националната полиция Ярослав Тракало, образувани са наказателни дела, свързани с фалшифициране на избирателните документи в Херсоска област, нарушаване на тайната на гласуването в Днепропетровска област  и хулиганството в Черниговска област. \r\nСпоред съветника на министъра на вътрешните работи, Иван Варченко, повечето от нарушенията са свързани с \" непознаване на изборното законодателство или неговото умишлено нарушение - разкриването на тайната на гласуването и неспазването на забраната за снимки и видеозаснемане. \" \r\nСпоред неправителствената украинска организация „Опора“ в неделя от 284  нарушения 25 засягат незаконна агитация, има 9 случая на подкупи на гласоподаватели, 10 случая на повреждане на бюлетини, 25 снимки на бюлетини, 1 кражба на кабел, 5 опита за премахване бюлетин от избирателната секция.  Юлиян Марков", "date": "2019.03.31", "title": "ТАСС: Украинската полиция е образувала три наказателни дела за изборни нарушения"}
{"url": "http://www.focus-news.net/news/2019/03/31/2641141/liderat-na-gerb-boyko-borisov-nyamam-samnenie-che-nashata-lista-e-po-dobra-ot-vsyaka-druga-ot-uspeli-mladi-znaeshti-hora.html", "text": "Лошо ни удариха и зависи дали сме си сложили голяма обеца на ухото, но аз нямам съмнения, че тази листа е по-добро от всяка друга - от успели, млади, знаещи хора.  Това каза премиерът Бойко Борисов и лидер на ГЕРБ по време на представянето на кандидатите на ГЕРБ и СДС за евровота, предаде репортер на  Агенция „Фокус“.  \"Чета: Съюз на демократичните граждани за европейско развитие на България в Европейската народна партия. Колко естествено си звучи. Изборите за Европейски парламент винаги са минавали под мото, че Брюксел далеч от България и избраните евродепутати са едни скъпо платени чиновници. Само, че за пакета \"Мобилност\" - месеци наред работа и накрая двама излъчени от България евродепутати не отиват на гласуване и тази сага не беше приключена в полза на България. Български евродепутати отрязаха главата на траспортните работници и сега се мобилизираме, за да го отложим\", коментира Борисов.   \r\n\"За нашите опоненти в вляво не искам до говоря, защото те не са им интересни, нагледал съм се на всякакви кампании, яд ме е за тези, които са в дясно и цялата им кампания ще бъде против нашия съюз. Тяхната задача е да рушат, за да върнат ДПС и БСП на власт\", каза още Борисов.  \r\nДаяна ДЮЛГЕРОВА", "date": "2019.03.31", "title": "Лидерът на ГЕРБ Бойко Борисов: Нямам съмнение, че нашата листа е по-добра от всяка друга -  от успели, млади, знаещи хора"}
{"url": "http://www.focus-news.net/news/2019/03/31/2641152/makfaks-makedoniya-kandidatite-za-prezident-podpisaha-kodeks-za-chestni-i-demokratichni-izbori.html", "text": "Кандидатите за президент Блерим Река, Гордана Силяновска-Давкова и Стево Пендаровски, днес в сградата на Държавната избирателна комисия (ДИК) подписаха Кодекса за честни и демократични избори, предава  “Макфакс“ . \r\nПредседателят на ДИК Оливер Дерковски заяви, че текстът на Кодекса съдържа разпоредби, които всеки кандидат трябва да уважава. \r\n\"Това е добър и тържествен акт, който ни задължава да уважаваме демократичните ценности\", каза Дерковски. \r\nКандидатът на Алиансът на албанците и БЕСА Блерим Река заяви, че е важно резултатът да бъде редовен, без значение кой печели. \r\n„Влизаме в ново изкушение. Няма значение кой печели, важно е резултатът да е редовен, за да влезем в ЕС. Това няма да бъде състезание на живот и смърт, а надпревара за нова глава в държавата. Наше задължение е да изпълняваме задълженията на Кодекса“- каза Река. \r\nПрофесорът, подкрепен от ВМРО-ДПМНЕ, Гордана Силяновска-Давкова, след подписването на Кодекса, изрази очакването, че борбата ще се ръководи от аргументи. \r\n„За мен етичните правила са еднакво важни и може би по-важни от закона и справедливостта. Очаквам трудна битка, въпреки че съм жена. Борба с аргументи, а не с хитрини. Надявам се, че гражданите ще имат последната дума, ”каза Гордана Силяновска-Давкова. \r\nКандидатът на СДСМ Стево Пендаровски подчерта, че е добре, че подписването на Кодекса стана практика. Той обеща, че подписването ще бъде изпълнено. \r\n„Не се съмнявам, че тримата ще направим всичко възможно за демократична борба. Искам да пожелая успешни, честни, демократични избори. Успех на съперниците, ”каза Стево Пендаровски. \r\nКампанията за президентските избори започва утре, 1 април и завършва на 19 април в полунощ. Първият кръг на гласуването за президентските избори ще се проведе на 21 април, а вторият на 5 май.  Юлиян Марков", "date": "2019.03.31", "title": "„Макфакс“ (Македония): Кандидатите за президент подписаха Кодекс за честни и демократични избори"}
{"url": "http://www.focus-news.net/news/2019/03/31/2641154/mario-bogdanov-ot-firmata-spechelila-na-targ-obsluzhvaneto-na-gradskiya-transport-v-blagoevgrad-avtobusite-koito-shte-obsluzhvat-gradskiya-transport-ot-1-april-sa-vtora-upotreba-no-sa-moderni.html", "text": "Нови спирки се въвеждат в линиите на градския транспорт в Благоевград от 1 април. Това каза за  Радио „Фокус“-Пирин  Марио Богданов, собственик на фирмата-превозвач, която спечели на търг обслужването на градския транспорт в областния център. „Автобусите, които ще обслужват линиите на градския транспорт от 1 април, не са нови, втора употреба са, но са модерни и нямат нищо общо с досегашните автобуси от градския транспорт. Като брой са около 30, като те отговарят на всички норми, които бяха заложени в поръчката в Общината – отговарят на стандарт Евро 5, климатизирани са, зимата имат т. нар. печки за отопление и т. н. Линиите са си старите от преди години, просто има създадени нови спирки по желание на гражданите и по този начин могат да бъдат обслужвани по-добре големите квартали и да има връзка между кварталите „Еленово“ и „Струмско“, както и между града и парк „Бачиново“, а и между новия квартал „Освобождение“ и града. Според мен направата на тези спирки е крайно необходима, защото градът се развива и има съвсем нови обществени точки, до които хората трябва да могат да достигат“, коментира той.  \r\nБогданов уточни, че по Линия № 1,  село Рилци – Базата – село Айдарово, се променя маршрутът в частта от входа на града, по ул. „Ив. Михайлов”, кръгово движение под поликлиниката, кръгово движение при III ОУ, като автобусите ще се връщат по бул. „Св. Кирил и Методий” до старото трасе по бул. „Св. Димитър Солунски”. В тази връзка ще бъдат разкрити нови спирки при Благоевградска професионална гимназия, Спортен интернат, Радио-телевизионния център, III Основно училище „Димитър Талев“, ул. „Илинден”, в близост до цветарските магазини. По линия № 2 се запазва изцяло стария маршрут на движение, като се премахва началното тръгване от село Еленово. Линията има пресечни точки с всички останали. По линия № 5 се променя маршрута в частта след кръговото движение на бул. „Джеймс Баучер” по ул. „Иван Михайлов”, по ул. „Марица” кв. „Грамада“ в посока Промишлена зона. След изхода от кв. „Грамада“, маршрута продължава по бул. „Св. Димитър Солунски”- ул. „Славянска” – поликлиниката и през кръговото движение под поликлиниката и се връща на стария маршрут. По тази линия ще бъдат разкрити нови автобусни спирки при Търговията, бившата цигарена фабрика, ЗИУ – Грамада 2 – „Мототехника“ – ЮЗУ –  I Студентско общежитие до поликлиниката. По линия № 7 ще бъдат разкрити седем нови курса от село „Еленово“. Разкритите нови спирки са: село Еленово – село Еленово1 – кв. „Еленово“ 1 – кв.“Еленово“ 2 – кв. „Еленово“ 3. Нови седем  курса от кв. „Орлова чука“ ще бъдат разкрити и по линия 10. По този начин се дава възможност на жителите от кв. Еленово за бърз и лесен достъп до кв. Струмско и обратно на жителите на кв. Струмско до кв. Еленово. \r\nМарио Богданов отбеляза, че автобусите вече ще преминават и по улиците „Дойран“ и „Шар планина“ в квартал „Освобождение“. „Отправям апел към гражданите в района на тези улици да паркират автомобилите си само от едната страна, защото иначе няма как да премине от там един голям автобус. Всеки трябва да разбере, че това е съществен проблем и трябва да се паркира по установени правила само от едната страна“, заяви той. Марио Богданов подчерта, че всички автобусни линии ще имат пресечна точка при  III ОУ, което ще осигури възможност на гражданите да се прехвърлят от една към друга линия безпроблемно. \r\nНатали СТЕФАНОВА", "date": "2019.03.31", "title": "Марио Богданов от фирмата, спечелила на търг обслужването на градския транспорт в Благоевград: Автобусите, които ще обслужват градския транспорт от 1 април, са втора употреба, но са модерни"}
{"url": "http://www.focus-news.net/news/2019/03/31/2641155/sergey-lavrov-sasht-byaha-uvedomeni-za-deystviyata-na-ruskite-voenni-vav-venetsuela.html", "text": "САЩ бяха уведомени за действията на руските военни във Венецуела, заяви руският външен министър в интервю, публикувано на страницата на руското външно министерство, цитирано от  TACC \r\n\"Министерството на външните работи на Руската федерация вече направи съответен коментар\", заяви руският външен министър, коментирайки изявленията на Вашингтон относно пристигането на руските военни във Венецуела. - Отговорихме на телефонния разговор, който държавният секретар на САЩ Майкъл Помпео ми направи с приблизително същия, но по-учтив тон. Обяснихме какво прави военният ни персонал във Венецуела, предоставяйки оборудването, което доставихме в съответствие с междуправителствено споразумение на абсолютно легитимна и правна основа, ратифициран от парламента на Венецуела и е напълно в съответствие с конституцията на Венецуела. \" \r\nЛавров добави, че не възнамерява да коментира формата, в която беше отправен призив към Русия да изтегли военните от Венецуела. \"Не обсъждам маниерите. Сега е моментът за такива нови подходи, особено в американската политика, стъпки и изявления\", заключава той. - Оставям на всеки да го прецени лично. \r\nАгенцията припомня, че САЩ предупредиха Русия да изведе руските военни от Венецуела.  Юлиян Марков", "date": "2019.03.31", "title": "Сергей Лавров: САЩ бяха уведомени за действията на руските военни във Венецуела"}
{"url": "http://www.focus-news.net/news/2019/03/31/2641153/stara-zagora-maratonat-v-grada-sabra-rekorden-broy-begachi-ot-20-strani.html", "text": "В Стара Загора бе даден старта на веригата състезания обединени под мотото „Бягането като начин на живот“. Това съобщиха от пресцентъра на  Общината . За четвърта поредна година „Маратон Стара Загора“ привлече елитни състезатели и много любители на бягането. За втора поредна година в Стара Загора бяха определени и държавните шампиони в полумаратона. \r\nНад 570 бегачи от 20 страни се включиха в надпреварата, значително повече в сравнение с предишни години. Участниците избираха между три дистанции - класическата от 42.195 км, полумаратон 21 км и 10.5 км. Организатори са Община Стара Загора, Министерство на младежта и спорта, Български олимпийски комитет, Асоциация „Спорт в свободното време“, Спортен клуб лека атлетика Берое, Спортен клуб Ракета и БФЛА.  \r\nВ маратона в Стара Загора участваха и семейство датчани, които живеят в Пловдив и имат двама синове – на 14 и 16 години. Тук беше и канадецът Алистър, който през 2019 г. ще се опита да стартира на 52 маратона в 52 страни, както и да постави рекорд за Гинес като подобри световния рекорд във всяка от тях, бягайки облечен в различни атрактивни костюми. Алистър бяга в класическата дистанция от 42.195 км с ракета и топка за тенис. Изявата му е вдъхновена от състезания като Лондонския маратон, в който обикновени хора се обличат във фантастични костюми и се опитват да поставят световни рекорди на Гинес. \r\n„От Стара Загора тръгва веригата тази година. Времето е с нас. Условията за бягане са много добри, надяваме се и на добри резултати“, каза при откриването Красимира Чахова, зам.-кмет на Община Стара Загора. \r\nТочно в 10.00 часа бе даден старта на класическата дистанция и полумаратона, а пет минути след това стартираха състезателите на 10.5 км.  Поради продължаващи ремонтни дейности имаше малка промяна в трасето. От старта пред Община Стара Загора, на пресечката с бул. „Руски“ участниците правят десен завой и продължават до ул. „Гурко“, където правят ляв завой. На пресечката с бул. „Патриарх Евтимий“, състезателите правят ляв завой и продължават направо до пресечката с бул. „Цар Симеон Велики“, където правят десен завой преминавайки в северното платно на булеварда. Маршрутът продължава по бул. „Цар Симеон Велики“, след което участниците преминават по бул. „Никола Петков“. В района на магазин „Метро“ правят обратен завой и по същия маршрут се насочват към Община Стара Загора. \r\nВ дистанцията 10.5 км при мъжете победата грабна Йоло Николов с резултат 32.30 минути, а само десет секунди след него финишира неговият възпитаник Иво Балабанов, трети се нареди Християн Стоянов. При жените триумфира Оливера Йефтич от Сърбия, следвана от Адриана Папарсова от Северна Македония и Наталия Семьонович от Украйна. \r\nВ полумаратона при мъжете най-бърз беше Олександър Матвичук от Украйна, следван от сънародника си Богдан Семьонович и Пол Теури от Кения. \r\nТри кенийки окупираха първите три места при жените Рут Мбата, Хелън Кимутай и Гладис Бивот взеха медалите в полумаратона. \r\nС най-голям интерес се очакваше финал при мъжете в класическата дистанция. Със страхотен финален спринт победата завоюва Хоси Туей от Кения с резултат 2.23.28 часа. Втори се нареди миналогодишният победител Ахмед Асеф от Италия, а трети остана Йосеф Сбаий от Мароко. \r\nУбедителна победа при жените постигна Вира Овчарук от Украйна с нов рекорд на трасето 1.38.08 часа. Втора остана миналогодишната победителка Рут Матебо от Кения, а трета е Илхан Ел Муради от Мароко. \r\nВ държавния шампионат при полумаратона при мъжете победител стана Митко Ценов, а при жените Маринела Нинева. \r\nВсички участници получиха медали. А призьорите в отделните дисциплини и парични награди.  \r\nПобедителите в Стара Загора в класическата дистанция - и при мъжете, и при жените получават по 8000 лв., заелите второ място - по 3000 лв., класиралите се трети - по 2000 и т.н. до 10-о място с 400 лв.", "date": "2019.03.31", "title": "Стара Загора: Маратонът в града събра рекорден брой бегачи от 20 страни"}
{"url": "http://www.focus-news.net/news/2019/03/31/2641159/veliko-tarnovo-polozhena-e-osnovata-na-novata-patna-vrazka-koyato-shte-svarzva-kvartalite-zona-v-i-buzludzha.html", "text": "Положена е основата на новата пътна връзка, която ще свързва кварталите „Зона В“ и „Бузлуджа“ във Велико Търново, предаде репортер на  Радио „Фокус“ – Велико Търново . Дейностите в района започнаха в началото на годината с разчистване на терена. Стойността на новото трасе ще е около 1.8 млн. лв. Проектът предвижда улично платно с широчина 14 метра, изграждане на бордюри, тротоари и цялостно преасфалтиране. Ще бъде монтирано и улично осветление. Новата пътна връзка ще осигури пряк достъп между жилищните комплекси „Бузлуджа” и „Зона В” и пътен възел „Качица”, като ще подобри транспортното обслужване на близо 30 000 жители на града. \r\nВ интервю за Радио „Фокус“ зам.-кметът с ресор строителство и устройство на територията проф. Георги Камарашев увери, че ремонтите ще приключат до средата на лятото. \r\nЛуиза ТРАНЧЕВА", "date": "2019.03.31", "title": "Велико Търново: Положена е основата на новата пътна връзка, която ще свързва кварталите „Зона В“ и „Бузлуджа“"}
{"url": "http://www.focus-news.net/news/2019/03/31/2641156/iliana-benovska-g-da-borisov-tsatsarov-magdlinchev-politicheskoto-lozan-panov-ko-shte-zasenchi-li-gerb-s-chernite-si-krile-po-arteksgeyt.html", "text": "Г-да Борисов, Цацаров, Магдлинчев, политическото „Лозан Панов & КО“ ще засенчи ли ГЕРБ с „черните си криле“ по „Артексгейт“?  Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на  предаването . \r\nЛидерът на ГЕРБ Борисов отрече „приятелски“ огън по „Артексгейт“. Друг е въпросът някой „застави“ ли и как или защо висши функционери на ГЕРБ да си купуват  масово апартаменти точно от „Артекс“? Надяваме се в публичното пространство силно да прозвучат отговорите на ДНСК и останалите разследващи. А по въпроса за председателя на ВКС Лозан Панов - притежаващ, по семейному,  също, апартамент от „Артекс“ - Бойко Борисов прати журналистите да разследваме случая. \r\nРазследвайки, днес, питам: ВСС ще се пробудите ли от „зимния си сън“ около недопустимото поведение на председателя на най-висшия български съд Лозан Панов, ВКС и ще успеете ли, най-накрая, да докажете, че не сте „лукова глава“ под „черните криле“ на  политическото „Лозан Панов & КО“?  \r\nДосега ВСС преглъщате периодично: \r\nПолитическите речи на Панов \r\nПанов, когато говори негативно пред ЕК за мониторинга над правосъдието  \r\nПанов не спазва закона и не си декларира имуществото \r\nПанов не отговаря на въпросите ви  \r\nПанов и проверките му по делата „Иванчева“ \r\nПанов и лобистките Тълкувателни решения на ВКС  \r\nПанов, „огладнял“ по обяд и не можете да узакони униформите на военните магистрати \r\nИ т.н. И т.н. \r\nИ на фона на тази безпомощност на ВСС по отношение на Лозан Панов, естествено, се разколебава и, без това, крехкото доверие в законността в България. И потъват между редовете новините за скандалните изявления за Закона за вероизповеданията на турския външен министър  на Турция  Мевлют Чавушоглу. Убягва от общественото внимание и оглушително мълчание и не свикване на КСНС от президента Румен Радев по отсъствието на извинение и обяснение от  Турция. Потъва в безвремие и скандала, че президентът на ПЕС Сергей Станишев може да е аут от ЕП, по усмотрение на ЕООД-то в БСП „Корнелия Нинова и съдружници“. На заден план е и листата на ГЕРБ за ЕП. \r\nГ-да Борисов, Цацаров, Магдлинчев, политическото „Лозан Панов & КО“ ще засенчи ли ГЕРБ с „черните си криле“ по „Артексгейт“? \r\nАз съм Беновска. И питам.", "date": "2019.03.31", "title": "Илиана Беновска: Г-да Борисов, Цацаров, Магдлинчев, политическото „Лозан Панов & КО“ ще засенчи ли ГЕРБ с „черните си криле“ по „Артексгейт“"}
{"url": "http://www.focus-news.net/news/2019/03/31/2641161/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ от 17.00 часа днес. Това съобщиха от екипа на предаването  „Беновска пита“  по „Канал 3”. Нейни събеседници в днешното издание на предаването под мотото „Политиката, глупако!“, което започва с коментар на Илиана Беновска, ще бъдат: За: ГЕРБ + СДС = ?  \r\n- Александър Йорданов, 6-ти за евроизборите; За: ДПС + кого = ? \r\n- Рамадан Аталай, ДПС; За: ГЕРБ + ВМРО = ?   \r\n- Красимир Каракачанов, председател на партия „ВМРО - Българско национално движение“, вицепремиер и министър на отбраната; За: Политиката, глупако!   \r\n- проф. Антоанета Христова, БАН, и Борислав Зюмбюлев, 24 часа; За: България + Тракия = ?   \r\n- Красимир Премянов, Съюз на тракийските дружества в България, БСП. \r\nПовторението се излъчва по Канал 3 и по К2 от 23.15 часа. Адресът на предаването е benovskapita@gmail.com.", "date": "2019.03.31", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/03/31/2641157/", "text": "Саудитска Арабия отхвърля всякакви действия, които нарушават суверенитета на Сирия над Голанските възвишения,заяви крал Салман бин Абдулазиз Ал Сауд при откриването на срещата на върха на Арабската лига в Тунис, предава  РИА Новости \r\n\"Саудитска Арабия отхвърля всякакви действия, които засягат суверенитета на Сирия над Голанските възвишения,\" каза саудитският монарх  Юлиян Марков", "date": "2019.03.31", "title": "РИА Новости: Саудитска Арабия отхвърля всякакви действия, които нарушават суверенитета на Сирия над Голанските възвишения"}
{"url": "http://www.focus-news.net/news/2019/03/31/2641144/boyko-borisov-kam-kandidatite-na-gerb-za-evropeyskiya-vot-zabranyavam-vi-da-se-vkarvate-v-ezika-na-omrazata.html", "text": "Забранявам ви да се вкарвате в езика на омразата. Това каза министър-председателят и лидер на ПП ГЕРБ Бойко Борисов при представяне на кандидатите на ГЕРБ и СДС за членове на Европейския парламент, предаде репортер на  Агенция „Фокус“ . Относно опонентите на ГЕРБ за европейските избори, той каза: „Аз им виждам водачите, с изключение на Станишев, те по никоя друга тема нямат компетентност. Те няма да ви търсят да говорите по темите и ще ви връщат по теми, които нямат нищо общо с Европа. Познавам им лидерите. Те са популисти“, отбеляза Борисов.   \r\n„Удариха ни лошо, понесохме шамарите, искам от тук да излезем силни и обединени, с ясното съзнание, че сме длъжни да не допуснем тези ретроградни сили. Ще видите, че съм бил прав. Успех на всички. С ум, разум, истински бих помолил българите да гласуват за нас. Не искам да казвам, че сме идеални, но все още по-добри няма“, допълни той. \r\nДаяна ДЮЛГЕРОВА", "date": "2019.03.31", "title": "Бойко Борисов към кандидатите на ГЕРБ за европейския вот: Забранявам ви да се вкарвате в езика на омразата"}
{"url": "http://www.focus-news.net/news/2019/03/31/2641158/blagoevgrad-s-raznoobrazni-initsiativi-prez-tsyalata-godina-shte-bade-otbelyazana-90-ata-godishnina-ot-osveshtavaneto-na-hram-rozhdestvo-bogorodichno-v-simitli.html", "text": "С разнообразни инициативи през цялата година ще бъде отбелязана 90-ата годишнина от освещаването на храм „Рождество Богородично“ в Симитли. Това съобщи за  Радио „Фокус“ – Пирин  докторант Кристиян Ковачев. Той отбеляза, че първата инициатива е свързана с внесено предложение до Общински съвет – Симитли от инициативна група, сформирана от студенти и докторанти от Югозападен университет „Неофит Рилски“ и СУ „Св. Климент Охридски“, която предлага отец Борис Китанов Петров да бъде посмъртно удостоен със званието „Почетен гражданин на Симитли“. Другата инициатива е ученически конкурс на тема „Моята църква“. Докторант Ковачев отбеляза, че освен това се подготвя документален сборник, свързан с живота на свещеника, като ще бъде организирана и научна конференция в Симитли по повод годишнината от освещаването на храма. \r\nЛивия НИНОВА", "date": "2019.03.31", "title": "Благоевград: С разнообразни инициативи през цялата година ще бъде отбелязана 90-ата годишнина от освещаването на храм „Рождество Богородично“ в Симитли"}
{"url": "http://www.focus-news.net/news/2019/03/31/2641162/blagoevgrad-yugozapadnoto-darzhavno-predpriyatie-shte-bade-domakin-na-natsionalnoto-otkrivane-na-sedmitsata-na-gorata-na-1-april.html", "text": "Югозападното държавно предприятие ще бъде домакин на националното откриване на „Седмицата на гората“, която тази година се отбелязва за 95-ти път в дните от 1-7 април. Това съобщи за  Радио „Фокус“ – Пирин  Снежана Паскалева, експерт по връзки с обществеността в предприятието. Мотото на инициативата тази година е „140 години история и традиции в грижата за бъдещето на гората!”. Официално началото на „Седмицата на гората“ ще бъде поставено от 11.00 часа на 1 април в Драматичен театър „Никола Й. Вапцаров” –  Благоевград.  \r\nВ събитието ще участват официални лица, лесовъди и служители от горската система на страната, гости и представители на ведомства и институции. Традиционно ще бъдат връчени наградите „Лесовъд на годината“ и „Служител по контрола и опазването на горските територии“ за 2018 година. Символичното залесяване бъде извършено в естествена горска среда в района на село Горно Хърсово, на територията на „Държавно горско стопанство” – Благоевград. Събитията по повод „Седмицата на гората“ ще продължат до 7 април. \r\nЛивия НИНОВА", "date": "2019.03.31", "title": "Благоевград: Югозападното държавно предприятие ще бъде домакин на националното откриване на „Седмицата на гората“ на 1 април"}
{"url": "http://www.focus-news.net/news/2019/03/31/2641160/tass-generalniyat-sekretar-na-arabskata-liga-zayavi-che-reshenieto-na-sasht-za-golanskite-vazvisheniya-protivorechi-na-mezhdunarodnoto-pravo.html", "text": "Генералният секретар на Лигата на арабските държави Ахмед Абу ал-Гейт в неделя разкритикува американската администрация заради решението да признае суверенитета на Израел над Голанските възвишения, предава  TACC > \r\n\"Голанските възвишения са окупирана сирийската територия в съответствие с международните резолюции\", каза той на откриването на 30-ата годишна среща на върха на Арабската лига в Тунис. \r\n\"Решението на Съединените щати нарушава всички международни норми и израелската окупация се стреми да погълне все повече арабски земи\", каза Абу ал-Гайт, чието изпълнение бе излъчено по телевизионния канал „Ал Арабия“. Според него, с тази стъпка, Вашингтон само \"насърчава арогантността\" на Израел, като го тласка към подобни незаконни практики. \r\nАмериканският президент Доналд Тръмп на 25 март във Вашингтон в рамките на преговорите с израелския премиер Бенямин Нетаняху подписа прокламация за признаване на израелския суверенитет над Голанските възвишения. Не само Сирия и други страни от арабския и ислямския свят, но и Русия, както и ключовите европейски сили и съюзниците на САЩ, включително Германия и Франция, се изказаха срещу такива едностранни действия. \r\nПринадлежащи на Сирия от 1944 г., Голанските възвишения са окупирани  от Израел по време на Шестдневната война през 1967 г. През 1981 г. израелският парламент приема \"Закона за Голанските възвишения\", който едностранно провъзгласява суверенитета на еврейската държава върху тази територия. Това анексиране беше обявено за невалидно в Резолюция 497 на Съвета за сигурност на ООН от 17 декември 1981 г.  Юлиян Марков", "date": "2019.03.31", "title": "ТАСС: Генералният секретар на Арабската лига, заяви, че решението на САЩ за Голанските възвишения противоречи на международното право"}
{"url": "http://www.focus-news.net/news/2019/03/31/2641163/varna-namalyal-e-broyat-na-chrevnite-infektsii-v-oblastta-prez-poslednata-sedmitsa.html", "text": "Намалял е броят на чревните инфекции във Варна и областта през последната седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. По информация на РЗИ през периода от 22 до 28 март във Варненска област са регистрирани 33 случая на чревни инфекции, при 35 за предходната седмица. Броят на пациентите с ентероколит е бил 23, при 27 за предишния. От тях 14 са случаите във Варна, а в малките общини в региона те са 9. Регистрираните случаи на колиентерит през седемдневния период са 6, при 1 от предходната седмица. В отчетения брой чревни инфекции са включени и 1 бактериален менингит, 2 ротавирусни ентерита и 1 вирусен хепатит. \r\nБояна АТАНАСОВА", "date": "2019.03.31", "title": "Варна: Намалял е броят на чревните инфекции в областта през последната седмица"}
{"url": "http://www.focus-news.net/news/2019/03/31/2641146/liderat-na-gerb-boyko-borisov-az-sam-optimist-za-evropa.html", "text": "Аз съм оптимист за Европа. Никой няма да избяга от Европа, теперва ще берем горчивите плодове на Брекзит. Това каза премиерът Бойко Борисов и лидер на ГЕРБ по време на представянето на кандидатите на ГЕРБ и СДС за евровота, предаде репортер на  Агенция „Фокус“.  По думите му последствията от напускането на Великобритания ще има много големи последствия, включително и свързани с финансирането на ЕС. \"А като свършат парите, започват кавгите\", отбеляза той.   \r\n\"Ние, с всичките си наши грешки, продължаваме да сме първа политическа сила. Ние трябва да говорим на всеки един човек, че дори когато грешим, понасяме си наказанията, взимаме си забележка и повече не го допускаме. Защото, който не работи, не греши\", допълни Борисов.  \r\nДаяна ДЮЛГЕРОВА", "date": "2019.03.31", "title": "Лидерът на ГЕРБ Бойко Борисов: Аз съм оптимист за Европа"}
{"url": "http://www.focus-news.net/news/2019/03/31/2641164/stanka-mihova-regionalna-direktsiya-sotsialno-podpomagane-blagoevgrad-v-19-000-sluchaya-e-otpusnata-mesechna-finansova-podkrepa-za-hora-s-uvrezhdaniya-v-oblastta-prez-fevruari.html", "text": "В 19 000 случая е отпусната месечна финансова подкрепа за хора с увреждания в област Благоевград през февруари. Това каза пред  Радио „Фокус“-Пирин  Станка Михова, експерт в Регионална дирекция „Социално подпомагане“-Благоевград. По думите й общият размер на помощите в това направление е 1 055 573 лв. Михова уточни, че реалният брой на хората с увреждания в Благоевградска област към 28 февруари е 19 128 души. „В Държавен вестник е обнародван Закон за хората с увреждания, с който се отменя Законът за интеграция на хората с увреждания. Хората с увреждания имат право на финансова подкрепа в зависимост от потребностите им, определени от индивидуалната оценка“, посочи тя. Месечната финансова подкрепа се състои от месечни и целеви помощи, съобразно степента и вида на увреждането.  \r\nСтанка Михова отбеляза, че границата на линията на бедност за страната е 348 лв. По думите й от 1 януари са в сила целеви помощи за помощни средства, приспособления, съоръжения и медицински изделия' покупка на лично моторно превозно средство, приспособяване на жилище, балнеолечение или рехабилитация, наем на общинско жилище. \r\nНатали СТЕФАНОВА", "date": "2019.03.31", "title": "Станка Михова, Регионална дирекция „Социално подпомагане“-Благоевград: В 19 000 случая е отпусната месечна финансова подкрепа за хора с увреждания в областта през февруари"}
{"url": "http://www.focus-news.net/news/2019/03/31/2641166/todor-donev-mezhdunarodna-asotsiatsiya-po-kibersigurnost-varna-potrebitelite-v-internet-ne-se-zamislyat-predi-da-predostavyat-lichnite-si-danni-na-daden-uebsayt.html", "text": "Потребителите в интернет не се замислят преди да предоставят личните си данни на даден уебсайт. Това каза в интервю за  Радио „Фокус“ – Варна  Тодор Донев, етичен хакер от Международна асоциация по киберсигурност – Варна. Той обясни, че повечето хора не си задават въпроса защо трябва да предоставят някаква лична информация на дадена компания или организация, както и за какво ще бъде използвана тя. „Например, какво може да се случи. Давате информацията, която бива поискана от компания Х. По никакъв начин компания Х не може да ни гарантира на 100%, че тази информация ще бъде опазена. Тоест има вероятност, колкото и да е благонадеждна тази компания, тя по някаква причина да допусне грешка, която да бъде експлоатирана т.е. да бъде манипулирана от злоумишленик или от човек, който е недоброжелател“, посочи Тодор Донев. По думите му компютърните престъпления в България все още нямат конкретни законови дефиниции, като често в обществото думата „хакер“ бива грешно възприемана. Експертът обясни, че трябва да се разграничава между хакерите, които имат за цел да развият новите технологии и „кракерите“, които ги експлоатират за лични облаги.  \r\n„Хакерите са така да се каже умните глави на интернет, които съответно движат прогреса и развиват интернет. Има един друг тип хора, които имат същия капацитет от знания, възможности и опит, да правят също толкова прекрасни неща, само че те имат криминални подбуди и желания. Те искат да набавят облага за себе си или да други лица. Те се наричат кракери. Самият термин „кракер“ е съвкупност от думата криминален и хакер, т. е., съкратено - „кракер“, обясни Тодор Донев. По думите му разновидностите на компютърни атаки са много, а кракерите могат да създават и инструменти, които улесняват още повече тяхната задача. Например, през периода от 2015 г. до 2017 г. масово компютърните престъпници са използвали интернет рутерите в домовете на хората, за да осъществят така наречените рефлекторни атаки, каза още експертът. Техниката на тези атаки, обясни Тодор Донев, е да се използват недостатъците в дадем модел на домашен рутер, като кракера генерира голямо количество информация към даден уебсайт, чиито IP адрес той е откраднал и така го блокира.  \r\n„Това означава, че самия престъпник при изпращането на тези заявки към всичките тези устройства, може да промени своя IP адрес с IP адреса на, да кажем, Главна дирекция „Гражданска регистрация и административно обслужване“ (ГРАО). Изпраща заявки все едно сайта на ГРАО иска да прочете тези данни, като това са милиони заявки в секунда и информацията, която връщат тези устройва, те няма да ги върнат към престъпника, а съответно целия този голям трафик ще бъде насочен към сайта на ГРАО. Канала, по който се води тази комуникация, в един момент ще бъде запушен т.е. сайтът на ГРАО нито ще може да приема нови потребители, нито да изпраща някаква информация към текущи потребители, защото всичките тези устройства изпращат легитимна информация, която по никакъв начин не може да се филтрира или поне не в някакво разумно време, което сайта може да обработи информацията парче по парче, така че да не затруднява своята работа“, заяви Тодор Донев. Според него в България все още има нужда от изясняване на законовата рамка по отношение на кибер атаките и свързаните с тях престъпления. \r\nБояна АТАНАСОВА \r\nFacebook \r\nTwitter \r\nGoogle+ \r\nLinkedin \r\nMail", "date": "2019.03.31", "title": "Тодор Донев, Международна асоциация по киберсигурност – Варна: Потребителите в интернет не се замислят преди да предоставят личните си данни на даден уебсайт"}
{"url": "http://www.focus-news.net/news/2019/03/31/2641167/yeni-safak-turskiyat-prezident-glasuva-na-mestnite-izbori.html", "text": "Турският президент Реджеп Тайип Ердоган гласува в неделя на местните избори, които в момента се провеждат в Турция, пише турският вестник  Yeni Safak \r\nТурският президент бе придружен от първата дама Емине Ердоган, докато гласуваха в средно училище в Истанбул. \r\nГласуването на местните избори в Турция започна в неделя, като 57 милиона регистрирани гласоподаватели се очаква да гласуват в 81-те провинции на страната. \r\nГласуването започна в 7.00 ч. местно време (съвпада с българското) и ще продължи до 16.00 ч. местно време в 32 от 81 провинции на Турция. В останалите провинции избирателните секции ще отворят в 8.00 ч. И ще приключат в 17.00 ч. местно време . \r\nИзбирателите, живеещи в по-големите градове на Турция, ще гласуват за избор на кмет на целия град, както и за районни и  общински кметове, членове на общинските съвети, мухтари (квартални съветници) и членове на Съветите на старейшените. \r\nГласоподавателите ще избират измежду 12 политически партии, които участват на местните избори. \r\nОчаква се над 44 милиона граждани да гласуват на 142 777 избирателни секции в 30-те най-големи града, наречени големи общини.  Юлиян Марков", "date": "2019.03.31", "title": "Yeni Safak: Турският президент гласува на местните избори"}
{"url": "http://www.focus-news.net/news/2019/03/31/2641168/blagoevgrad-katastrofa-e-stanala-v-rayona-na-malkiya-tunel-v-kresnenskoto-defile-v-posoka-kam-oblastniya-grad.html", "text": "Катастрофа е станала в района на малкия тунел в Кресненското дефиле в посока Благоевград. Това съобщи слушател на  Радио „Фокус“ . По думите му движението в участъка е затруднено.  \r\nОт Областно пътно управление - Благоевград потвърдиха за инцидента, но уточниха, че към момента нямат по-подробна информация доколко е сериозно произшествието и дали ще се налага ограничаване на движението в участъка.", "date": "2019.03.31", "title": "Благоевград: Катастрофа е станала в района на малкия тунел в Кресненското дефиле в посока към областния град"}
{"url": "http://www.focus-news.net/news/2019/03/31/2641148/veliko-tarnovo-osvetlenieto-na-krepostta-tsarevets-be-izgaseno-za-edin-chas-v-ramkite-na-svetovnata-ekologichna-initsiativa-chasat-na-zemyata.html", "text": "Велико Търново стана част от световната екологична инициатива „Часът на Земята“, съобщиха от пресцентъра на  Общината . В 20.30 часа на 30 март осветлението на крепостта Царевец бе изгасено за един час. Глобалната кампания бе подкрепена от Община Велико Търново и от Общинската туристическа агенция „Царевград Търнов“.", "date": "2019.03.31", "title": "Велико Търново: Осветлението на крепостта Царевец бе изгасено за един час в рамките на световната екологична инициатива „Часът на Земята“"}
{"url": "http://www.focus-news.net/news/2019/03/31/2641169/doktorant-kristiyan-kovachev-otets-boris-kitanov-petrov-se-vklyuchva-v-tseliya-protses-na-modernizatsiya-koyto-se-sluchva-v-simitli-predi-i-sled-obyavyavaneto-mu-za-grad.html", "text": "Отец Борис Китанов Петров се включва в целия процес на модернизация, който наблюдаваме в село Симитли и чийто апогей ще настъпи през 1969 година с обявяването на Симитли за град макар и по друг повод, в който са замесени други хора. Това каза за  Радио „Фокус“ – Пирин  докторант Кристиян Ковачев. Той отбеляза, че отец Петров има има особено големи заслуги към населеното място.  \r\n„Той е бил свещеник и на други места, но самият факт, че идва в Симитли, въпреки че е роден на друго място, което не е в границите на общината, показва неговата отдаденост. Затова и решихме да представим неговата личност пред обществеността. В тази връзка  предложихме на Общински съвет – Симитли той да бъде удостоен със званието „Почетен гражданин на Симитли“, макар и посмъртно“, каза още Ковачев. Той добави, че също така се подготвя документален сборник, в който ще бъдат публикувани голяма част от документите за и от него, които свидетелстват за неговата обширна културна дейност. Докторант Ковачев отбеляза, че представянето на самият сборник ще се проведе в Симитли. \r\n„Все още не сме уточнили точното място, но и това ни предстои. В момента още получаваме заявки за участие, затова една след това ще може да конкретизираме къде точно ще е мястото, каква ще е програмата и участниците. Със сигурност обаче можем да кажем, че събитието ще бъде в Симитли, защото това е градът, в който отец Борис отдава сили и средства за неговата модернизация“, заяви докторант Ковачев. \r\nЛивия НИНОВА", "date": "2019.03.31", "title": "Докторант Кристиян Ковачев: Отец Борис Китанов Петров се включва в целия процес на модернизация, който се случва в Симитли преди и след обявяването му за град"}
{"url": "http://www.focus-news.net/news/2019/03/31/2641173/stanislava-popovska-regionalna-sluzhba-po-zaetostta-blagoevgrad-nablyudava-se-spad-v-nivata-na-bezrabotitsa-v-oblastta.html", "text": "Наблюдава се спад в нивата на безработица в област Благоевград. Това каза пред  Радио „Фокус“ – Пирин  Станислава Поповска, директор на дирекция „Регионална служба по заетостта“ – Благоевград. Тя отбеляза, че според данните от края на февруари и началото на март, регистрираните безработни в региона са били 15 001. „Равнището на регистрирани безработни през периода, изчислено като дял на регистрираните в бюрата по труда за областта, е 9.9%. В сравнение с аналогичния период на 2018 г. се наблюдава намаление на безработицата с 0.7 проценти пункта, като стойността за февруари 2018 г. е била 10.6%“, посочи Поповска. Тя добави, че през февруари в Благоевградска област на работа са постъпили 1 197 души, 944 от които са започнали работа с посредничеството на бюрата по труда по места. Поповска отбеляза, че чрез заявените 751 свободни работни места на първичния пазар на труда, от които 597 са били заявени от работодатели от частния сектор, трудовите посредници са осигурили работа на 664 души. \r\nСтанислава Поповска съобщи също, че най-много свободни работни места в областта през февруари са обявени в сферата на преработвателната промишленост – 340, и сектор търговия, ремонт на автомобили и мотоциклети – 102 места. „В сектор хотелиерство и ресторантьорство също имаме свободни позиции, които са 72 на брой. През месец февруари 55 свободни работни места са били заявени в строителството, в сектор държавно управление – 23, а в сектор образование – 22“, допълни Поповска. Тя отбеляза, че търсене на кадри е имало и в сферата на административните и спомагателни дейности, недвижими имоти и други. \r\nЛивия НИНОВА", "date": "2019.03.31", "title": "Станислава Поповска, „Регионална служба по заетостта“ – Благоевград: Наблюдава се спад в нивата на безработица в областта"}
{"url": "http://www.focus-news.net/news/2019/03/31/2641170/pazardzhik-natovareno-e-dvizhenieto-po-patya-varvara-velingrad.html", "text": "Натоварено е движението по пътя Варвара – Велинград, предаде репортер на  Радио „Фокус“ – Пазарджик . По-интензивен е трафикът от курорта към областния град. В участъците с най-много завои в дефилето се образуват колони от автомобили заради по-ниската скорост, с която се преминава оттам. На места на шосето има паднали дребни камъни, които не затрудняват трафика. На входа на пътя Варвара – Велинград е поставено светещо табло с предупредителен знак за опасност от падащи камъни. Полицейски патрул е разположен на ханче Септември. \r\nВаня НИКОЛОВА", "date": "2019.03.31", "title": "Пазарджик: Натоварено е движението по пътя Варвара – Велинград"}
{"url": "http://www.focus-news.net/news/2019/03/31/2641174/sport-sedem-ot-napoli-aut-sreshtu-roma.html", "text": "Наполи гостува днес от 16:00 часа на Рома в мач от 29-ия кръг на Серия А. Треньорът Карло Анчелоти е засипан с проблеми и не можа да събере пълна група за дербито на \"Олимпико\". Аут от състава са седем души, включително и Лоренцо Инсиние. Другите отсъстващи са Албиол, Кирикеш, Диавара, Оспина, Гулам и Желински. Последният е наказан. В групата за мача попаднаха само 15 полеви играчи, сред които е и юношата Гаетано. Карло Анчелоти успокои: \"Състоянието на Лоренцо е добро, просто не искаме да го рискуваме. От следващата седмица той ще се присъедини към отбора. Изправяме се срещу голям съперник като Рома. Искаме да браним второто място\". Вълците ще гонят задължителна победа в битката за заветния Топ 4. Тимът, който вече е воден от Клаудио Раниери, загуби последните си 2 домакинства на Наполи, след като бе спечелил предните 4 поред. В атака за джалоросите се очаква да започнат Един Джеко и Патрик Шик. Босненецът има 7 попадения от началото на сезона, но всеки един от тях е бил в гостувания. У дома в Серия А Джеко не е бил точен от април миналата година, когато вкара срещу Киево. Един срещу друг излизат и двама от най-опитните треньори в калчото - Раниери срещу Анчелоти. Двамата са били съперници още в средата на 90-те години, когато единият водеше Фиорентина, а другият бе начело на Парма.", "date": "2019.03.31", "title": "Спорт: Седем от Наполи аут срещу Рома"}
{"url": "http://www.focus-news.net/news/2019/03/31/2641150/tsvetan-tsvetanov-gerb-na-14-april-shte-predstavim-platformata-ni-za-predstoyashtite-evroizbori.html", "text": "На 14 април ще представим платформата ни за предстоящите евроизбори. Това каза зам.-председателят на ГЕРБ и председател на изборния щаб на партията Цветан Цветанов при представяне на кандидатите на ГЕРБ и СДС за членове на Европейския парламент, предаде репортер на  Агенция „Фокус“ .Той обяви, че младежите на партията са се постарали да успеят да регистрират ГЕРБ и СДС първи в Централната избирателна комисия за участие в предстоящите избори. \"На 7 април ще представим националният слоган с агитационните материали и всичко, което сме направили във връзка с предстоящата кампания и менажирането й\", допълни Цветанов.  \"На 14 април ще направи събитие, на което евродепутатите от листата на ГЕРБ и СДС ще представим платформата ни за предстоящите избори за Европейски парламент, за да може самите кандидати да представят своите секторни политики и това, което ще защитават като национални политики\", съобщи Цветанов.  \"На 20 април ще направим отчет от гражданския диалог \"Европа в нашия дом\", какви са резултатите и посланията от дискусиите  и с това вече сме в началото на реалното стартиране на предизборната кампания, която започва от 26 април\", каза още той, като допълни, че се предвиждат и срещи на кандидатите на двете партии с хората в различните райони на страната, на които да ги запознаят с европейските приоритети, които ще отстояват.  \r\nДаяна ДЮЛГЕРОВА", "date": "2019.03.31", "title": "Цветан Цветанов, ГЕРБ: На 14 април ще представим платформата ни за предстоящите евроизбори"}
{"url": "http://www.focus-news.net/news/2019/03/31/2641165/the-wall-street-journal-mestnite-izbori-v-turtsiya-sa-test-za-turskiya-prezident.html", "text": "Изборите на кметове и други областни ръководители в страната, обхваната от икономическа криза, са критичен тест за турския президент Реджеп Тайип Ердоган след 16 години непрекъсната електорална доминация, пише авторитетното американско издание  The Wall Street Journal . \r\nМакар президентът да не участва пряко в тези избори 65-годишният лидер е провел осем митинга за един ден, за да мобилизира електоралната  си базата от средната класа, която е силно засегната от галопиращата инфлация, нарастващата безработица и спадащата национална валута. \r\nОсновните бойни полета са големите градски центрове. Управляващата партия на Ердоган, Партията на справедливостта и развитието (ПСР), контролира 18 от 30-те най-големи града в страната, включително Анкара, столицата и Истанбул, в който живее една пета от 82-та милиона души в Турция. Националистката Партия на националистическото действие,негов политически съюзник, контролира 3 , а опозиционните партии контролират осем от тези градове. \r\nОпозиционните партии твърдят, че кампанията е изкривена в полза на Ердоган, защото те имат ограничен достъп до контролираните от правителството медии, но въпреки това  очакват гласуването да бъде справедливо. \r\nТрудно е да се предскаже колко неблагоприятното икономическо положение ще влоши резултата на ПСР. Изследователските агенции публикуваха само частични проучвания. \r\nВъпреки това някои анкетьори са публикували проучвания, показващи, че в Анкара опозицията може да надделее. \r\nЗагубата на контрол върху важен град би усложнила способността на ПСР да се грижи за своите избиратели, особено за нуждаещите се и възрастните хора, които получават всичко - от храна до торби с въглища в общините, които партията контролира. \r\nТя може също така да засили политическите опоненти на Ердоган и да се превърне в пролука в бронята му. \r\n\"Това ще подкопае аурата му на непобедимост\", заяви Волфанго Пиколи, съпредседател на консултантската компания за политически риск Teneo Intelligence в Лондон. \r\nЕрдоган добави към поляризацията преди гласуването, демонизирането на опозиционните лидери и заплашва да анулира резултатите в някои общини, ако кандидатите на ПСР не спечелят. \r\n\"Половината от обществото се превърна във враг\", каза миналата седмица Кемал Киличароглу, ръководител на опозиционната Социалдемократическа партия. - Той обвини продавачите на плодове и зеленчуци, че са терористи. В очите му тези, които не гласуват за него, са терористи. \r\nПо време на предизборната кампания Ердоган отбеляза завършването на големи проекти, откривайки 50-километрова железопътна линия в Истанбул и обширен тематичен парк в Анкара. \r\nНо икономическият пейзаж е далеч от 2017 г., когато Турция беше най-бързо развиващата се група от 20 икономики. Инфлацията е 20%. Строителният сектор, един от основните икономически фактори в страната, е загубил около една трета от трите си милиона работни места през последната година. И турската лира, която отчасти се е възстановила от разгрома миналото лято, отново попадна в тежка турболенция този месец. \r\nПравителствени служители казват, че им е необходимо време, за да преработят икономическия модел, който е твърде зависим от задграничните заеми, и твърде фокусиран върху строителството и големите инфраструктурни проекти. \r\nИкономистите твърдят, че правителството е свършило добра работа, като се е въздържало от екстравагантни разходи преди изборите, но предупреждава, че е направено малко, за да се справи с нарастващия дълг, наследен от годините на бум и дължащ се на акциите на  големите турски корпорации. \r\nДеноминирани в чуждестранни валути, тези заеми са станали много по-трудни за погасяване с по-слаба лира и ще застрашат финансовата стабилност на Турция, ако правителството не насърчава колективното решаване на проблема, казват те. \r\nМинистърът на финансите Берат Албайрак, зетът на Ердоган, заяви, че правителството ще обяви пакет от икономически мерки след изборите, но не уточни съдържанието му. \r\nВъпреки икономическата несигурност, Ердоган остава най-популярният политик на Турция. В неделя в Истанбул ПСР може да разчита на гласа на Фатих Айкин, казва той. \r\n„Икономиката не се справя добре. От тази сутрин не съм направил нито една продажба - каза 42-годишният продавач на бижута. \"Но въпреки че кандидатът за социалдемократите е достоен човек, не съм сигурен дали е способен на тази работа.\"  Юлиян Марков", "date": "2019.03.31", "title": "The Wall Street Journal : Местните избори в Турция са тест за турския президент"}
{"url": "http://www.focus-news.net/news/2019/03/31/2641172/blagoevgrad-89-priemni-semeystva-sa-registrirani-v-regiona-do-kraya-na-fevruari.html", "text": "89 приемни семейства са регистрирани в Регионална дирекция „Социално подпомагане“-Благоевград до края на февруари. Това каза пред  Радио „Фокус“-Пирин  Станка Михова, експерт в дирекцията. Тя посочи, че вече няма доброволни приемни семейства и всички те са професионални, като в тях са настанени 57 деца. Михова добави, че за месец февруари здравно осигурени са 4 248 души, от които социално слаби с право на социално подпомагане са 1 989, 2 202 са получили целева помощ за отопление, а 57 полагат грижи за член от семейството със загубена работоспособност над 90%, с нужда от чужда помощ. По думите и за осигуровката се заплаща 26.52 лв. Експертът отбеляза, че броят на подадените заявления-декларации в областта по Националната програма „Асистенти на хора с увреждания“ до края на февруари е 117, като от тях 12 са отказани, 83 са одобрени, а останалите са в процес на обработка. \r\nНатали СТЕФАНОВА", "date": "2019.03.31", "title": "Благоевград: 89 приемни семейства са регистрирани в региона до края на февруари"}
{"url": "http://www.focus-news.net/news/2019/03/31/2641178/veliko-tarnovo-vtorata-v-stranata-muzikalna-shkola-e-sazdadena-v-mladezhkiya-dom-v-grada-kato-rabota-y-prodalzhava-i-do-dnes.html", "text": "Втората в страната музикална школа е създадена в Младежки дом – Велико Търново. Успешната работа с талантите продължава и до днес, каза за  Радио „Фокус“ – Велико Търново  директорът на Младежкия дом Румен Петров. Той подчерта, че дейността на Ддма се развива активно още от неговото създаване преди 50 години. Първоначално тя е била насочена основно към организиране на концерти и младежки дискотеки, до 89-та година.  \r\n„Ние бяхме единствените, които имаха това право. За съжаление след промените се появиха много компании и подобни лицензи, и ние се оказахме неконкурентоспособни. Тогава концентрирахме усилията си към работа с творчески формации. Мисля, че го направихме много успешно. В Младежки дом работи една от най-старите музикално школи – втората в страната, както и една от най-старите детски вокални групи у нас „Пеещи камбанки“, обясни Румен Петров. Той допълни, че  работата за откриване и развитие на талантливи деца ще продължи и занапред и изрази надежда, че тя ще бъде още по-успешна отколкото досега. \r\nЛуиза ТРАНЧЕВА", "date": "2019.03.31", "title": "Велико Търново: Втората в страната музикална школа е създадена в Младежкия дом в града, като работа й продължава и до днес"}
{"url": "http://www.focus-news.net/news/2019/03/31/2641176/plovdiv-okrazhniyat-sad-ostavi-za-postoyanno-v-aresta-shofyora-prichinil-katastrofata-s-chetirima-zaginali-na-patya-kalekovets-plovdiv.html", "text": "Окръжният съд в Пловдив остави за постоянно в ареста шофьора, причинил катастрофата с четирима загинали на пътя Калековец-Пловдив. Спрямо Андон О. е повдигнато обвинение за тежко престъпление – по чл. 343 ал.3 пр. 5 б. Б, пр. 1-во, вр. с ал.1 б. „В“ вр. чл. 342 ал.1 пр. 3-то. От доказателствата по делото може да се направи обосновано предположение, че той е автор на престъплението, в което е обвинен. Това съобщиха от пресцентъра на  Съдебна палата Пловдив .   \r\nСъдът прие, че при мярка, различна от задържане под стража, е налице опасност Андон О. да се укрие. Обвиняемият трайно е живял в Кипър. За престъплението, в което е обвинен, НК предвижда лишаване от свобода от 3 до 15 години. Това е достатъчен мотив за укриването му, въпреки наличието на чисто съдебно минало, трудова ангажираност и наличието на родител, който се нуждае от грижи. \r\nСъдът счита, че е налице опасност да извърши престъпление при мярка, различна от задържане под стража. При настоящето престъпление обвиняемият е причинил изключително тежък престъпен резултат, причинена е смъртта на четирима души. Наред с това той е системен нарушител на Закона за движение по пътищата. Само през последния месец и половина е санкциониран два пъти. Преди малко повече от една година – още веднъж, като нарушението му е свързано с превишаване с 30-40 км/в час над разрешената скорост. Предвид ранния етап от разследването, предстои органите от досъдебното производство да установят начина и реда, по които е издадено свидетелството за правоуправление на обвиняемия в Кипър. \r\nОпределението не е окончателно и подлежи на протест и обжалване пред Апелативния съд от 10.00 часа на 9 април.", "date": "2019.03.31", "title": "Пловдив: Окръжният съд остави за постоянно в ареста шофьора, причинил катастрофата с четирима загинали на пътя Калековец-Пловдив"}
{"url": "http://www.focus-news.net/news/2019/03/31/2641181/politsiyata-proveryava-publikatsiya-v-sotsialnite-mrezhi-sas-zaplahi-za-zhivota-na-boyko-borisov.html", "text": "Полицията проверява публикация в социалните мрежи, в която има отправени заплахи за живота на премиера Бойко Борисов, предаде  БНР .  \r\nЗа момента не е ясно дали отправените закани са сериозни.  \r\nИзясняват се всички детайли около случая.", "date": "2019.03.31", "title": "Полицията проверява публикация в социалните мрежи със заплахи за живота на Бойко Борисов"}
{"url": "http://www.focus-news.net/news/2019/03/31/2641179/aleksandar-andreev-tsik-v-blizkite-dni-se-ochakva-obyavyavaneto-na-obshtestvenata-porachka-za-mashinnoto-glasuvane.html", "text": "В близките дни се очаква обявяването на обществената поръчка за машинното гласуване. Това каза за  Агенция „Фокус“  говорителят на Централна избирателна комисия (ЦИК) Александър Андреев. „От началото на мандата си Централната избирателна комисия (ЦИК) работи пълноценно. През това време бяха приети доста решения, които са от организационен и принципен характер във връзка с провеждането на изборите“, обясни той. Александър Андреев, уточни, че свиканата днес пресконференция е имала за цел да осигури максимална публичност за дейността на Комисията, защото все пак изборите са въпрос от национално значение.  \r\nНа въпрос дали машинното гласуване остава под въпрос за предстоящите европейски избори, той отговори: „Не, не бих казал, че то остава под въпрос. В рамките на компетентността на Централната избирателна комисия, разбира се, имаше въпроси, които трябваше да бъдат изчистени, защото при назначаване на новия състав на ЦИК, нямаше приета техническа спецификация към машините, което наложи от изработените работни документи да бъде направена техническата спецификация и да бъде приета към апаратната и техническата част на машините със съответните изисквания“, посочи още той. „В момента се подготвя обществената поръчка, която да бъде обявена, за да може да тръгне процедурата по избор на изпълнител. В момента това е една от точките в продължаващото в днешния ден заседание на ЦИК. Аз се надявам, че в рамките на днешния ден или най-късно утре ще бъдат одобрени документите, за да може да стартира процедурата. В близките дни би трябвало вече да се очаква приемането на цялата документация и обявяването на обществената поръчка“, допълни Андреев.  \r\nДаяна ДЮЛГЕРОВА", "date": "2019.03.31", "title": "Александър Андреев, ЦИК: В близките дни се очаква обявяването на обществената поръчка за машинното гласуване"}
{"url": "http://www.focus-news.net/news/2019/03/31/2641182/doktorant-kristiyan-kovachev-otets-boris-petrov-polaga-osnovite-za-sazdavaneto-na-rodilen-dom-v-simitli.html", "text": "Отец Борис Петров е този, който полага основите за създаването на родилен дом в Симитли. Това каза за  Радио „Фокус“ – Пирин  докторант Кристиян Ковачев. Той отбеляза, че свещеникът е служил на много места, като се е сблъсквал и с доста трудности. „Времето, в което той живее, е много по-различно от настоящето. Така например, самата църква е имала доста социална дейност и неслучайно голяма част от нещата, които отец Борис е правил, всъщност са били свързани точно с това. Той е помагал много на болните, на слепите и така нататък. Това са все дейности, които са били присъщи за времето на митрополит Борис Неврокопски. Наред с това времето, в което живее, е било изпълнено с доста трудности, тъй като това е бил един преломен период, защото през 40-те години се извършва коренна промяна в българското общество. Налага се нов политически модел. Всичко това се отразява върху живота и дейността на отец Борис. Въпреки тези трудности, въпреки това, че са му забранявани различни неща, въпреки това, че е подлаган на гонения и следене от различни органи на властта, той не се отказва да развива дейността си, която е била съсредоточена в няколко пункта“, посочи Ковачев.  \r\nТой добави, че отец Петров е развивал благотворителна дейност. Освен това много усърдна е била работата му с деца, въпреки че е имал трудности. „Една от тях е била свързана с това, че училищната управа му е изпращала провокатори. Въпреки това, отец Борис е приемал много присърце работата си с децата, затова и не се е плашел какво ще кажат във вече променения политически елит. Например, той води часове по вероучение, въпреки че след 9 септември това е забранено. Няколко пъти дори от народната милиция, от общинските и училищните власти му е било забранявано да води часовете. Той обаче не се е съобразявал с това и дори с риск за живота си е продължавал да го правим“, подчерта Ковачев. „Въпреки че от много високо ниво му се „препоръчва“ да не го прави, отец Борис организира много ученически забави в местното читалище, прави и чести ученически екскурзии до Рилския манастир. Наред с всичко това създава Родилен дом в Симитли. Освен това, той е инициатор за създаването на православно братство в града, което да се занимава не само с църковния живот и духовните нужди на енориашите, но и с културна дейност. Създава се дамски хор, като в това му начинание е подпомогнат от дошлата от Русия Анна Абати, която макар да е вече на преклонна възраст, заболяла, не се отказва да му помага до сетния си дъх“, заяви Ковачев.  \r\nТой отбеляза, че отец Петров поддържа подкрепителната станция на БЧК в Симитли. Създава и подпомага ред други инициативи, които са били от полза по отношение на развитието на културния живот. „Със сигурност може да се изброят още много неща, свързани с дейността му. Тепърва ще научваме и още неща от документите му, тъй като до този момент сме успели да проучим едва 50 % от тях. Тези документи успяхме да открием по описи. Предполагам, че има и още много други, но за момента не знаем къде се намират, защото има архиви, чиито описи все още не сме видели. От тях, предполагам, че ще излезе допълнителна информация за дейностите, които е извършвал. Неоспорим факт е, че той заслужава да бъде почетен, затова и предприехме редица инициативи в тази посока“, каза Ковачев. Според него е интересно също, че ако днес разговаряте с по-възрастното население на Симитли, ще чуете прекрасни спомени за отец Борис.  \r\n„Всички си го спомнят доста добре, тъй като повечето са ходили при него, за да получават най-различни съвети. Ние успяхме да установим контакт с един от неговите синове, защото за съжаление другите двама са починали. Та той също ни разказа за опашките, които е имало в къщата им. Според него всеки е ходил при баща му – свещеника, за съвети, защото освен всичко друго той е бил мъдър и с добро образование“, допълни Ковачев.  \r\nОтец Борис завършва Горноджумайската гимназия „Св. св. Кирил и Методий“ – бившата Солунска гимназия, а днес - Национална хуманитарна гимназия - Благоевград. Учил е в Черепиш, след което завършва Софийската духовна семинария. „В много добри отношения е бил с целия Св. Синод, въпреки че може би сте запознати с това, че в църквата, свещениците би трябвало първо да пишат на митрополита, а той от своя страна на Св. Синод. Докато, явно заради познанства, оформени още в студентските години, отец Борис има кореспонденция лично с главния секретар на Св. Синод и то не само по църковни работи, но и по теми, свързани с културния живот. В това число се включва и молба за доставяне на литература за местното читалище“, добави Ковачев. \r\nЛивия НИНОВА", "date": "2019.03.31", "title": "Докторант Кристиян Ковачев: Отец Борис Петров полага основите за създаването на родилен дом в Симитли"}
{"url": "http://www.focus-news.net/news/2019/03/31/2641171/makfaks-makedoniya-dvama-dushi-sa-zaginali-v-izbiratelna-sektsiya-v-iztochna-turtsiya.html", "text": "Темел Карамоллаолу, лидер на малката турскa ислямска партия „Фелисити“, заяви, че двама души са били убити в Източна Турция в избирателна секция, предава  “Макфакс“ \r\nТой пише в своя профил в социалната мрежа „Туитър“, че доброволец и наблюдател на изборите са били убити в област в провинция Малатия. \r\nТурската информационна агенция Anadolu Agency съобщи, че един човек е бил убит, а един е ранен в спора между поддръжници на конкурентни кандидати на местните избори. \r\nКарамоллаолу казва, че членовете на партията са нападнали роднина на кандидат от управляващата Партия на справедливостта и развитието на Турция.  Юлиян Марков", "date": "2019.03.31", "title": "„Макфакс“ (Македония): Двама души са загинали в избирателна секция в Източна Турция"}
{"url": "http://www.focus-news.net/news/2019/03/31/2641184/kyustendil-dvizhenieto-v-uchastaka-smolichano-pelatikovo-e-ogranicheno-za-tovarni-avtomobili-nad-35-tona-poradi-propadane-na-chast-ot-patya.html", "text": "Движението по третокласен път 6222 Смоличано – Пелатиково от км 10+000 до км 14+000 продължава да е ограничено за товарни автомобили над 3.5 тона поради пропадане на част от пътя при км 10+650, км 11+720, км 12+830 и км 13+360. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведен е обходен маршрут, който преминава през Згурово – Неделкова Гращица – Невестино – Друмохар – Ваксево и обратно. Поради свличане на земна маса е въведена временна организация на движението в участък от пътя Бобов дол – Жедна. Преминаването при 15 км от пътя трябва да се извършва само в една лента. Мястото е сигнализирано с пътни знаци. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nЛивия НИНОВА", "date": "2019.03.31", "title": "Кюстендил: Движението в участъка Смоличано – Пелатиково е ограничено за товарни автомобили над 3.5 тона поради пропадане на част от пътя"}
{"url": "http://www.focus-news.net/news/2019/03/31/2641177/the-washington-post-mestnite-izbori-v-turtsiya-sa-predizvikatelstvo-za-redzhep-tayip-erdogan.html", "text": "Избирателите се отправят към избирателните секции в Турция в неделя на местни избори, които се разглеждат като критичен тест за популярността на президента Реджеп Тайип Ердоган, особено в големите градове, в момент, когато турците изразяват нарастващо безпокойство заради икономическия спад в страната, пише  The Washington Post . \r\nИзборите за кметове, членове на общинските съвети и други местни постове представляват първият национален референдум за ръководството на Ердоган, откакто той спечели президентските избори миналото лято. Оттогава икономиката на Турция навлезе в рецесия за първи път от десетилетие, принуждавайки правителството да защитава политики, които обезсърчават инвеститорите и повишават цените на зеленчуците и другите домакински стоки. \r\nРепресиите срещу опонентите на правителството, които се засилиха след неуспешен преврат през 2016 г., допринесоха за вътрешното безпокойство и също така усложниха връзките на Турция със западните съюзници, причинявайки резки колебания в курса на турската лира и поставяйки инвеститорите на ръба. \r\nПозицията на Ердоган е сигурна. Но икономическата криза и социологическите проучвания, които показват, че управляващата Партия на справедливостта и развитието (ПСР) е изправена пред силно опозиционно предизвикателство за кметските избори в Анкара и Истанбул, накара Ердоган да разглежда кампанията като борба за съществуване. \r\nМакар да се радва на практически неоспорима подкрепа от страна на националните медии, Ердоган провежда митинги из страната през последните седмици, като неговата войнствена реторика , харесвана от неговата електорална база и заплашителния език, насочена към опонентите му - подчертава значението на изборите. \r\n\"Това е въпрос на оцеляване\", каза Ердоган по време на митинг в работнически район на Истанбул в петък. \r\nВ предизборния ден прокюрдската Народна демократическа партия (НДП) предупреди за \"неравностойно\" положение на опозицията и заяви, че правителството е арестувало десетки нейни членове, включително кандидати, в седмиците, предшестващи изборите. \r\n„Тези задържания и арести за сплашване на обществото се случват в допълнение към използването на публичните ресурси от страна на правителството за политическа кампания, медийния  монопол и цензура, произволни забрани на изборните кампании на опозицията, откритите заплахи на президента срещу лидери на опозиционни партии  и опасен политически дискурс, който поляризира страната и криминализира всички критични гласове като \"терористи\", каза партията. \r\nПравителството обвини партията във връзки със забранената сепаратистка Кюрдска работническа партия или ПКК. Лидерите на НДП отричат тези връзки. Ердоган също разглежда аспекти на икономическата криза, включително големите колебания на турската лира, като част от заговор срещу Турция, организиран от САЩ и други западни държави. \r\nТурските избори в един момент заплашваха да се превърнат в международна дипломатическа криза, когато Ердоган бе критикуван от официални лица в Нова Зеландия заради непрекъснатото излъчване на кадри на митингите му от  стрелбата в джамията в град Крайстчърч по-рано този месец. \r\nАдминистрацията на Тръмп следи внимателно гласуването и се надява, че списъка на споровете с Анкара - включително  за войната в Сирия и за закупуването от Турция на руска система за противовъздушна отбрана - ще затихнат, след като приключи предизборната кампания.  Юлиян Марков", "date": "2019.03.31", "title": "The Washington Post: Местните избори в Турция са предизвикателство за Реджеп Тайип Ердоган"}
{"url": "http://www.focus-news.net/news/2019/03/31/2641180/emsc-registrirano-e-zemetresenie-s-magnitud-50-v-zapadna-turtsiya.html", "text": "Регистрирано е земетресение с магнитуд 5.0 в Западна Турция, показва справка на страницата на  Европейския средиземноморски сеизмологичен център . \r\nТрусът е станал в 14:30 местно време (съвпада с българското) на 43 километра югоизточно от град Денизли и на 224 километра югоизточно от Измир на пет километра дълбочина. Земетресението е усетено силно в Югозападна Турция. Засега няма информация за пострадали хора и нанесени материални щети. В 14:45 часа е последвал вторичен трус с  магнитуд 4.1 в същия район. Трусовете са наложили за кратко да бъде преустановено гласуването в районите близо до епицентъра.  Юлиян Марков", "date": "2019.03.31", "title": "EMSC: Регистрирано е земетресение с магнитуд 5.0 в Западна Турция"}
{"url": "http://www.focus-news.net/news/2019/03/31/2641186/varna-paralelka-za-dualno-obuchenie-shte-bade-otkrita-v-targovska-gimnaziya-georgi-stoykov-rakovski-prez-novata-uchebna-godina.html", "text": "Паралелка за дуално обучение ще бъде открита в Търговска гимназия „Георги Стойков Раковски“ във Варна през новата учебна година. Това съобщи за  Радио „Фокус“ – Варна  директорът на учебното заведение Жечка Георгиева. „Специалността ще е търговия. Учениците ще имат възможност едновременно да работят и да учат, като този вид обучение не ги лишава от нищо. След като завършат своето обучение, те могат отново да кандидатстват във висше учебно заведение, ако решат“, обясни Георгиева. Според нея подобна форма на обучение е изключително ценна, защото се набляга и върху практиката.  \r\nСвободните места за кандидатстване ще са 26 на брой. Приемът ще започне през септември 2019 г. Директорът на учебното заведение съобщи, че в момента в училището се обучават 675 деца в дневна и 4 - в самостоятелна форма на обучение. По думи на Жечка Георгиева средният успех на приетите деца е между 4.20 и 4.50. „Общия колектив, педагогически и непедагогически, е 64 човека. Това са хората, които ежедневно се грижат за 675 деца“, каза още директорът на гимназията. Тя допълни, че учителите са 49, а средната възраст на педагозите е около 48 години, като много от тях са бивши възпитаници на учебното заведение. \r\nБояна АТАНАСОВА", "date": "2019.03.31", "title": "Варна: Паралелка за дуално обучение ще бъде открита в Търговска гимназия „Георги Стойков Раковски“ през новата учебна година"}
{"url": "http://www.focus-news.net/news/2019/03/31/2641175/gerb-i-sds-obyaviha-kandidatite-si-za-chlenove-na-evropeyskiya-parlament-obzor.html", "text": "ГЕРБ и СДС обявиха кандидатите си за членове на Европейския парламент. Номинациите бяха представени от зам.-председателя на ГЕРБ Цветан Цветанов. Листата е оглавена от еврокомисаря по цифрова икономика и общество Мария Габриел. Пълната евролиста на двете партии изглежда така:  \r\n1.  Мария Габриел  - еврокомисар по цифрова икономика и общество, зам.-председател на ЕНП Жени (от 2012 г.) и зам.-председател на Групата на ЕНП в Европейския парламент.   \r\n2.  Андрей Ковачев  - заместник-ръководител на Комисията по външна политика и европейски въпроси и заместник-международен секретар на ПП ГЕРБ. През 2014 е избран за Член на Председателството на Европейския Парламент (квестор), член на Комисия по външни работи и Подкомисия по правата на човека и член на Делегация за връзки със Съединените американски щати.  \r\n3.  Андрей Новаков  - в края на 2008 г. става член на ГЕРБ в Благоевград. Последователно заема позиции като Областен координатор на Младежи ГЕРБ-Благоевград, Международен секретар на Младежи ГЕРБ, а преди да стане Член на Европейски парламент, е бил и кандидат за Народен представител в България, от МИР.   \r\n4.  Ева Майдел  - през 2014 г. е избрана за евродепутат. Към края на 2017 г.  е избрана за президент на най-голямата европейска организация – Европейско движение.  \r\n5.  Асим Адемов –  участва в комисиите в Европейския парламент като член на Комисия по граждански свободи, правосъдие и вътрешни работи (LIBE), член на Делегация в Съвместната парламентарна асамблея АКТБ-ЕС (DACP) и зам.-член на Комисия по външни работи (AFET) \r\n6.  Александър Йорданов  СДС - народен представител в 38, 37, 36-ото Народно събрание. Депутат в седмото Велико Народно събрание.  \r\n7.  Лиляна Павлова  - министър на регионалното развитие и благоустройството от (2011 -2013). министър на регионалното развитие и благоустройството (2014 –2017) и министър на българското председателство на Съвета на ЕС 2018.  \r\n8.  Емил Радев  - през 2009 г. е избран за депутат в 41-вото Народно събрание от ГЕРБ във Варна, а през 2013 г. и в 42-рото Народно събрание. Евродепутат от 2014. \r\n9.  Ивелина Василева  - министър на околната среда и водите във второто правителство на Бойко Борисов (2014 -2017 г.) и експерт по европроекти. Депутат в 44-тото Народно събрание и председател на Комисията по околната среда и водите.  \r\n10.  Марин Захариев  - зам.-кмет на Смолян. от 2010 г., участва като консултант и правен експерт по различни европейски и инвестиционни проекти. \r\n11.  Д-р Иво Ралчовски  - един от създателите на ГЕРБ в Община Враца и член на Ротари клуб - Враца. Председател на групата съветници от ПП ГЕРБ в общински съвет – Враца мандат 2015 – 2019 година. \r\n12.  Младен Шишков  - председател е на Общински съвет в град Раковски (2009 – 2016 г.) Народен представител в 44-тото Народно събрание от 19 април 2017 г. \r\n13.  Николай Диков  - председател е на Постоянната комисия по „Спорт и младежки дейности”, член на комисия „Евроинтеграция и международни връзки”, и зам.-председател на временна комисия „Безопасност на движението” в Общински съвет - Стара Загора, мандат 2011-2015 г. \r\n14.  Камен Костов  - работил е като експерт по социални дейности в неправителствения сектор. Aсистент по европейски проекти. \r\n15.  Йоана Йончева-Фильова   - бакалавър по Бизнес мениджмънт  от „Бостънски университет“ и магистър „Инженер-технолог“ от Бургаския университет „Проф. Асен Златаров“. \r\n16.  Жечо Станков  - от 2011 г. е общински съветник в Общинския съвет в Бургас. Заместник-министър на енергетиката (2015- 2017). Избран за народен представител от ПП ГЕРБ в 44-тото Народно събрание. Назначен за заместник-министър на енергетиката на 09 май 2017 г. \r\n17.  Илия Лазаров , СДС -  член на Демократическата партия в СДС (1991–1997), областен координатор на СДС за Югозападна България (1991–1994), началник на отдел \"Информационен\" на СДС (1994–1996). През януари 1997 г. при встъпването си в длъжност президентът Петър Стоянов го назначава за началник на кабинета си. Остава на този пост през целия му петгодишен мандат. \r\nВ началото на събитието беше излъчен поздравителен адрес на  Жозеф Дол , президент на Европейската народна партия (ЕНП). В него той обясни, че обединението на ГЕРБ и СДС ще е ключово за успеха на ЕНП на европейските избори в България. „Днес повече от всякога ние можем да покажем, че обединени сме по-силни. Вие дадохте пример, че това е силата на ЕНП, вие показахте, че да превъзмогнеш егото за едно по-добро бъдеще на ЕНП е възможно. За силна Европа, която действа и защитава. За Европа, която е справедлива, устойчива”, заяви още Дол.  Мария Габриел  беше избрана за водач на листата. След номинацията си тя заяви, че доверието към нея и към всеки един от останалите кандидати е отговорност. \"Европа се намира в труден момент. Предизвикателството е, че България може да бъде обединител на каузи\",  допълни тя. Според нея Европа е на кръстопът и е важно да се противопоставим на дестабилизиращите процеси и решения. \"Националният и европейският интерес могат да бъдат взаимодопълващи се. И това го доказахме с българското европредседателство“, припомни Габриел. Тя се обърна към всички лидери на листи за европейските избори, като ги помоли да се обединят около общи теми, за да се опази българският интерес. \"За да не позволяваме други да вземат решения вместо нас. България е зеницата на очите ни на Европа. Тя трябва да бъде пазена във всеки един момент“, заключи Габриел. \r\nПремиерът и лидер на ГЕРБ  Бойко Борисов  от своя страна се обърна към кандидатите за евродепутати с призива да не използват езика на омразата. Той подчерта, че няма съмнение, че листата на ГЕРБ е най-добрата. \"Не искам да казвам, че сме идеални, но все още по-добри няма\", допълни той. \"Ние, с всичките си наши грешки, продължаваме да сме първа политическа сила. Ние трябва да говорим на всеки един човек, че дори когато грешим, си понасяме наказанията, взимаме си забележка и повече не го допускаме. Защото, който не работи, не греши\", коментира още Борисов.  \r\nПредседателят на Съюза на демократичните сили (СДС)  Румен Христов  посочи, че успех на тези избори ще бъдат 8 евродепутати от СДС и ГЕРБ и смята, че това е реално. „Ние сме пред битката за Европа, битка за това дали ще запазим Европа, или ще бъде разделена от крайно леви и крайно десни“, припомни той.  \r\nСпоред  Цветан Цветанов , зам.-председател на ГЕРБ и председател на Изборния щаб на партията, 26 май е ключова дата, но на 27, когато се събудим, трябва да знаем дали не сме направили грешка. „Нека на 26 май всеки гражданин да оцени това, което беше направено от политици, народни представители в периода на прехода. Това е пътят към НАТО и ЕС“, коментира той. По думите му предложенията за кандидати на СДС дават възможност за просперитет. „ГЕРБ е партия, която предлага решения“, заяви Цветанов, като се обърна към сегашния състав на ГЕРБ в Европейския парламент и им благодари за свършената през техния мандат работа. Александър Йорданов  кандидат на СДС за евродепутат в Европейския парламент, изтъкна, че решението на СДС и ГЕРБ за съвместно явяване показва национална отговорност. „Днес е един хубав ден за българската демокрация. Ние си подаваме ръка в името на едно по-добро бъдеще за Европа и за България. Показахме европейска политическа зрелост. Показахме национална отговорност, защото ние сме тези, които трябва да се противопоставим на лошите сценарии за България и Европа“, отбеляза Йорданов.  \r\nСпоред зам.-председателя на ГЕРБ и кмет на София  Йорданка Фандъков  благодарение на европейската солидарност, последните 10 години София е станала истинска европейска столица. „Благодарение на целия екип на ГЕРБ в София. Благодаря на нашите евродепутати и еврокомисар Мария Габриел“, изтъкна Фандъкова, като обясни, че благодарение на тяхната подкрепа, градът се развива дигитално.  \r\nЗам.-председателят на партията и кмет на Бургас  Димитър Николов  във видеообръщение заяви: „Желаем от името на Бургаска област успешно представяне на вота. Нека с нашата листа ЕНП да победи на изборите, а водещият кандидат да бъде бъдещият председател на Европейския съюз. Успех приятели!“. \r\nПо време на представянето на кандидатурите на ГЕРБ и СДС за депутати в Европейския парламент  Даниела Дариткова , председател на ПГ на ГЕРБ, коментира, че Европа е в сложни времена, тя може да попадне във вакуум, където да намерят място евроскептици. По думите ѝ Бойко Борисов усеща инстинктите на народа и по този начин политическата група на ГЕРБ може да устои на всички кризи. „Тази победа е нужда не само за нас, тя е важна за България, тя ще бъде важна за Европа“, отбеляза тя. \r\nВицепремиерът  Томислав Дончев  изтъкна, че непрекъснато се опитват да са добри, но и добрият омръзва, затова утре трябва да се опитат да бъдат по-добри, в други ден да бъдат още по-добри и да работят заедно.  „Победата е почти най-важна, само че целта на победата не е да смачкаш другия. Ние имаме нужда от победа, която е триумф на ценности и идеи“,  допълни в изказването си той.  \r\nМинистърът на финансите  Владислав Горанов  отчете, че от последните европейски избори досега минималната работна заплата у нас е нараснала с 65%, средната – с близо 50%, а БВП – с 40%. „Това са постижения, които са плод от една страна на огромните усилия, които полага българското управление в лицето на ГЕРБ, така също и на партньорството с европейските икономики, с които в годините ставаме все по-зависими и по-зависими“, допълни той. „Нашите политически опоненти няма да допуснат цивилизован дебат за европейските ценности и ще ни връщат във всеки един момент в бита в България, който именно на европейската интеграция и усилията, които сме полагали в последните години, се подобрява значително“, каза още Горанов.  \r\nДаяна ДЮЛГЕРОВА", "date": "2019.03.31", "title": "ГЕРБ и СДС обявиха кандидатите си за членове на Европейския парламент (ОБЗОР)"}
{"url": "http://www.focus-news.net/news/2019/03/31/2641187/veliko-tarnovo-spisak-s-65-produkta-obyaveni-za-etaloni-za-chisti-hrani-e-izgotven-na-sreshta-v-selo-arbanasi-na-nepravitelstvenata-organizatsiya-zadruga-za-chista-hrana.html", "text": "Списък с 65 продукта, обявени за еталони за чисти храни, е изготвен на среща на неправителствената организация „Задруга за чиста храна“. Събитието се проведе в село Арбанаси, като в него се включиха 15 производители в областта на хранително-вкусовата промишленост и земеделието от цялата страна. Това съобщи за  Радио „Фокус“ – Велико Търново  Анна Минева, пиар на сдружението. Тя уточни, че листът остава „отворен“, като създателите продължават да набират предложения. На срещата бяха приети още двама нови членове на организацията – Дмитрий Калинов от Русия, който живее във Варненско и започва да произвежда кремообразен мед, и Красимира Илиева, собственик на сладкарска фабрика в Лясковец и на фирма за търговия с рибни продукти. Освен това бе обсъдено и организирането и провеждането на кулинарна ученическа олимпиада в Русе и Разград. Председателят на „Задруга за чиста храна“ Филип Хайвазиан информира, че в състезанието в Разград ще се включат и детският баскетболен отбор „Вълците“ и трениращите в школите на ФК „Лудогорец“ ученици, а съпругите на чуждестранни футболисти на клуба са проявили желание да готвят в Празник на храната по време на олимпиадата. Членовете на организацията планират и създаването на мобилни точки (кемпери и павилиони) в страната за приготвяне на прясна здравословна храна с витрина, в която членовете на сдружението ще могат да излагат своите чисти продукти. \r\nЛуиза ТРАНЧЕВА", "date": "2019.03.31", "title": "Велико Търново: Списък с 65 продукта, обявени за еталони за чисти храни, е изготвен на среща в село Арбанаси на неправителствената организация „Задруга за чиста храна“"}
{"url": "http://www.focus-news.net/news/2019/03/31/2641189/aktsenti-v-sutreshniya-blok-dobro-utro-balgariya-po-radio-fokus-na-1-april.html", "text": "След местните избори в Турция, ще осъмне ли страната променена? На фона на агресивна предизборна кампания и тежки икономически сътресения за съседката ни - кой ще излезе печеливш и ще успее ли ПСР да издържи теста, поставен с вота? Отговорите ще потърсим с бившия генерален консул на България в Одрин Георги Димов.  \r\nПо-малко от месец преди официалния старт на предизборната кампания, картата за изборите за Европейски парламент (ЕП) започва да придобива очертания, след като ГЕРБ и СДС обявиха своята листа. Кого българският избирател ще припознае като годен да влезе в ЕП и коя ще се окаже печелившата предизборна стратегия? Темата ще коментираме с политолога Първан Симеонов.  \r\nЩе гостуваме и на Добрич. От кмета Йордан Йорданов ще научим кои са приоритетните сфери за Общината, към които ще се насочат усилия през следващите месеци.  \r\nВ минутите след 09.00 часа - в Деня на шегата Натали Стефанова от  Радио „Фокус“-Пирин  ще ни заведе на фестивал на хумора в село Скрът.  Тези и още теми - в сутрешния блок   на   от 06.00 до 10.00 часа на 1 април, с водещ Виктория Месробович - Кувенджиева.", "date": "2019.03.31", "title": "Акценти в сутрешния блок „Добро утро, България“ по Радио „Фокус“ на 1 април"}
{"url": "http://www.focus-news.net/news/2019/03/31/2641190/pazardzhik-oblastniyat-informatsionen-tsentar-shte-postavi-na-1-april-2019-godina-nachaloto-na-poreditsa-ot-sabitiya-svarzani-s-evrofinansirane-na-proekti.html", "text": "Областният информационен център в Пазарджик ще постави от 11.00 часа на 1 април 2019 година началото на поредица от събития, свързани с еврофинансиране на проекти, съобщиха от Областен информационен център – Пазарджик. Събитията в Пазарджишка област са на тема: „Възможности за финансиране по европейските програми през 2019 г.“. Освен това ще бъдат коментирани договорените средства в областта от началото на програмен период 2014-2020 г. до средата на март 2019 година.", "date": "2019.03.31", "title": "Пазарджик: Областният информационен център ще постави на 1 април 2019 година началото на поредица от събития, свързани с еврофинансиране на проекти"}
{"url": "http://www.focus-news.net/news/2019/03/31/2641191/tass-politsiyata-v-ukrayna-shte-razsledva-kandidata-za-prezident-oleg-lyashko-za-pokazvane-na-popalnena-byuletina.html", "text": "Полицията в Украйна ще разследва кандидата за президент Олег Ляшко и лидер на Радикалната партия за показване на попълнена бюлетина, заяви говорителят на Министерството на вътрешните работи на Украйна Артьом Шевченко, цитиран от  TACC \r\nПо-рано през деня, Олег Ляшко гласува на президентските избори и показва бюлетина с глас пред камерите на журналистите, което нарушава украинското законодателство. Съветникът на Министъра на вътрешните работи Иван Варченко заяви, че правоприлагащите органи ще направят правна оценка на действията на Ляшко, като добави, че „такова нарушение се наказва с  до три години затвор“. Според Варченко законът \"изрично забранява показване на попълнена бюлетина в избирателната секция, за да видят хората  как е гласувал избирателят.\"  Юлиян Марков", "date": "2019.03.31", "title": "ТАСС: Полицията в Украйна ще разследва кандидата за президент Олег Ляшко за показване на попълнена бюлетина"}
{"url": "http://www.focus-news.net/news/2019/03/31/2641193/varna-268-proverki-vav-vrazka-sas-zabranata-za-tyutyunopushene-na-opredeleni-obshtestveni-mesta-sa-izvarshili-inspektori-ot-rzi-prez-poslednata-sedmitsa.html", "text": "268 проверки във връзка със забраната за тютюнопушене на закрити и някои видове открити обществени места са извършили здравните инспектори във Варна през последната седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. Не са констатирани нарушения.  \r\nПрез периода са реализирани 432 инспекции от служители, осъществяващи държавен здравен контрол. осъществени са 9 проверки в кухненски блокове на детски заведения във връзка с наредбата за здравословно хранене на деца от 0 до 3 години, на деца от 3 до 7-годишна възраст и на учениците. Проверени са 7 учебни разписания. При проверките не са констатирани нарушения. Издадени са 3 предписания за хигиенни и противоепидемични мерки. \r\nБояна АТАНАСОВА", "date": "2019.03.31", "title": "Варна: 268 проверки във връзка със забраната за тютюнопушене на определени обществени места са извършили инспектори от РЗИ през последната седмица"}
{"url": "http://www.focus-news.net/news/2019/03/31/2641192/doktorant-kristiyan-kovachev-po-mladite-hora-v-simitli-pochti-ne-si-spomnyat-za-otets-boris-zatova-pravim-mnogo-usiliya-za-da-popravim-tazi-greshka.html", "text": "По-младите хора в Симитли почти не си спомнят за отец Борис, затова правим много усилия, за да поправим тази грешка. Това каза за  Радио „Фокус“ – Пирин  докторант Кристиян Ковачев. „За съжаление от по-младите като че ли отец Борис е забравен. Дори, когато подехме инициативата, се оказа, че много от хората, които са родени след 1971 година, си спомняха бегло за него. Причината е, че той се е пенсионирал 1973 година. До 1976 година служи като празничен свещеник, след което спира. Факт е, че в този диапазон, от неговото пенсиониране до смъртта му през 1998 година, наистина е доста динамичен период. Хората са били ангажирани с други неща, а и знаете, че в тези периоди не се прокламира ролята на църквата и свещениците“, посочи Ковачев. Той обясни, че дори когато е говорил с енорийският свещеник на Симитли – отец Методий, той е отбелязал, че самият отец Борис преди смъртта си, тъй като той го е изповядал, е заявил, че чувства, че умира забравен от общността, въпреки това, което е направил за хората.  \r\n„Надеждата ни е, че с инициативите, които правим, ще върнем спомена за него и ще „събудим“ паметта за отец Борис. Много пъти съм казвал, че една църква не е просто сграда, строена от тухли, камъни и цимент, всъщност най-важен е духовният пълнеж – не само енориашите, но и духовниците. В случая имаме един духовник, който е отдал сили, средства, дори и здравето си за общото благо и Симитли, въпреки че това не е било родното му място“, подчерта Ковачев. Той заяви, че се очаква решение на Общински съвет – Симитли за това дали отец Петров ще бъде удостоен със званието „Почетен гражданин на Симитли“. „А сборникът, посветен на отец Борис, ще се опитаме да бъде готов до есента на 2019 година, тоест - до храмовия празник на църквата „Рождество Богородично“. Вече успяхме да проучим голяма част от архивите, свързани с отец Борис. Наред с това, на 11 юни ще имаме научна конференция по повод 90-ата годишнина от освещаването на храма в Симитли. В нея се очаква да вземат участие доста изследователи от Югозападен университет „Неофит Рилски“, СУ „Св. св. Климент Охридски“, Регионален исторически музей – Благоевград, Българската академия на науките (БАН) и доста духовници“, подчерта Ковачев. Той изрази надежда, че всички тези събития ще се подредят така, че през есента да има едно представяне на самия сборник. \r\nЛивия НИНОВА", "date": "2019.03.31", "title": "Докторант Кристиян Ковачев: По-младите хора в Симитли почти не си спомнят за отец Борис, затова правим много усилия, за да поправим тази грешка"}
{"url": "http://www.focus-news.net/news/2019/03/31/2641194/blagoevgrad-dobri-sa-usloviyata-za-shofirane-v-oblastta-trafikat-po-osnovnite-patni-napravleniya-e-s-normalna-intenzivnost.html", "text": "Добри са условията за шофиране в Благоевградска област, трафикът по основните пътни направления е с нормална интензивност. Това съобщиха за  Радио „Фокус“ – Пирин  от Областно пътно управление – Благоевград. Преминаването по автомагистрала „Струма“, главен път Е-79 и второкласен път 19 Симитли – Гоце Делчев се извършва с нормално. До този момент няма регистрирани тежки пътни инциденти, които да за затруднявали движението по републиканската пътна мрежа. Има данни само за една катастрофа, която е станала в района на малкия тунел в Кресненското дефиле, но заради нея се е налагало затваряне на пътни платна или спиране на трафика. В сила за областта е само едно ограничение за движение на моторни превозни средства. По третокласен път 108 автомагистрала „Струма“ – село Рибник е ограничено движението на товарни автомобили с тегло над 12 тона поради извършване аварийни ремонтни дейности за срок до 31 юли. Въведен е обходен маршрут, който преминава по третокласен път 198 село Дрангово – село Ръждак – град Петрич и обратно. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. В Благоевград трафикът по основните улици и булеварди е сравнително спокоен. По-натоварено движение се наблюдава на вход и изход от града. \r\nЛивия НИНОВА", "date": "2019.03.31", "title": "Благоевград: Добри са условията за шофиране в областта, трафикът по основните пътни направления е с нормална интензивност"}
{"url": "http://www.focus-news.net/news/2019/03/31/2641183/rumen-petkov-abv-kogato-se-poyavi-zakonoproektat-za-oproshtavane-na-zadalzheniya-ot-veroizpovedaniya-nie-ot-abv-reagirahme-parvi-i-to-mnogo-ostro.html", "text": "Когато се появи в този си вид законопроектът за опрощаване на задължения от вероизповедания, ние от АБВ реагирахме първи и то много остро и категорично главно по две причини. Това каза пред журналисти председателят на ПП АБВ Румен Петков по повод изказването на турския външен министър Чавушоглу, предаде репортер на  Радио \"Фокус\"-Бургас . По думите му това е законопроект, който унижава вероизповеданията, законността, отговорността. \"Не е разбираемо всеки човек, дължащ пари, да си ги плаща, а в противен случай да му спрат водата или тока, или да го поставят под запрещение за неизплатени дългове\", добави председателят на ПП АБВ и обясни, че да се подхожда така към вероизповеданията, е крайно неприемливо и то от обществена гледна точка. Според него по този начин се унижава вярата на хората. \"Това е първият ни аргумент. Вторият е, че всъщност се стимулира само едно вероизповедание по този начин - мюсюлманското. Така няма да бъде помогнато на мюсюлманите, нито на тяхното вероизповедание, напротив ще се нагнети обществена омраза срещу едно вероизповедание, което не го заслужава, защото хора, които са избрали мюсюлманската религия, не заслужават да бъдат мразени за този си избор. Това, че някой е натрупал дългове, не прави мюсюлманите виновни\", каза още Петков. Според него декларацията на външния министър на Турция, че те са въздействали, е меко казано груба намеса във вътрешните работи на страната. Петков добави, че според него реакцията на правителството, като  цяло на министър-председателя, е повече от самоунижаваща се и той унижава България. Според Петков случаят заслужава реакция на най-високо ниво, както и задължава българския посланик от Турция да бъде извикан в София за консултации. \"Оглушително е мълчанието на президента, нелепа е реакцията на парламентарните политически сили и е унизяваща страната реакцията на Министерството на външните работи и на министър-председателя\", допълни Петков. Според председателя на ПП АБВ в рамките на една седмица ГЕРБ дават два много сериозни поводи за вот на недоверие. \"С този заключителен етюд, с декларацията на външния министър на Турция, ГЕРБ заслужава вот на недоверие за цялостно творчество, а БСП си стои вън от Парламента\", заяви Петков. По думите му БСП са съучастници във взимането на решения за опрощаване на задълженията на вероизповеданията. \"Защото излизайки от Парламента, те оставиха темата без дебат и това направи възможно това \"цинично\" решение. Реакцията на ВМРО или Патриотите да обявят, че ще ходят да протестират пред Турското посолство, е повече от цинична. Имаме ситуация, която за страната е повече от критична, от гледа точка на моралните устои и държавността. За съжаление, в Парламента няма помен от стремеж да бъде защитено националното достойнство и държавността\", добави още Петков.", "date": "2019.03.31", "title": "Румен Петков, АБВ: Когато се появи законопроектът за опрощаване на задължения от вероизповедания, ние от АБВ реагирахме първи и то много остро"}
{"url": "http://www.focus-news.net/news/2019/03/31/2641196/sport-seltik-pobedi-reyndzhars-s-21-i-vodi-na-varha-s-13-tochki-avans.html", "text": "Тимът на Селтик спечели изключително ценна победа с 2:1, като надви Рейнджърс в голямото дерби „Старата фирма” от 31-ия кръг в шотландския Премиършип. По този начин „детелините” дръпнаха с 13 точки на върха на големия си враг в битката за титлата, като на практика задушиха амбициите им за първа титла от 2011-а година насам. \r\nЗа да бъде дербито още по-вълнуващо, след края на срещата двата отбора се сбутаха на терена, като главен участващ бе Райън Кент, който се влуди след победния гол на вечния враг.", "date": "2019.03.31", "title": "Спорт: Селтик победи Рейнджърс с 2:1 и води на върха с 13 точки аванс"}
{"url": "http://www.focus-news.net/news/2019/03/31/2641195/pregled-na-mezhdunarodnite-novini-do-18-chasa-agentsiya-fokus.html", "text": "Ако избирателната  активност на втория тур е под 40%, изискването за успешни избори няма да  е изпълнено. В този случай незабавно ще бъдат насрочени нови избори, казва председателят на Държавната избирателна комисия на Македония Оливер Дерковски в интервю пред македонската редакция на  Радио Свободна Европа . \r\n„През изминалия период Държавната избирателна комисия взе  всички организационни мерки, необходими за организирането и провеждането на тези президентски избори в страната без значение дали те са или не са условие за получаване на дата за преговори с ЕС. ние действаме като държавен орган и провеждаме всички необходими мерки за организиране на кристално чисти избори. Тук обаче трябва да подчертая, че в изборният процес участват няколко заинтересовани страни, което означава, че е важна не само  Държавната избирателна комисия. Да, ДИК е органът, който се грижи за организацията, осъществяването на изборния процес, като един от тези фактори, но в случая с президентските избори имате ситуация, в която например кандидатите, организаторите на кампании, също трябва да бъдат внимателни по отношение на изборния процес  и да бъдат честни и чисти, за да премине всичко по най-добрия начин.“ - заяви Дерковски. \r\n*** Кандидатите за президент Блерим Река, Гордана Силяновска-Давкова и Стево Пендаровски, днес в сградата на Държавната избирателна комисия (ДИК) подписаха Кодекса за честни и демократични избори, предава  “Макфакс“ . \r\nПредседателят на ДИК Оливер Дерковски заяви, че текстът на Кодекса съдържа разпоредби, които всеки кандидат трябва да уважава. \r\n\"Това е добър и тържествен акт, който ни задължава да уважаваме демократичните ценности\", каза Дерковски. \r\nКандидатът на Алиансът на албанците и БЕСА Блерим Река заяви, че е важно резултатът да бъде редовен, без значение кой печели. \r\n„Влизаме в ново изкушение. Няма значение кой печели, важно е резултатът да е редовен, за да влезем в ЕС. Това няма да бъде състезание на живот и смърт, а надпревара за нова глава в държавата. Наше задължение е да изпълняваме задълженията на Кодекса“- каза Река. \r\nПрофесорът, подкрепен от ВМРО-ДПМНЕ, Гордана Силяновска-Давкова, след подписването на Кодекса, изрази очакването, че борбата ще се ръководи от аргументи. \r\n„За мен етичните правила са еднакво важни и може би по-важни от закона и справедливостта. Очаквам трудна битка, въпреки че съм жена. Борба с аргументи, а не с хитрини. Надявам се, че гражданите ще имат последната дума, ”каза Гордана Силяновска-Давкова. \r\nКандидатът на СДСМ Стево Пендаровски подчерта, че е добре, че подписването на Кодекса стана практика. Той обеща, че подписването ще бъде изпълнено. \r\n„Не се съмнявам, че тримата ще направим всичко възможно за демократична борба. Искам да пожелая успешни, честни, демократични избори. Успех на съперниците, ”каза Стево Пендаровски. \r\nКампанията за президентските избори започва утре, 1 април и завършва на 19 април в полунощ. Първият кръг на гласуването за президентските избори ще се проведе на 21 април, а вторият на 5 май. \r\n*** Генералният секретар на Лигата на арабските държави Ахмед Абу ал-Гейт в неделя разкритикува американската администрация заради решението да признае суверенитета на Израел над Голанските възвишения, предава  TACC > \r\n\"Голанските възвишения са окупирана сирийската територия в съответствие с международните резолюции\", каза той на откриването на 30-ата годишна среща на върха на Арабската лига в Тунис. \r\n\"Решението на Съединените щати нарушава всички международни норми и израелската окупация се стреми да погълне все повече арабски земи\", каза Абу ал-Гайт, чието изпълнение бе излъчено по телевизионния канал „Ал Арабия“. Според него, с тази стъпка, Вашингтон само \"насърчава арогантността\" на Израел, като го тласка към подобни незаконни практики. \r\nАмериканският президент Доналд Тръмп на 25 март във Вашингтон в рамките на преговорите с израелския премиер Бенямин Нетаняху подписа прокламация за признаване на израелския суверенитет над Голанските възвишения. Не само Сирия и други страни от арабския и ислямския свят, но и Русия, както и ключовите европейски сили и съюзниците на САЩ, включително Германия и Франция, се изказаха срещу такива едностранни действия. \r\nПринадлежащи на Сирия от 1944 г., Голанските възвишения са окупирани  от Израел по време на Шестдневната война през 1967 г. През 1981 г. израелският парламент приема \"Закона за Голанските възвишения\", който едностранно провъзгласява суверенитета на еврейската държава върху тази територия. Това анексиране беше обявено за невалидно в Резолюция 497 на Съвета за сигурност на ООН от 17 декември 1981 г. \r\n*** Темел Карамоллаолу, лидер на малката турскa ислямска партия „Фелисити“, заяви, че двама души са били убити в Източна Турция в избирателна секция, предава  “Макфакс“ \r\nТой пише в своя профил в социалната мрежа „Туитър“, че доброволец и наблюдател на изборите са били убити в област в провинция Малатия. \r\nТурската информационна агенция Anadolu Agency съобщи, че един човек е бил убит, а един е ранен в спора между поддръжници на конкурентни кандидати на местните избори. \r\nКарамоллаолу казва, че членовете на партията са нападнали роднина на кандидат от управляващата Партия на справедливостта и развитието на Турция. \r\n*** Регистрирано е земетресение с магнитуд 5.0 в Западна Турция, показва справка на страницата на  Европейския средиземноморски сеизмологичен център . \r\nТрусът е станал в 14:30 местно време (съвпада с българското) на 43 километра югоизточно от град Денизли и на 224 километра югоизточно от Измир на пет километра дълбочина. Земетресението е усетено силно в Югозападна Турция. Засега няма информация за пострадали хора и нанесени материални щети. В 14:45 часа е последвал вторичен трус с  магнитуд 4.1 в същия район. Трусовете са наложили за кратко да бъде преустановено гласуването в районите близо до епицентъра. \r\n*** Полицията в Украйна ще разследва кандидата за президент Олег Ляшко и лидер на Радикалната партия за показване на попълнена бюлетина, заяви говорителят на Министерството на вътрешните работи на Украйна Артьом Шевченко, цитиран от  TACC \r\nПо-рано през деня, Олег Ляшко гласува на президентските избори и показва бюлетина с глас пред камерите на журналистите, което нарушава украинското законодателство. Съветникът на Министъра на вътрешните работи Иван Варченко заяви, че правоприлагащите органи ще направят правна оценка на действията на Ляшко, като добави, че „такова нарушение се наказва с  до три години затвор“. Според Варченко законът \"изрично забранява показване на попълнена бюлетина в избирателната секция, за да видят хората  как е гласувал избирателят.\"", "date": "2019.03.31", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/03/31/2641197/predstoyashti-sabitiya-v-stranata-za-1-april-agentsiya-fokus.html", "text": "*** \r\nОт 08.30 часа пред посолството на Р Турция в България ПП ВМРО организира протест по повод отказа от страна на турския вицепрезидент Фуат Октай да поднесе извинения за думите на турския външен министър Чавушоглу, който заяви пред изселници от България, че промените в българския Закон за вероизповеданията са насочени срещу мюсюлманската общност. \r\n*** \r\nОт 09.30 часа в зала „Рила“ на София Хотел Балкан ще се проведе Общо събрание на Международния координационен съвет на организациите на работодателите, организирано от Асоциацията на индустриалния капитал в България (АИКБ). \r\n*** \r\nОт 09.30 часа в 4 състав на Специализирания наказателен съд ще се гледа делото срещу Бахчет А., Емил Б., Събин В., Венцислава М. и др., обвинени в образуване и ръководене на организирана престъпна група.  \r\n*** \r\nОт 10.00 часа в 15 състав на Специализирания наказателен съд ще се гледа делото срещу Иван Р., Димитър К., Георги Г., обвинени в организиране и ръководене на организирана престъпна група.  \r\n*** \r\nОт 10.00 часа в 3 състав на Специализирания наказателен съд ще се гледа делото срещу Лъчезар Я. и Габриел П. за квалифицирани състави на изнудване.  \r\n*** \r\nОт 10.00 часа трети състав на Комисията за защита от дискриминация ще проведе заседание по преписка, образувана по  жалба М.С. от София срещу Национален институт за недвижимо културно наследство.  \r\n*** \r\nОт 10.30 часа в Централното управление на Националната здравноосигурителна каса (ул. „Кричим“ 1) ще бъде дадена информация за работата по приема на документи за лечение на деца и на възрастни в чужбина.  \r\n*** \r\nОт 11.00 часа трети състав на Комисията за защита от дискриминация ще проведе заседание по преписка, образувана по  жалба на  Д.Х. от Хасково, служител на Изпълнителна агенция „Автомобилна администрация“.  \r\n*** \r\nОт 11.00 часа в пресклуба на БТА Инициативният комитет за издигане на паметник на кан Тервел в Стара Загора ще направи публичен отчет. \r\n*** \r\nОт 11.00 часа в 7 състав на Специализирания наказателен съд ще се гледа делото срещу Цветомил П., обвинен в образуване и ръководене на организирана престъпна група. \r\n*** \r\nОт 11.00 часа в ДГ №195 „Братя Мормареви\" на ул. „Врабча“ 7 ще се състои пресконференция по повод началото на инициативата „Усмихнати очи“ под егидата на Столична община. \r\n*** \r\nОт 12.00 часа трети състав на Комисията за защита от дискриминация ще проведе заседание по преписка, образувана по  жалба на К.Х. от Раднево срещу „Мини Марица – Изток“ ЕАД.  \r\n*** \r\nОт 13.00 часа в градинката пред небостъргача на „Артекс“ в „Лозенец“ ще се състои пресконференция на Инициативен комитет „Лозенец“ срещу 120-метровата сграда на ул. „Златен рог“.  \r\n*** \r\nОт 18.00 часа в Галерия на Съюза на българските художници ще бъде открита 44-та национална изложба на карикатурата.  \r\n*** \r\nОт 18.00 часа в Голямата зала на Руския културно-информационен център в София ще се проведе тържествено мероприятие, посветено на Годината на театъра в Русия.  \r\n*** \r\nОт 18.00 часа в залата на Чешкия център ще се състои премиерата на най-новата книга на Марек Шинделка „Картата на Ана“.  \r\n*** \r\nОт 18.30 часа на ул. „Монтевидело“ 43 в ж.к. „Овча купел“ 1 ще се проведе протест на жителите на квартала срещу презастрояването.  \r\n***    \r\nОт 11.00 часа в Драматичен театър „Никола Вапцаров“ – Благоевград ще се проведе официалното национално откриване на „Седмицата на гората 2019 г.“. Веднага след това в района на парк „Бачиново“ ще се състои залесяване с участието на официалните гости, присъствали на откриващото събитие.  \r\n***    \r\nОт 14.00 часа в зала 101 в Община Благоевград ще се проведе встъпителна пресконференция по проект „Изследване на противообществени прояви при ученици от 14 до 18- годишна възраст”.  \r\n***    \r\nОт 16.00 часа в аудиторията на Балкански академичен център към Американски университет – Благоевград ще се проведе Национално събрание на Българския младежки червен кръст.   \r\n*** \r\nВ 08.00 часа стартира електронното кандидатстване за детска градина в понеделник. \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1, народният представител от ПП ГЕРБ Нели Петрова ще приема граждани. \r\n*** \r\nОт 14.00 часа до 16.00 часа в Юнашкия салон ще се проведе „Поход на мечтите“.  \r\n*** \r\nОт 19.00 часа на сцената на Държавен куклен театър – Варна, ще бъде представен спектакълът „Професия лъжец“ на режисьора Теди Москов. На този ден актьорът Галин Гинев изпълва 20 години на сцената на Кукления театър във Варна. \r\n***  \r\nОт 10.00 до 15.00 часа в корпус 5 на Великотърновския университет „Св. Св. Кирил и Методий“ ще се проведат „Национални дни на кариерата – Добра Кариера, Добър Живот“.  \r\n***  \r\nОт 18.00 часа в НЧ „Напредък-1869“ Младежки театър „Алтернатива” ще представи комедийно шоу по повод Деня на хумора и шегата. \r\n*** \r\nОт 18.00 часа в НЧ „Напредък-1869“ Младежкият театър „Алтернатива“ ще представи комедийно шоу по повод Деня на хумора и шегата. \r\n*** \r\nОт 09.30 часа в Държавен куклен театър „Дора Габе“ ще се играе спектакълът „Жабокът и слънчевата дъщеря“.  \r\n*** \r\nОт 11.00 часа в Дом-паметник „Йордан Йовков“ ще бъде открита изложба „Всичко се състои в нашите сдружени сили“, посветена на 140 години от Учредителното събрание и приемането на Търновската конституция.  \r\n*** \r\nОт 17.30 часа в залата на Общински младежки център „Захари Стоянов” ще се проведе граждански диалог „Европа в нашия дом“, организиран от ПП ГЕРБ. Участие ще вземат министърът на образованието и науката Красимир Вълчев, Таня Петрова от Парламентарната комисията по образованието, народен представител от Варна, народните представители вицеадмирал Пламен Манушев и Даниела Димитрова. \r\n*** \r\nОт 15.00 часа на „Централен площад“ пред сградата на Общината ще се проведе информационно събитие за представяне на актуалните възможности за европейско финансиране.  \r\n*** \r\nОт 17.30 часа в заседателната зала на Общината ще бъде представена книгата „Баш майстора завинаги“. \r\n*** \r\nОт 17.00 часа в Регионална библиотека „Гео Милев“ ще бъдат представени книгите „Скок и летене“ и „Приземяване“.  \r\n*** \r\nОт 11.00 часа Областният информационен център ще постави началото на поредица от събития, свързани с еврофинансиране на проекти. \r\n*** \r\nОт 12.00 часа в пресклуба на БТА ще се проведе театрален фестивал „Океан от любов“-Пазарджик 2019. \r\n*** \r\nОт 11.00 часа на пл. „Възраждане\" ще се състои „Поход срещу диабета\", организриран от „Лайънс клуб\" България. \r\n*** \r\nОт  17.30 часа на ул „Петко Каравелов\" 8А  ще бъде открит ,,Арт-център\"- 3 „Творителница о писменехъ\"  с изложба калиграфия „Традиция и експеримент\" на Маргарита Иванова и музикални изпъления на Чавдар Вълков-цигулка, Марина Белчева- чело и Румен Марков - гайда. \r\n*** \r\nОт 10.15 часа в Зала 1 на Апелативен съд ще се разгледа протестът на Окръжна прокуратура – Смолян срещу наказанието на А.Н. /на 57 г./, който е осъден на 12 години лишаване от свобода при първоначален строг режим за убийство. Подсъдимият също обжалва присъдата си пред Апелативния съд. \r\n*** \r\nОт 10.30 часа в Зала 1 на Апелативен съд ще се разгледа жалбата на подсъдимия С. П. /на 28г./ от Украйна, който е осъден на 9 години лишаване от свобода и лишаване от право да управлява МПС за срок от 10 години заради причиняване на смърт на двама съпрузи след употреба на наркотични вещества. Близките на пострадалите също обжалват присъдата пред Апелативния съд. \r\n*** \r\nОт 12.00 часа в сградата на БТА ще се проведе пресконференция за свикване на извънредна сесия на ОбС – Пловдив за въпроси, свързани с дейността на Фондация „Пловдив 2019“. \r\n*** \r\nВ 17.30 на Лапидариума ще се проведе официална церемония по случай 50 години от създаването на Управление „Старинен Пловдив“, с участието на бивши и настоящи служители, общественици, свързани с историята на Стария град. В 18.00 ч. в Балабанова къща ще бъде открита Изложба на дунавски карикатури „Danube cartoons”. В 18.30 ч., отново в Балабанова къща, ще бъде открита Изложбата „Коста Форев – палитра от светове”.  \r\n*** \r\nОт 16.00 до 19.00 часа на пл. „Алеко“ ще се проведат безплатни тестове за диабет и ще се радват образователно-информационни материали. От 17.00 до 19.00 часа ще бъде издигнат топловъздушен балон, който ще качва безплатно дарители на кампанията „Подход срещу диабета“ и деца. В центъра на града ще има и благотворителна мобилна кухня, която ще предлага топла скара и напитки. В този времеви диапазон се очаква и да бъдат посрещнати велосипедистите, участващи в похода по суша, който включва 20 общини, сред които и Свищов. От 19.00 до 21.00 часа ще има концерт на местни състави и изпълнители. \r\n*** \r\nОт 12.15 часа в пресклуба на БТА ще се състои пресконференция на председателя на ПП АБВ Румен Петков.", "date": "2019.03.31", "title": "Предстоящи събития в страната за 1 април (Агенция „Фокус“)"}
{"url": "http://www.focus-news.net/news/2019/03/31/2641198/veliko-tarnovo-usloviyata-za-patuvane-v-oblastta-sa-normalni-nastilkite-sa-suhi.html", "text": "Ограничено е движението за товарни автомобили над 12 тона по пътя между село Лозен и Полски Тръмбеш. Това съобщиха за  Радио „Фокус“ – Велико Търново  от Областно пътно управление. Причината е намален габарит на пътното тяло. Обходният маршрут е през Лозен – Драганово – Янтра – Поликраище – Полски Тръмбеш. Временната организация на движение е в сила до края на месец май. Условията за пътуване в областта са нормални за сезона. Настилките са сухи, а времето – облачно, без валежи. Нека водачите карат внимателно, призовават органите на реда. Ограничено за автомобили над 10 тона е движението по пътя Дебелец – Средни колиби – Елена. Обходният маршрут, който е валиден до 31 май, е през Дебелец – Велико Търново – Лясковски кантон – Миндя – Елена и обратно. Не се допуска преминаване на коли по пътя Царски извор – Драганово. В участъка от км 0+000 до км 5+500 има свлачище, което трябва да бъде укрепено до края на май. Обходният маршрут е през Царски извор – Сушица – Драганово и обратно. Затворен за автомобили над 3.5 тона е пътят Чешма – Кесарево. Обходният маршрут е през Чешма – Сливовица – Горско Ново село – Джулюница – Кесарево. Ремонтни дейности текат по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Укрепването ще продължи до началото на юни. \r\nЛуиза ТРАНЧЕВА", "date": "2019.03.31", "title": "Велико Търново: Условията за пътуване в областта са нормални, настилките са сухи"}
{"url": "http://www.focus-news.net/news/2019/03/31/2641199/varna-intenziven-e-trafikat-po-avtomagistralite-hemus-i-cherno-more-na-teritoriyata-na-oblastta.html", "text": "Интензивен е трафикът по автомагистралите „Хемус“ и „Черно море“ на територията на Варненска област, предаде репортер на  Радио „Фокус“ – Варна . Ремонтни дейности се извършват и по двете автомагистрали, което води до затруднения при движението в някои участъци. Движението в участъка Неофит Рилски – Девня от км 389 до км 400 по автомагистрала „Хемус“ се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от аутобана на пътен възел „Неофит Рилски“, като движението е пренасочено по път I-2 Шумен – Варна. Преминаването на автомобили от км 0 до км 8 по автомагистрала „Черно море“ се осъществява двупосочно в платното посока Варна – Бургас поради ремонтни дейности. Движението по път III-2902 „Панорама“ — Куманово при км 11 се осъществява с повишено внимание и ограничение на скоростта до 30 км/ч поради неравности на асфалтовата настилка. Забранено е преминаването на МПС над 10 тона по път I-9 в участъка Кранево – Варна при км 83. Обходният маршрут е през Кичево и Оброчище. \r\nБояна АТАНАСОВА", "date": "2019.03.31", "title": "Варна: Интензивен е трафикът по автомагистралите „Хемус“ и „Черно море“ на територията на областта"}
{"url": "http://www.focus-news.net/news/2019/03/31/2641185/unn-ukrayna-spored-informatsiya-zhena-e-rodila-pred-izbiratelna-sektsiya.html", "text": "Според информация жена е родила пред избирателна секция по думите на прес-секретаря на отдел „Здравеопазване“ към Киевската градска администрация Наталия Вишневская, цитирана от украинската агенция  УНН . \r\nПо късно обаче тази информация е опровергана от Вишневская , като е уточнено, че жената е родила и след това е гласувала в избирателна секция, която се намира в непосредствена близост до родилния дом.    Юлиян Марков", "date": "2019.03.31", "title": "УНН (Украйна): Според информация жена е родила пред избирателна секция"}
{"url": "http://www.focus-news.net/news/2019/03/31/2641204/burgas-patishtata-na-teritoriyata-na-oblastta-sa-suhi-i-prohodimi-nyama-zatvoreni-patni-uchastatsi.html", "text": "Нормална е пътната обстановка  в областта към този час. Това съобщиха за  Радио „Фокус“ – Бургас  от Областно пътно управление. Пътищата на територията на областта са сухи и проходими. Видимостта е добра, няма затворени пътни участъци, проходите са отворени за движение на всички моторни превозни средства. До 30 юни е в сила ограничение за движението по пътя Трояново – Айтос от км 23+900 до км 25+100, където се извършват довършителни дейности свързани с работа по банкети, поставяне на мантинели, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Посочените пътни участъци са сигнализирани с пътни знаци. Без затруднения се осъществява движението на моторни превозни средства в края на неделния ден както по пътищата в областта, така и по основните пътни артерии на Бургас. В областната пътна мрежа по-интензивен е трафикът по пътя Ахелой – Слънчев бряг, както и този по пътя Бургас – Сарафово в района на Летище Бургас. В областния център струпване на автомобили се наблюдава в района на пътен възел „Юг“, в района на кръстовището с кръгово движение „Трапезица“, както и по бул. „Стефан Стамболов“ в района на бургаската болница. \r\nДеница ДИМИТРОВА", "date": "2019.03.31", "title": "Бургас: Пътищата на територията на областта са сухи и проходими, няма затворени пътни участъци"}
{"url": "http://www.focus-news.net/news/2019/03/31/2641201/rumen-petkov-abv-nastoyavali-sme-da-se-kazhe-che-voennomorska-baza-atiya-nyama-da-bade-predostavena-za-dislokatsiya-na-voenni-saorazheniya-tova-e-posegatelstvo-varhu-natsionalnata-sigurnost.html", "text": "Ние от АБВ сме настоявали пред правителството, Народното събрание и президента да се каже, че Военноморска база „Атия“ няма да бъде предоставена за дислокация на нейна територия на военни съоръжения, независимо от формата на тяхното управление, като това е посегателство върху нашата национална сигурност, но ще срине и туризма и трябва да бъде пределно ясно. Това каза на пресконференция в Бургас председателят на ПП АБВ Румен Петков, предаде репортер на  Радио „Фокус“-Бургас . Той добави, че от партията многократно категорично са настояли, че на българска територия няма да се разполагат ядрени арсенали и няма да се ситуират военни контингенти с атакуващ характер. „Нито една от трите институции не се ангажирала с ясна позиция, което мен лично ме кара да считам, че е обещавано“, посочи Петков и добави, че той е връчил писмо на министъра на отбраната Красимир Каракачанов с настояване правителството да се произнесе.  \r\n„Той каза, че никой не ни е искал. Добре е ние да кажем, че не даваме, защо трябва да чакаме някой да ни иска? Аз твърдя, че са ни искали и гузната реакция и мълчание на всички тези институции, в това число - и на някои от парламентарните групи, ме кара да си мисля, че те под някаква форма са си обещавали и ние трябва да си даваме сметка какво ни очаква, ние сме заплашени да бъдем превърнати в обект“, заяви още Румен Петков. Според него, ако страната стане субект на разполагане на ядрено оръжие, тя автоматически става обект. „Ако станем субект на разполагане на нови агресивни контингенти, ние автоматически ставаме обект. Затова силното и полезното за България решение е днес институционално да се заяви „не“, допълни председателят на ПП АБВ. \r\nДеница ДИМИТРОВА", "date": "2019.03.31", "title": "Румен Петков, АБВ: Настоявали сме да се каже, че Военноморска база „Атия“ няма да бъде предоставена за дислокация на военни съоръжения, това е посегателство върху националната сигурност"}
{"url": "http://www.focus-news.net/news/2019/03/31/2641205/smolyan-nad-4500-deklaratsii-na-fizicheski-litsa-sa-polucheni-v-ofisa-na-nap-srokat-za-podavaneto-im-izticha-na-30-april.html", "text": "Срокът за подаването на декларациите за облагане на доходите от 2018 г. изтича на 30 април 2019 г., като до тогава трябва да се плати и посоченият в тях данък за довнасяне. Това съобщиха от офиса на  НАП – Смолян . Най-бързо и лесно декларациите се подават онлайн с ПИК или електронен подпис. Вече са получени над 4 500 декларации на физически лица от Смолян и областта, от тях 2 400 са подадени на място в офиса. \r\nФизическите лица могат да проверят в сайта на НАП дали за тях има подадени данни от предприятия и от самоосигуряващи се лица за изплащани доходи, различни от тези по трудов договор, като например хонорари. Така гражданите ще могат да проверят и попълнят коректно годишните си декларации за облагане на доходите. Е-услугата „Справка за изплатени доходи (различни от трудови) на физически лица“ е публикувана в Портала на НАП за електронни услуги – https://inetdec.nra.bg/ и  е  достъпна с  персонален идентификационен код (ПИК) или квалифициран електронен подпис (КЕП) от всички физически лица, имащи разрешен пълен достъп до услугите на НАП и такива с КЕП на упълномощено лице, на които е разрешен пълен достъп до услугите „Предоставяне на данъчна и осигурителна информация и информация от данъчно-осигурителната сметка“. Е-услугата предоставя информация също за вида и размера на изплатения доход, както и за удържания данък. \r\nИнформация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор.", "date": "2019.03.31", "title": "Смолян: Над 4500 декларации на физически лица са получени в офиса на НАП, срокът за подаването им изтича на 30 април"}
{"url": "http://www.focus-news.net/news/2019/03/31/2641203/rumen-petkov-abv-imame-23-nominatsii-ot-strukturite-na-alternativa-za-balgarsko-vazrazhdane.html", "text": "Имаме 23 номинации от структурите на \"Алтернатива за българско възраждане\", помолили сме колегите до вторник да ни предоставят техните номинации и се надяваме до четвъртък да преминем към структуриране на листата, с която ще участваме във формата \"Коалиция за България\" на бъдещите Евроизбори. Това каза по време на пресконференция председателя на ПП АБВ Румен Петков, предаде репортер на  Радио „Фокус“ - Бургас . „Защо ръководството на БСП предпочита самотата, защо предпочита да няма партньори в настоящите местни избори, още веднъж искам да кажа, че ми е трудно да оценя“, каза още Петков. На въпроса дали ще има бургаски представители на АБВ в листата за Евроизборите, Петков отговори, че има номинация на областния Председател Антон Коджабашев. „Аз мисля, че е силна номинация, тъй като там присъства половината население на света, а той е получил изключително високо отличие. Това е знак на уважение към него, лично и към българския спорт. Един човек с авторитет като неговия заслужава да бъде в листата“, каза още председателят на ПП АБВ. \r\nДеница ДИМИТРОВА", "date": "2019.03.31", "title": "Румен Петков, АБВ: Имаме 23 номинации от структурите на \"Алтернатива за българско възраждане\""}
{"url": "http://www.focus-news.net/news/2019/03/31/2641188/ukrainskaya-pravda-hvarlyat-kokteyl-molotov-v-izbiratelna-sektsiya-v-chernigovska-oblast.html", "text": "Хвърлят коктейл „Молотов“  в избирателна секция в Черниговска област, информира електронното издание  “Украинская правда“ . \r\n„В 10:50 в град Борзна в една от избирателните секции гражданин хвърлил запалителна смес, като е последвало запалване, което бързо е било ликвидирано“ – съобщават от Министерството на вътрешните работи, като уточняват, че никой не е пострадал и изборният процес не е спиран . \r\n„Гражданинът, който се е опитал да запали избирателна кабинка е задържан и отведен в местното полицейско управление“, информират от полицията и добавят, че във връзка с инцидента е образувано наказателно дело за хулиганство.  Юлиян Марков", "date": "2019.03.31", "title": "„Украинская Правда“: Хвърлят коктейл Молотов  в избирателна секция в Черниговска област"}
{"url": "http://www.focus-news.net/news/2019/03/31/2641202/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\nТемпературите са в интервала от +1°С до +20 °С \r\nВремето над страната е предимно ясно. \r\nСлаб вятър духа в областите:Търговище, Кърджали, Благоевград, Варна, Кюстендил и В.Търново. \r\nПътните настилки са сухи, по усойните и планински райони частично заснежени,  заледени, обработени и проходими при зимни условия. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“: \r\nОбласт София:Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.; \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант:пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението от км 77+747 до км 78+117 в посока Бургас се ограничава по активна и аварийна лента поради ремонтни дейности на моста над река „Тополница“ при км 77+950. Движението се осъществява в изпреварващата лента. Срок до 30.04.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“: \r\nОбласт София: \r\nДвижението при Потоп от км 16+760 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тонасамо в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г. \r\nВъвежда се реверсивно движение в лявото платно /посока София/ от км 33+960 до км 40+310 /движението в дясното платно /посока Варна/ е ограничено поради ремонтно-възстановителни дейности на виадукти при км 36+450 /Коренишки дол/ и км 37+920 със Заповед РД-11-309/20.03.2019 г./, като се обособяват две ленти в посока София и една лента в посока Варна. Срок: от 12:00 часа на 31.03.2019 г. до 12:00 часа на 02.04.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна.Срок до 24.05.2019 г.; \r\nАМ „Марица“:няма ограничения. \r\nАМ„Черно море“: \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 15.04.2019 г.; \r\nАМ „Струма“:няма. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т.Срок: целогодишно; \r\n- „Дюлински“ - забранен за МПС над 3,5 т.Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т.както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПСнад10 т.Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 тот категория N3, както и тегленето на ремаркета и полуремаркета с технически допустима максимална маса над 10 тот категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено.Срок до 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник: \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.Срок до 01.01.2020 г.; \r\nДвижението в участъка(с магистрален габарит)от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно.Срок до 31.05.2019 г.; \r\nОбласт Монтана: \r\nДвижението по обходен път на гр. Монтана – с. Краводер от км 102+060 до км 124+000 се осъществява в една лента с повишено внимание поради почистване на пътната настилка. Срок до 01.04.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посокипоради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nДвижението по пътПравец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движениена МПС над 12 т. \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище:  \r\nДвижениетов участъка Търговище – опорен пунктБелокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Стара Загора: \r\nДвижението в участъка Стара Загора – Димитровград при км 237+950 и км 239+950 в посока Димитровград се осъществява с повишено внимание поради демонтаж на рекламни съоръжения. Движението се регулира от сигналисти.Срок 01.04.2019 г. \r\nПоради провеждане на ,,Маратон Стара Загора 2019 '' в периода от 09:00 ч до 15:00 ч на 15.05.2019 г. временно ще бъде ограничено едното платно за движение по път II-66 Нова Загора -Стара Загора от км 53+800 до км 58+700 -дясно в посока София. Движението на МПС ще се осъществява по обходен маршрут :  \r\nОт път II-66 Нова Загора - Стара Загора при км 53+800 на дясно по път IV-66028/ с. Колена - с .Хрищени /-път IV -66032 до I-5 Казанлък-Стара Загора /околовръстен път /Движението на МПС се регулира от пътна полиция \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас: \r\nДвижениетов участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:няма ограничения. \r\n-път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПСпоради намален габарит на пътното тяло. Срок до 31.08.2019 г.; \r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности:няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок: до 30.06.2019 г. \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г. \r\nОПУ-Варна: \r\nВременно са въведени следните ограничения за движение на МПС: \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности:няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш.Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073:Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 тпоради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662:Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС:няма ограничения. \r\nРемонтни дейности:няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11:Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т.поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11граница с област Плевен. Срок 31.12.2019 г.; \r\nПът ІІІ-161:Движението по път ІІІ-161 Ребърково–Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т.от км 0+000 до км 5+900 поради свлачищни процеси. Срок 31.12.2019 г.; \r\nПът III-308:Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут:Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15/Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация.Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, прикм 46+800 по общински път до III–403 в с.Малки Вършец.  \r\nПът III-3011:Движението по път III-3011 Крамолин – В. Търново от км 22+129 до км 28+380 е ограничено за МПС над 10 т.поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово.Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС:няма ограничения. \r\nРемонтни дейности: \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно.Срок до 30.04.2019 г. \r\nРемонтни дейности: \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПСнад 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС.Срок до 31.12.2019 г. \r\nРемонтни дейности: \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019г.; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъкана обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 29.03.2019г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС: \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10т.поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.; \r\nПът II-81:Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово– Лом в посока Монтана от км 144+000 до км 145+400 е ограничено за МПС над 10 т.поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут: \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом-Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове –Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т.поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104:Движението по път ІІІ-8104 Замфирово – Пърличево от км 7+000 до км 7+700 е ограничено завсички МПС поради пропадане на участък от пътното тяло.  \r\nОбходен маршрут:по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно.Срок до 30.06.2019 г. \r\nРемонтни дейности: \r\nПът ІІ-11: Движението по път ІІ-11 с. Орсоя – гр. Ломсе осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът ІІІ-101: Движението по път  ІІІ-101 с. Палилула – с. Михайлово от км 28+450 до км 62+000 се осъществява в една лента определени участъци поради частични ремонтни дейности по асфалтовата настилка. Движението се регулира от сигналисти на място. Срок до 01.04.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч.Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут:гр. Пазарджик, път I-8с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля.Срок до 21.12.2019 г. \r\nРемонтни дейности: \r\nПът III-8003:Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД.Срок до 31.05.2019 г. \r\nПът ІІІ-637: Движението по пътІІІ-637 от с. Мрамор до разклон за с. Лева река е ограничено за МПС над 10 т.Срок до 31.07.2019 г. \r\nРемонтни дейности:няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301край регулация с. Козар Белене – начало регулация гр. Левски от км 1+750до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограниченоза транзитното движение на МПС над 15 т.; \r\nОбходен маршрут: по път ІІ-34 Плевен – Никопол.Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут:(Кнежа – Искър – Долни Дъбник – Телиш – Луковит)За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограниченоза транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градинав района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:няма ограничения. \r\nОПУ-Пловдив: \r\nВременно са въведени следните ограничения за движение на МПС: \r\nПът II-86: Движението по път II-86 Асеновград–Нареченски бани е ограничено за МПС с височина над 4 м.през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомайпри км 6+832 в района на мост над р. Марицае ограничено за МПС над 5 т.поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора–Поповица и път І-8 София–Пловдив–Свиленград.Срок до 28.12.2019 г.; \r\nПът III-804: Движението по път III-804 Поповица–Болярцие ограничено за МПСнад 12т.поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица–Загражден–Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км18+431е ограничено за всички МПС.Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС:няма ограничения. \r\nРемонтни дейности: \r\nПът III-702: Движението по път III-702 в участъка от граница с ОбластШумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС: \r\nПътІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т.порадикомпрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч.Срок до 01.04.2019 г. \r\nПът ІІІ-202 Движението път ІІІ-202 Нисово – Кацелово от км 17+750 до км 33+900 ограничено за всички МПС. Участъкът не се поддържа през целия зимен период.  \r\nОбходен маршрут: \r\nпът ІІІ-501 Русе – Иваново – Две могили, път ІІІ-5001 Две могили – Широково – Кацелово и обратно. Срок до 01.04.2019 г.; \r\nПът ІІІ-501Движението път ІІІ-501 Борово – Бяла от км 46+665 до км 51+245 ограничено за всички МПС. Участъкът не се поддържа през целия зимен период. Обходен маршрут: \r\nгр.Борово – път І-5 /Русе – В.Търново/, кръгово кръстовище гр.Бяла и обратно. Срок до 01.04.2019 г. \r\nРемонтни дейности: \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-71: Движението по път II-71 Силистра – Добрич в участъка разклон с. Срацимир – с. Богорово от км 7+000 до 8+000 се осъществява в една лента поради частични ремонтни дейности на асфалтовата настилка.Движението се регулира от сигналисти, предупредителни пътни знаци и конуси. Срок до 03.04.2019 г.; \r\nПът ІІ-71: Движението по път II-71 Силистра – Добрич в участъка разклон с. Кайнарджа– граница с област Добрич от км 19+000 до км 32+220 се осъществява в една лента поради частични ремонтни дейности на асфалтовата настилка.Движението се регулира от сигналисти, предупредителни пътни знаци и конуси. Срок до 03.04.2019 г.; \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т.поради намалена носимоспособност на пътното тяло в участъка на област Бургас.Срок до 30.06.2019 г. \r\nРемонтни дейности: \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 10.04.2019 г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът ІІІ-8683:Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.04.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81:Движението по път ІІ-81 Монтана – София през проход „Петрохан“е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176е ограничено за товарни МПС над 10 т.в двете посоки.Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 еограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово,път I-3 Джурово – Ябланицаграница област Ловеч,път III-358 Ябланица – Гложене, път III-3701 Гложене – Черни Вит.Срок до 31.05.2019 г.; \r\nПът ІІІ-8001: Движението по път III-8001Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проходпът III-164 Бучин проход – Искрец – Свидня.Срок до 31.05.2019 г. \r\nРемонтни дейности: \r\nПът II-81:Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПътIII-5005: Движението по път III-5005 връх ,,Шипка” – връх „Бузлуджа” от км 0+000 до км 12+213е ограничено заМПСнад 3.5 т.Срок до 30.05.2019 г.; \r\nРемонтни дейности:няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т.поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т.по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009:Движението на МПС над 12 т.по път III-5009 Козлец – Кърджали от км 0+000 до км 26+080e ограничено.Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731:Движението по път III-731 Радко Димитриево– Друмевоe ограниченоза МПС над 10 т.поради свлачищни процеси.  \r\nОбходен маршрут: Шумен – Овчарово – Друмево.Срок до 02.04.2019 г. \r\nРемонтни дейности:няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности: \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново;път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.31", "title": "Актуална пътна обстановка"}
{"url": "http://www.focus-news.net/news/2019/03/31/2641207/predstoyashti-mezhdunarodni-sabitiya-za-1-april-agentsiya-fokus.html", "text": "***  Китайският премиер Ли Къцян се среща с премиера на Нова Зеландия Джасинда Ардърн \r\n***  Съвместно американско-филипинско ежегодно военно учение \r\n***  Среща на външните министри на 12 страни от Централна и Северна Европа \r\n***  Отбелязват се 80 години от края на Гражданската война в Испания \r\n***   Провеждане на гласувания за Брекзит \r\n***  Пресконференция преди срещата на външните министри на страните от НАТО \r\n***  Пресконференция на международните наблюдатели на президентските избори \r\n***  Международна конференция за гражданската авиация", "date": "2019.03.31", "title": "Предстоящи международни събития за  1 април  (Агенция \"Фокус\")"}
{"url": "http://www.focus-news.net/news/2019/03/31/2641200/strana-ukrayna-rezhat-kasa-s-byuletini-s-fleks-predi-nachaloto-na-izborite-v-lvovska-oblast.html", "text": "В една от избирателните секции в с. Жировское, Лвовска област е станал  любопитен инцидент точно преди началото на гласуването. Бравата на касата, в която са били заключени  бюлетини, е отказала напълно. След като членовете на комисията не са успели да отворят сейфа с ключ, се е наложило да използват флекс, пише украинското издание  “Страна“ \r\nНито една от бюлетините не е пострадала. Това съобщиха наблюдатели от обществената мрежа „Опора“, които не са регистрирали сериозни нарушения в региона на Лвов. Кампанията е спокойна. \r\nМного граждани искат да изразят волята си извън кабините - на первазите и на масите, което е  нарушаване на тайната на гласуването. Това се прави предимно от възрастни хора. Наблюдателите приписват такива нередности на липсата на осветление  в самите кабини за гласуване. Що се отнася до младите хора, въпреки предупрежденията да не се прави селфи с бюлетина, много избиратели все още се снимат в избирателните секции. Но това също не е масово.  Юлиян Марков", "date": "2019.03.31", "title": "„Страна“ (Украйна): Режат каса с бюлетини с флекс преди началото на изборите в Лвовска област"}
{"url": "http://www.focus-news.net/news/2019/03/31/2641208/varna-na-pazarite-v-grada-veche-mogat-da-badat-otkriti-i-balgarski-plodove-zelenchutsi-i-zeleni-salati.html", "text": "Между 2 и 5.50 лева за килограм е цената на доматите по общинските пазари във Варна, предаде репортер на  Радио „Фокус“ – Варна . На централния пазар във Варна най-високата цена за килограм домати е 5.50 лева, а най-ниската е 2 лева. На пазар „Чаталджа“ килограм домати се предлага най-много за 5 лева, а най-малко за 2.50 лева. На пазарите при Часовника и Владиславово средната цена за килограм е между 3 и 3.50 лева. Във Владиславово на места тя достига и до 4.90 лева. Цената за килограм краставици по общинските пазари във Варна е между 2 и 4.50 лева в зависимост от произхода. Според търговци, на пазарите в града вече могат да бъдат открити и български плодове, зеленчуци и зелени салати. Част от доматите по пазарите във Варна са от Холандия и Гърция. Справка с актуалните цени на общинските тържища във Варна показва, че зелето се предлага на цени между 1.50 и 2 лева за килограм, морковите са между 1.30 до 2 лв. Високи остават цените на чесъна, като цената му достига до 7 лв. на пазарите Чаталджа и при Часовника. Средната цена на бананите е 2 лева, като на места тя достига 2.80 лв. Средната цена на ябълките е 1.40 – 1.50 лв. за килограм. Цената на ягодите е около 5 лв. в града, като според търговци все още няма ягоди с български произход, а доставките са от Гърция. \r\nБояна АТАНАСОВА", "date": "2019.03.31", "title": "Варна: На пазарите в града вече могат да бъдат открити и български плодове, зеленчуци и зелени салати"}
{"url": "http://www.focus-news.net/news/2019/03/31/2641209/sofiya-momiche-e-postradalo-pri-katastrofa-mezhdu-motor-i-lek-avtomobil-na-kragovoto-krastovishte-pod-mosta-chavdar.html", "text": "Момиче е пострадало при катастрофа между мотор и лек автомобил при кръговото кръстовище под моста „Чавдар“. Това съобщи за  Агенция „Фокус“  говорителят на Центъра за спешна медицинска помощ в София Катя Сунгарска. Сигналът е получен в 17.14 часа. Катастрофирали са кола и мотор, като на мотора са се возили момче и момиче. Момчето не е пострадало. Момичето е със счупен крак и е закарана в УМБАЛСМ „Н.И.Пирогов“. На мястото на инцидента са изпратени две линейки – една реанимационна и една с лекар. Първата пристига на местопроизшествието на третата минута.  \r\nТеодора ПАТРОНОВА", "date": "2019.03.31", "title": "София: Момиче е пострадало при катастрофа между мотор и лек автомобил на кръговото кръстовище под моста „Чавдар“"}
{"url": "http://www.focus-news.net/news/2019/03/31/2641211/blagoevgrad-zhena-e-postradala-pri-intsident-s-vlak-kray-garata-v-simitli.html", "text": "Жена е пострадала, след като е била повлечена от въздушна струя на влак при жп прелез край гарата в Симитли, предаде репортер на  Радио \"Фокус\" - Пирин . Тя е настанена в МБАЛ - Благоевград с политравма. \r\nЛивия НИНОВА", "date": "2019.03.31", "title": "Благоевград: Жена е пострадала при инцидент с влак край гарата в Симитли"}
{"url": "http://www.focus-news.net/news/2019/03/31/2641212/sport-chelsi-pobedi-kato-gost-kardif-s-21.html", "text": "Челси победи като гост Кардиф с 2:1 с гол от засада в последните минути. Челси направи  драматичен обрат срещу един от борещите се за оцеляване във Висшата лига - Кардиф Сити. Голът за домакините отбеляза Камараса в 46-ата минута, а за тима на Маурицио Сари бяха точни Аспиликуета в 84-ата минута и Рубен Лофтъс-Чийк в добавеното време.  \r\nПопадението на испанския национал обаче не просто бе спорно, а бе безспорна засада, която страничният съдия не видя. \r\nС този успех Челси застигна петия Арсенал (60 точки) и четвъртия Манчестър Юнайтед (61 точки), като \"сините\" събраха 60 точки на шестото място. \"Артилеристите\" обаче имат мач по-малко спрямо своите конкуренти. Кардиф от своя страна остава в зоната на изпадащите, намирайки се на 5 пункта от първия тим над чертата.", "date": "2019.03.31", "title": "Спорт: Челси победи като гост Кардиф с 2:1"}
{"url": "http://www.focus-news.net/news/2019/03/31/2641213/veliko-tarnovo-150-godini-ot-sazdavaneto-na-zhensko-druzhestvo-saglasie-i-195-godini-ot-rozhdenieto-na-negovata-osnovatelka-elena-shishmanova-otbelyazaha-v-svishtov.html", "text": "195 години от рождението на Елена Шишманова – баба на Алеко Константинов и основателка на женско дружество „Съгласие“ в Свищов, както и 150 години от създаване на дружеството отбеляза Историческият музей в крайдунавския град. Това съобщи за  Радио „Фокус“ – Велико Търново  Ивелина Иванова, директор на културната институция. Тя разказа, че в изложбената зала на къщата музей „Алеко Константинов“ се събраха членове на сдружението, представители на община Свищов, на ККП „Щастливеца“, на СКП „Нове“, общественици и граждани, които отбелязаха двете кръгли годишнини заедно. Приветствено слово произнесе председателката на сдружението за периода 2010 – 2016 година Галя Фирова, която направи хронология на дейността и припомни девиза на сдружението: „Нека не забравяме, че сме се събрали да правим добро и нека Бог да ни помага!“ Председателят на Общински съвет – Свищов д-р Кристиян Кирилов отправи поздрав към дамите, съхранили през годините преди всичко човещината в българката и любовта към ближния. Поздравителен адрес от името на кмета на Свищов беше изчетен от директора на дирекция „Култура и културно наследство“ Росен Маринов, след което почетният гражданин доц. д-р Юлия Николова запозна присъстващите с подробности около живота и делото на Елена Шишманова, създаването, и развитието на женското сдружение през годините. За добрата атмосфера на събитието допринесоха музикалните изпълнения на 10-годишната пианистка Александра Мичич и съвместното изпълнение на Бистра Друмева (пиано), и Ангел Колев (китара), които докоснаха душевните струни на присъстващите. Отбелязването на двете кръгли годишнини завърши с поднасяне на цветя пред паметната плоча на къщата, в която от 1845 до 1878 година е живяла Елена Шишманова. \r\nЛуиза ТРАНЧЕВА", "date": "2019.03.31", "title": "Велико Търново: 150 години от създаването на женско дружество „Съгласие“ и 195 години от рождението на неговата основателка Елена Шишманова отбелязаха в Свищов"}
{"url": "http://www.focus-news.net/news/2019/03/31/2641215/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-lesovo-i-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 2“. Това съобщиха от  ГД „Гранична полиция“ . На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.03.31", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 2“"}
{"url": "http://www.focus-news.net/news/2019/03/31/2641214/bbc-chetirima-dushi-sa-napadnati-s-nozh-v-otdelni-ataki-v-severen-london.html", "text": "Една жена и трима мъже са нападнати с нож в гърба, докато се движат сами в Едмънтън, Северен Лондон, предава  BBC . \r\nСпоред полицията жертвите са „избрани на случаен принцип“, че е „сама и уязвима“ в потенциално свързаните атаки.  Двама от нападнатите са в критично състояние. \r\nПолицията заяви, че полицаите работят по теорията, че заподозреният е действал сам и \"проблемите с психичното здраве могат да бъдат фактор\". \r\nИздирваният е слаб чернокож висок мъж с тъмни дрехи. \r\nЧовек е бил арестуван по подозрение, че е причинил нараняванията, но полицията твърди, че разследването продължава и все още се установява дали той стои зад нападенията.  Юлиян Марков", "date": "2019.03.31", "title": "BBC: Четирима души са нападнати с нож в отделни атаки в Северен Лондон"}
{"url": "http://www.focus-news.net/news/2019/03/31/2641216/pazardzhik-obshtina-panagyurishte-shte-finansira-proekti-za-mladezhki-deynosti-na-konkursen-printsip.html", "text": "Община Панагюрище ще финансира проекти за младежки дейности, на конкурсен принцип, съобщиха от  общинската администрация . От там посочват и приоритетите, които ще донесат финансиране на проектите – решаване на конкретни социални въпроси; повишаване на гражданската активност на младежите, развитие на демокрацията и защита на човешките права; преодоляване на социалната изолация и реинтеграция на уязвими и маргинализирани групи, социална интеграция; насърчаване на доброволческата дейност; междукултурно и междуетническо сътрудничество;  утвърждаване на местни, национални традиции и европейски практики; насърчаване на творческите умения и инициативи на младежите; насърчаване на здравословния начин на живот; екология; туризъм; спорт. Организациите могат да кандидатстват по всеки един приоритет с един проект на стойност 3 000 лева.", "date": "2019.03.31", "title": "Пазарджик: Община Панагюрище ще финансира проекти за младежки дейности, на конкурсен принцип"}
{"url": "http://www.focus-news.net/news/2019/03/31/2641218/ruse-eksperti-na-riosv-izvarshvat-proverki-za-chistotata-na-naselenite-mesta.html", "text": "Експерти на РИОСВ – Русе провеждат проверки за чистотата на населени места, реки и дерета. Това съобщиха от  Регионалната инспекция по околната среда и водите - Русе . Те ще се извършват по предварително определен график в контролираната от Екоинспекцията територия. Проверките ще продължат до края на март. Преди месец до общинските кметове са изпратени писма с предписания да се почистят замърсените терени в срок до 20 март. Напоследък зачестяват сигналите за запалени или тлеещи сметища в населените места. От РИОСВ – Русе напомнят, че съгласно нормативните документи отпадъците се изхвърлят в контейнерите, откъдето кметовете са длъжни да организират сметосъбиране и сметоизвозване до съответните регионални депа за отпадъци. Законът категорично забранява изхвърлянето на отпадъци на нерегламентирани места или изгарянето им. За това наказателна отговорност носят кметовете на общини и  населени места.", "date": "2019.03.31", "title": "Русе: Експерти на РИОСВ извършват проверки за чистотата на населените места"}
{"url": "http://www.focus-news.net/news/2019/03/31/2641210/tass-neizvestno-litse-e-otpravilo-zaplahi-za-nalichie-na-bomba-v-shtab-na-edin-ot-kandidatite-v-chernigov-no-signalat-se-e-okazal-falshiv.html", "text": "Полицията не е открила никакви експлозиви, след като е проверила информация за намерението на неизвестно лице да взриви щаба на един от кандидатите за президент в Украйна \"в случай на вземане на подкупи на избирателите\". Това се съобщава в неделя в пресслужбата на Националната полиция на Украйна в Черниговска област, цитиран от  TACC . \r\n\"Непознат човек се обади в полицията и заплаши да взриви щаба на един от кандидатите за президент в Украйна. След като прегледа помещенията, специалистите не са разкрили никакви опасни предмети или вещества\", се казва в изявление, публикувано на уебсайта на полицията. \r\nОт пресслужбата добавиха, че на адресите, посочени от нападателя, е установено, че се намират частни домве на граждани, а не седалища на кандидатите за президент.  Юлиян Марков", "date": "2019.03.31", "title": "ТАСС: Неизвестно лице е отправило заплахи за наличие на бомба в щаб на един от кандидатите в Чернигов, но сигналът се е оказал фалшив"}
{"url": "http://www.focus-news.net/news/2019/03/31/2641206/unn-ukrayna-v-izbiratelna-sektsiya-v-minsk-ne-sa-dopusnati-ruski-zhurnalisti.html", "text": "В избирателна секция в белоруската столица Минск  в украинското посолство не са допуснати руски журналисти, съобщава белоруската редакция на радио „Свобода“, цитирана от украинската агенция  УНН . \r\nНа журналистите е разрешено да снимат или да разговарят с гласоподаватели само извън оградата на посолството на Украйна. \r\nВ посолството са допускани само белоруски, украински или чуждестранни (не-руски) журналисти, а самото посолство се охранява от белоруската полиция. \r\nСпоред представител на избирателната комисия в Минск, те са взели такова решение, защото по техните думи „руските журналисти изкривяват информацията и пречат на работата на комисията“, за разлика от останалите журналисти, които „отразяват изборния процес, такъв какъвто е“.  Юлиян Марков", "date": "2019.03.31", "title": "УНН (Украйна): В избирателна секция в Минск не са допуснати руски журналисти"}
{"url": "http://www.focus-news.net/news/2019/03/31/2641220/balgarin-e-arestuvan-za-trafik-na-narkotitsi-za-nad-73-mln-evro-v-gartsiya.html", "text": "Гръцката полиция арестува българин за трафик на наркотици на стойност над 7,3 милиона евро, предаде  БНР . Проследяват контактите му в Гърция. От отдела за борба с организираната престъпност разследват дали българинът е част от международен канал. \r\nБългарският гражданин е на 31 години и е задържан на пристанище Игуменица с наркотични хапчета, чиято стойност е над 7,3 милиона евро, съобщават от гръцката полиция. \r\nБългаринът е пренасял каптагон в специален тайник в личния си автомобил. Хапчетата са открити в багажника на колата в газовата уредба. \r\nПолицията не е имала предварителна информация за този пренос, личи от изявлението на властите, които разследват дали наркотикът е внесен от Турция, или българинът е извършил нелегален внос от друга страна. \r\nРазкритието става при рутинна проверка на пътниците на ферибота за Италия, като специално обучени кучета са реагирали при преминаване на българската кола. \r\nЗадържаният наркотрафикант е в полицията в град Игуменица.", "date": "2019.03.31", "title": "Българин е арестуван за трафик на наркотици за над 7,3 млн. евро в Гърция"}
{"url": "http://www.focus-news.net/news/2019/03/31/2641221/varna-7-282-mln-lv-prihodi-sa-registrirani-v-grada-za-godina-ot-targoviya-i-remont-na-avtomobili-i-mototsikleti.html", "text": "Нетните приходи от продажби в сектор „Търговия; ремонт на автомобили и мотоциклети” през 2017 г. достигат 7 282 млн. лв. по текущи цени. Това сочат данните на Националния статистически институт в област Варна, съобщават от  Териториалното статистическо бюро . През 2017 г. в този сектор са работили 38 754 лица, или 25.8% от общия брой на заетите в нефинансовите предприятия за областта. Годишен отчет за дейността си през 2017 г. са представили 11 100 търговски предприятия, или 33.9% от общия брой за областта. В търговския сектор през 2017 г. е произведена продукция на стойност 1 268 млн. лв. по текущи цени, или 13.0% от общия обем на продукцията на нефинансовите предприятия в област Варна. Според НСИ годишен отчет за дейността си през 2017 г. са представили 1 351 предприятия от сектор „Селско, горско и рибно стопанство“, или 4.1% от общия брой на нефинансовите предприятия в област Варна. В тях е произведена продукция за 455 млн. лв. по текущи цени, или 4.7% от общата за областта. Нетните приходи от продажби достигат 443 млн. лв. по текущи цени, или 2.7% от общо отчетените за областта. Броят на заетите лица е 4 528 и формира относителен дял от 3.0% от общия брой на заетите лица в нефинансовите предприятия за областта. Произведената продукция в промишления сектор по текущи цени е на стойност 3 449 млн. лв., която формира 35.3% от общия обем на продукцията в област Варна. Нетните приходи от продажби в промишлеността през 2017 г. достигат 4 102 млн. лв. по текущи цени, или 25.0% от нетните приходи за областта. В този сектор работят 27 481 лица, или 18.3% от общия брой на заетите в нефинансовите предприятия за областта. През 2017 г. в строителния сектор е произведена продукция на стойност 1 191 млн. лв. по текущи цени, или 12.2% от общия обем на продукцията на нефинансовите предприятия в областта. Нетните приходи от продажби в сектор „Строителство” достигат 1 180 млн. лв. по текущи цени. Заетите лица са 13 999, или 9.3% от общия брой на заетите в нефинансовите предприятия за областта. В сектора на услугите е произведена продукция за 3 407 млн. лв. по текущи цени, която формира 34.9% от общия обем на продукцията на нефинансовите предприятия в областта. Реализираните нетни приходи от продажби в сектора на услугите са 3 418 млн. лв. по текущи цени, или 20.8% от отчетените приходи за областта. В сектора работят 65 336 лица, или 43.5% от общия брой на заетите в нефинансовите предприятия за областта.", "date": "2019.03.31", "title": "Варна: 7 282 млн. лв. приходи са регистрирани за година от търговия и ремонт на автомобили и мотоциклети"}
{"url": "http://www.focus-news.net/news/2019/03/31/2641224/rumyana-glavcheva-ekspert-seizmolog-dopisen-chlen-na-bani-mnozhestvo-trusove-atakuvat-vilaet-denizli-v-zapadna-turtsiya.html", "text": "Днес, неделя, в ранния следобяд – 14:30 местно време – втори умерено-силен трус с магнитуд 5.0  удари вилает Денизли в Западна Турция. “Втори”, защото Първият бе на 20 март с магнитуд 5.7. В активираната област за времето между двата труса станаха 59 земетресения с магнитуди 3.0-3.9 и \r\n11 с магнитуд  4-4.9.  В същия период населението от зоната, близка до твърде плиткия огнищен район, изпита най-малко 70 пъти сътресение с интензивност от IV до VII степен (максимално при труса на 20 март). Неизброими са усетените микротрусове. Само след днешното събитие с магнитуд 5.0 те са около 30.  \r\nЗеметресенията, регистрирани и усетени в Западна Турция, са пример на изобилие при реализиране на серия земетресения от плитките земни слоеве, характерни със своята крехкост.  \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2019.03.31", "title": "Румяна Главчева, експерт-сеизмолог, дописен член на БАНИ: Множество трусове атакуват вилает Денизли в Западна Турция"}
{"url": "http://www.focus-news.net/news/2019/03/31/2641223/plovdiv-zapochva-rehabilitatsiya-na-patnata-mrezha-v-kuklen-i-naselenite-mesta-v-obshtinata.html", "text": "До седмица започва ремонтът на улица „Плиска“ в Куклен, съобщиха за  Радио „Фокус“ - Пловдив  от общината.  Улицата ще бъде цялостно асфалтирана, също така ще бъдат положени нов бордюри и нова тротоарна настилка. Този ремонт се осъществява с постановление на Министерския съвет и целева помощ в размер на 167 000 лв. Също така предстои  финализирането на договор за ремонта на улица „Демокрация“. В началото на април започват ремонтни дейности  по уличната мрежа в гр. Куклен и останалите селища в общината. Те включват изкърпване и рехабилитация на компроментираните пътни участъци от пътната мрежа. \r\nВ плана за ремонтите на общината е залегнала и поликлиниката в град Куклен. Предвижда се подмяна на дограмата, освежаване на помещенията и закупуване на нови мебели за консултативния център.", "date": "2019.03.31", "title": "Пловдив: Започва рехабилитация на пътната мрежа в Куклен и населените места в общината"}
{"url": "http://www.focus-news.net/news/2019/03/31/2641226/nimh-vremeto-shte-e-predimno-slanchevo-s-maksimalni-temperaturi-mezhdu-18-i-23.html", "text": "През нощта ще е ясно и почти тихо. Минималните температури ще са между 0° и 5°, на отделни места в низините и котловините - малко по-ниски. Утре ще е предимно слънчево, около и след обяд с временни увеличения на облачността над Централна и Източна България. Ще духа слаб до умерен североизточен вятър. Максималните температури ще са предимно между 18° и 23°, по Черноморието ще са по-ниски - от 12° до 17°. В сутрешните часове налягането ще е близко до средното. През деня ще се повишава и ще стане по-високо от обичайното. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Евгения Егова. \r\nНад Черноморието ще е предимно слънчево, с временни увеличения на облачността в следобедните часове. Ще духа до умерен североизточен вятър. Максималните температури ще са 12°-17°. Температурата на морската вода е 10°-11°. Вълнението на морето ще бъде 2-3 бала. \r\nНад планините ще е предимно слънчево. Временни увеличения на облачността ще има главно след обяд над планините в източната половина на страната. Ще духа умерен до силен североизточен вятър. Максималната температура на височина 1200 метра ще бъде около 9°, на 2000 метра - около 2°. \r\nВъв вторник над западната половина от страната ще има по-значителни увеличения на облачността и на отделни места, главно в планинските райони ще превали слаб краткотраен дъжд. С до умерен вятър от североизток ще проникне малко по-студен въздух и температурите ще се понижат, повече в Източна България. Преобладаващите минимални температури ще бъдат между 3° и 8°, максималните - между 14° и 19°, по-ниски в Североизточна България. В сряда и четвъртък ще има разкъсана, през първия ден предимно значителна облачност, почти без валежи. Вятърът ще се ориентира от югоизток, дневните температури в по-голямата част от страната ще са между 13° и 18°, по-ниски в четвъртък по Черноморието.", "date": "2019.03.31", "title": "НИМХ: Времето ще е предимно слънчево с максимални температури между 18° и 23°"}
{"url": "http://www.focus-news.net/news/2019/03/31/2641219/anadolu-agency-upravlyavashtata-partiya-na-spravedlivostta-i-razvitieto-vodi-na-mestnite-izbori.html", "text": "Управляващата турска Партия на справедливостта и развитието (ПСР)  води на местните избори в  18 големи общини, включително в столицата Анкара и Истанбул, предава  Anadolu Agency . \r\nПСР получава 47,89% от общия брой гласове, тъй като най-близкият й съперник - Републиканската народна партия получава 31,18%. \r\nНародният съюз на ПСР и Партията на националистическото движение събира 52.53%, а Националният алианс на Републиканската народна партия и  „Добрата  партия“ получава 37.04% от общия брой гласове. \r\nВ Истанбул кандидатът на ПСР Бинали Йълдъръм води с 51%, а в столицата Анкара кандидатът на партията на ПСР Мехмет Йожасеки  е първи с  49,2%, според първоначалните  резултати.  Юлиян Марков", "date": "2019.03.31", "title": "Anadolu Agency: Управляващата Партия на справедливостта и развитието води на местните избори"}
{"url": "http://www.focus-news.net/news/2019/03/31/2641217/ukrainskaya-pravda-okolo-tsentralata-na-tsik-sa-se-sabrali-okolo-250-mladezhi-sas-sportno-teloslozhenie.html", "text": "Около централата на ЦИК  има около 250 младежи  със спортно телосложение, , които твърдят, че са дошли, за да предотвратят „бунт”, и се събират в бели палатки с надпис “Обществена приемна на депутата”,съобщават кореспондентите на  “Украинская правда“ . \r\nМладите хора заявяват, че са студенти, които идват пред ЦИК, за да предотвратят \"провокации и бунтове\", като твърдят, че не са дошли срещу заплащане. \r\nВ петък, 19 март, представители на организацията „Потон“ публикуваха видео в интернет, където заявиха, че са пристигнали в Киев и няма да напуснат столицата, докато Украйна не избере нов президент. \r\n„Хората, които следват нашия канал, знаят, че искаме да променим сегашната власт\", се казва в изявлението. \r\nОрганизация „Потон“ е регистрирана в Харков. Преди това тя се занимава с борбата срещу продажбата на наркотици в аптеките и се застъпва за закриването на местата за продажба на алкохол. \r\nСпоред журналиста Алексей Братущак, младите хора се събират в палатките на партия „Отечество“ на Юлия Тимошенко. \r\n“Депутатите от “Отечство” създадоха палатки за прием. Те са пълни с младежи, които се противопоставят на фалшификации ...”, - пише Братущак. \r\nСекретарят на ЦИК Наталия Бернатска заяви, че, комисията не чувства натиск. \r\n\"В момента не чувстваме никакъв натиск, работим в редовен режим, готови сме да работим денонощно, за да представим резултатите от изборите възможно най-скоро\", каза тя.  Юлиян Марков", "date": "2019.03.31", "title": "„Украинская правда“: Около централата на ЦИК са се събрали около 250 младежи със спортно телосложение"}
{"url": "http://www.focus-news.net/news/2019/03/31/2641222/afp-zelenskiy-i-poroshenko-na-balotazh-na-izborite-v-ukrayna.html", "text": "Комикът и политически новак Владимир Зеленский спечели първия кръг на президентските избори в Украйна, показва екзитпола, водейки пред действащия президент Петро Порошенко, съобщава  AFP . \r\nОчакванията за Зеленски са да спечели 30,4% от гласовете, а действащият президент Порошенко да получи 17,8%. \r\nБившият премиер Юлия Тимошенко, която се бореше за място във втория кръг, е с 14,2%, според комбинирани данни от трима анкетьори. Превод и редакция : Калоян Пенков", "date": "2019.03.31", "title": "AFP: Зеленский и Порошенко на балотаж на изборите в Украйна"}
{"url": "http://www.focus-news.net/news/2019/03/31/2641246/varna-tri-kampanii-za-sabirane-na-opasni-otpadatsi-ot-domakinstva-shte-se-provedat-v-grada-za-perioda-ot-3-ti-april-do-28-septemvri.html", "text": "Три кампании за събиране на опасни отпадъци от домакинства предстои да се проведат във Варна за периода 3-ти април до 28 септември тази година. Това съобщиха за  Радио „Фокус“ – Варна  от Дирекцията „Инженерна инфраструктура“ в градската управа.  Мобилният пункт, който ще приема безвъзмездно отпадъците, ще бъде разполаган в различни точки на града, като местата предварително ще бъдат съобщавани. Видовете отпадъци, които гражданите могат да предават, са: лекарства с изтекъл срок на годност; живачни термометри и живак; почистващи препарати, дезинфектанти, белина, препарати за растителна защита и борба с вредители, киселини, основи и реактиви; замърсени опаковки, съдържащи остатъци от опасни вещества или замърсени с опасни вещества; бои, политури и лакове, праймери и разредители за боя, терпентин, лепила. Първата акция ще се проведе от 3-ти до 6-ти април, а мобилният пункт ще бъде разположен последователно в района на Пазар „Чаталджа“, паркинг на ул. „Цар Асен“, район „Приморски“, ул. „Васил Петлешков“ и ул. „Проф. Цани Калянджиев“, район „Приморски“, на Пазара на ул. „Моряшка“, район „Аспарухово“, на Площад „Лаврентий“ и ул. „Коста Тюлев“, район „Одесос“ на паркинга до газостанцията на ул. „Вяра“ – срещу бл. 138, район „Младост“, срещу бл. 302, район „Вл. Варненчик“ и до паркинга до сградата на Община Варна. Следващата кампания ще се проведе от  26-ти юни до 29-ти юни. \r\nДиана СТОЕВА", "date": "2019.03.31", "title": "Варна: Три кампании за събиране на опасни отпадъци от домакинства ще се проведат в града за периода от 3-ти април до 28 септември"}
{"url": "http://www.focus-news.net/news/2019/03/31/2641247/kyustendil-kitaristi-ot-nad-10-darzhavi-sa-podali-zayavki-za-uchastie-v-mezhdunarodniya-konkurs-akademik-marin-goleminov.html", "text": "Китаристи от над 10 държави са подали заявки за участие в Международния конкурс „Академик Марин Големинов”. Това съобщи за  Радио „Фокус” – Кюстендил  Иван Андонов, художествен директор на конкурса за класическа китара. Международният музикален форум ще започне на 3 април с традиционно дефиле в централната градска част с участието на Градски духов оркестър, мажоретни състави от Кюстендил, организатори, гости и участници в конкурса. Официалното откриване ще бъде на 3 април от 18.00 часа в залата на Общински театър – Кюстендил. „Конкурсните дни от 3 до 6 април ще протекат в читалище „Братство”. В програмата са предвидени множество лекции, беседи, майсторски класове и концерти на гостите от страната и чужбина”, каза Иван Андонов.  И тази година Международният музикален форум ще даде поле за изява на китаристи от различни възрасти от България, Сърбия, Македония, Украйна, Гърция, Румъния, Косово, Русия, Кипър, Турция и много други. Според Иван Андонов журито на конкурса е съставено от едни от най-утвърдените имена в България и чужбина, като проф. Панайот Панайотов, доц. д-р Стела Динкова, Александър Важенин – Русия, доц. д-р Росен Балкански, доц. Елена Хорошавина – Украйна, Дарко Багески – Македония, Кастриот Сада – Косово и други. \r\nВенцеслав ИЛЧЕВ", "date": "2019.03.31", "title": "Кюстендил: Китаристи от над 10 държави са подали заявки за участие в Международния конкурс „Академик Марин Големинов”"}
{"url": "http://www.focus-news.net/news/2019/03/31/2641227/ria-novosti-poroshenko-blagodari-na-ukraintsite-koito-otidoha-da-glasuvat.html", "text": "Порошенко благодари на всички украинци, които не останаха вкъщи и отидоха да гласуват.", "date": "2019.03.31", "title": "РИА Новости: Порошенко благодари на украинците, които отидоха да гласуват"}
{"url": "http://www.focus-news.net/news/2019/03/31/2641225/tass-vladimir-zelenskiy-poluchava-304-petro-poroshenko-178-pokazvat-parvite-ekzitpolove.html", "text": "Представителят на партия „Слуга народа“ Владимир Зеленский на изборите за президент на Украйна получава подкрепата на 30,4% от гласовете на избирателите, а действащият държавен глава Петро Порошенко – 17,8%, показват данните от националния екзитпол към 18:00 часа, предава  ТАСС . \r\nЗа лидера на партия „Баткивщина“ Юлия Тимошенко са гласували 14,2%, а за кандидата от „Опозиционна платформа – За живот“ Юрий Бойко – 9,8%. \r\nРуската агенция уточнява, че данните се основават на анкетите на 18 хиляди души. \r\nТака на втория тур на изборите, които ще се състоят на 21 април, борбата за президентското кресло ще продължат Зеленский и Порошенко. \r\nНационалният екзитпол е проведен от Украинския център за икономически и политически изследвания Александър Разумков, Фонда „Демократически инициативи“ Илка Кучерива и Киевския международен институт по социология. \r\nПревод и редакция:", "date": "2019.03.31", "title": "ТАСС: Владимир Зеленский получава 30,4%, Петро Порошенко – 17,8%, показват първите екзитполове"}
{"url": "http://www.focus-news.net/news/2019/03/31/2641250/sport-slaviya-i-septemvri-zavarshiha-naravno.html", "text": "Славия и Септември завършиха наравно 0:0 в мач от първия кръг на плейофите. Сред този двубой Славия заема второто място в групата с 34 точки, докато Септември има 22 точки и се намира на трета позиция. Лидер отборът на Локомотив Пловдив с 36 точки.", "date": "2019.03.31", "title": "Спорт: Славия и Септември завършиха наравно"}
{"url": "http://www.focus-news.net/news/2019/03/31/2641251/sport-levski-i-botev-ne-se-pobediha.html", "text": "Левски и Ботев Пловдив завършиха наравно 1:1 в мач от първия кръг на плейофите. На стадион „Георги Аспарухов“ сините поведоха в резултата след гол от дузпа на Давиде Мариани, но гостите от Пловдив успяха да изравнят в 47 минута чрез Кристиан Димитров. След тази среща Левски има актив от 55 спечелени точки и пропусна възможността да се доближи до Лудогорец и ЦСКА-София. Ботев е четвърти с 46 точки.", "date": "2019.03.31", "title": "Спорт: Левски и Ботев не се победиха"}
{"url": "http://www.focus-news.net/news/2019/03/31/2641244/unian-timoshenko-obyavi-che-e-vtora-i-che-ne-priznava-dannite-ot-ekzit-pola.html", "text": "Кандидатът за президент на Украйна и лидер на партия „Баткивщина“ Юлия Тимошенко обяви публикуваните данни от екзит половете за манипулация и призова хората да не им вярват, предава кореспондент на агенция  УНИАН  от изборния щаб на политика. \r\nТимошенко е отбелязала, че „в момента някой зад кулисите се опитва да представи резултатите от екзит половете като окончателен резултат от избирателната кампания“. \r\nПо нейните думи, екзит половете за „влизане на Петро Порошенко на втори тур, по нашите оценки и изследвания, не съответства на действителността – те са абсолютно поръчкови, манипулативни екзит полове, точно както в последно време беше манипулативна и поръчкова социологията в Украйна“. \r\nТимошенко подчерта, че от 24 часа нейният екип ще започне да обявява паралелното преброяване на гласовете на базата на данните от протоколите от всеки избирателен участък. \r\nЛидерът на „Баткивщина“ призова обществото да не възприема екзит половете като „истина в последна инстанция“. \r\nОсвен това кандидатът за президент призова хората да се съберат пред избирателните секции,  за да защитят резултатите от изборите. \r\n„Ще има силова намеса от страна на хората на президента, за да бъдат подменени протоколите. Бъдете силни, не напускайте избирателните секции цяла нощ. Ние с вас ще се борим за всеки протокол“, отбеляза Тимошенко. \r\nПри това тя подчерта, че „ние не оспорваме първото място на Владимир Зеленский с резултат 27% по нашия екзит пол. На второ място е нашият екип с резултат 20,9%, а на трето е Порошенко с 17,5%“. \r\nПревод и редакция:", "date": "2019.03.31", "title": "УНИАН: Тимошенко обяви, че е втора и че не признава данните от екзит пола"}
{"url": "http://www.focus-news.net/news/2019/03/31/2641245/ukrainskaya-pravda-poroshenko-kam-izbiratelite-na-zelenskiy-chuh-vi.html", "text": "Кандидатът за президент и действащ държавен глава Петро Порошенко отговори на първите резултати от националния екзит пол и се обърна към младите хора с думите, че ги е чул и поискал сега да го чуят, съобщава  „Украинская правда“ . \r\nТой заяви това в централата си. \r\n„Готов съм за задълбочен и съществен диалог с онези, които не успях да убедя в първия кръг. Бих искал да се обърна към тези, които са на възраст под 30 години. Виждате промени в страната, но искате промените да бъдат по-дълбоки и по-бързи. Споделям желанието ви. За да бъдат промените качествени, трябва да се обединим, за да постигнем това и да не губим време. Напълно разбирам мотивите на вашето недоволство, чух ви и ви моля да ме чуете“, каза Порошенко. \r\nПо думите му, „всичко, което правихме в продължение на 5 години е за младите хора, за бъдещето на Украйна“. \r\nВ същото време, Порошенко твърди, че „точката на непоправимото не е премината“. \r\n„Ето така можете да загубите всичко, което е направено през последните 5 години. За да направите това, достатъчно е да направите грешка във втория кръг“, заяви настоящият президент. \r\nТой също коментира резултатите от проучването и нарече Владимир Зеленский „марионетка на Коломойски“. Превод и редакция : Калоян Пенков", "date": "2019.03.31", "title": "„Украинская правда“: Порошенко към избирателите на Зеленский: Чух ви"}
{"url": "http://www.focus-news.net/news/2019/03/31/2641249/tass-kosachev-ne-izklyuchva-rusiya-da-ne-priznae-rezultatite-ot-izborite-v-ukrayna.html", "text": "Константин Косачев, ръководител на Комисията по външни работи към Съвета на Федерацията, не изключва Русия да не признае резултатите от президентските избори в Украйна, позицията на Руската федерация ще зависи от реакцията на украинските власти към хилядите жалби за нарушения по време на първия тур и резултатите от втория тур, съобщава  TACC . \r\n„Не бих изключил нито една възможност. Но сега е рано да говоря за това. Първо трябва да видим как украинските власти сега ще оценят хилядите жалби за нарушения, дошли от първия кръг и ще трябва да видим как ще мине втория кръг. След това ще бъде възможно да се направят заключения“, каза Косачев. \r\nТой също така смята, че победата на президентските избори в Украйна на всеки друг кандидат освен Петро Порошенко би била по-предпочитана за Русия. Сенаторът смята, че ако дойде на власт за втори път, ще настъпи радикализация на антируската политика. \r\n„Разбира се, бих искал вторият кръг да мине без Порошенко. Това би било добър резултат за Русия. Подчертавам, би бил. Ние по никакъв начин не се опитахме да му влияем, не се намесихме“, заяви Косачев. \r\n„За Русия всеки друг президент на Украйна, с изключение на Порошенко, вероятно ще бъде по-добър, защото ние ясно разбираме какво ще се случи при Порошенко, ако бъде избран втори път. Няма да има само продължение, но ще има сериозна радикализация на антируската политика на Украйна“, добави той. Прево ди редакция : Калоян Пенков", "date": "2019.03.31", "title": "ТАСС: Косачев не изключва Русия да не признае резултатите от изборите в Украйна"}
{"url": "http://www.focus-news.net/news/2019/03/31/2641248/strana-ukrayna-vladimir-zelenskiy-poluchava-nay-golyama-podkrepa-v-yuzhna-i-iztochna-ukrayna.html", "text": "На 31 март в Украйна се проведоха президентски избори. Избирателните секции бяха отворени от 08:00 до 20:00 часа. \r\nЦИК ще изчисли резултатите за няколко дни. Те трябва да бъдат обявени не по-късно от 10 април. Екзит полът ще ви помогне да получите приблизителна картина, която публикува данните в 20:00 часа на 31 март. Всеукраински екзит пол \r\n„Всеукраински екзит пол“ обяви предварителни резултати от гласуването. \r\nНа втори тур на президентските избори отиват Владимир Зеленский с 30,7% от гласовете на избирателите и Петро Порошенко с 18,6% от гласовете. \r\nТова са данни от проучването към 18 ч. \r\nСпоред резултатите на проучването, повечето гласоподаватели  в Източна (42,4%) и Южна (38,85) Украйна са гласували за Зеленский. Най-малка подкрепа са му оказали в западните части (21,9%). \r\nДействащият президент е най-популярен, според публикуваните данни, в Киев (29%) и в Западна Украйна (26,5%). \r\nТрето място в надпреварата зае Юлия Тимошенко с резултат 13,.9% от гласовете. Най-голямото ниво на подкрепа за Тимошенко е в западните региони (18,4%). \r\nС четвърти резултат – Юрий Бойко, да него са гласували, според данните от екзит пола, 10,3% от украинците. Юрий Бойко има най-голяма подкрепа в южната част на Украйна (20,3%), както и в Донбас (39,7%). Национален екзит пол \r\n„Национален екзит пол“ обяви предварителни резултати, получени чрез анонимна анкета на избирателите на изхода от секциите. \r\nВладимир Зеленский – 30,4% \r\nПетро Порошенко – 17,8% \r\nЮлия Тимошенко – 14,2% \r\nЮрий Бойко – 9,8% \r\nАнатолий Гриценко – 7,1% \r\nИгор Смешко – 6,4 % \r\nОлег Ляшко 4,8% \r\nАлександър Вилкул – 4,0% \r\nРуслан Кошулинский – 1,8% \r\nЕкзит пол ТСН \r\nПо данни на екзит пол ТСН петимата лидери са: \r\nВладимир Зеленский – 30,1% \r\nПетро Порошенко – 18,5% \r\nЮлия Тимошенко – 14,0% \r\nЮрий Бойко – 9,1% \r\nАнатолий Гриценко – 7,6% \r\nЕкзит пол  „Социса“ \r\nВъв втория кръг на президентските избори в Украйна продължават Владимир Зеленский с 29,25% от гласовете на избирателите и Петро Порошенко с 19,19% от гласовете. \r\nЮлия Тимошенко събира 14,75% \r\nЮрий Бойко – 9,24% \r\nАнатолий Гриценко – 7,91% \r\nИгор Смешко 6,74% \r\nОлег Ляшко – 4,63%. \r\nПроучването обхваща 430 избирателни секции във всички региони на Украйна (включително Киев), разположени равномерно в цялата страна; Проучването не е проведено в Автономната република Крим и в окупираните територии на Донецката и Луганската области.", "date": "2019.03.31", "title": "\"Страна\" (Украйна): Владимир Зеленский получава най-голяма подкрепа в Южна и Източна Украйна"}
{"url": "http://www.focus-news.net/news/2019/03/31/2641254/unian-tsik-na-ukrayna-zapochna-prebroyavane-na-byuletinite.html", "text": "Централната избирателна комисия на Украйна започна преброяване на бюлетините от президентските избори в страната, предава информационната агенция  УНИАН . \r\nПри 0,17% обработени бюлетини в първия тур на гласуването води Петро Порошенко с 24,76%. Втори е Владимир Зеленский с 26,60%, следван от Юлия Тимошенко със 17,07%.  \r\nПо официални данни към 20:00 часа местно време (съвпада с българското време) избирателната активност в страната е била 63,2%. \r\nАгенцията припомня, че според различни екзит полове първият тур на президентските избори в Украйна печели Зеленский. Втори е Порошенко, а трета - Тимошенко.  Тереза Герова", "date": "2019.03.31", "title": "УНИАН: ЦИК на Украйна започна преброяване на бюлетините"}
{"url": "http://www.focus-news.net/news/2019/03/31/2641253/ria-novosti-zelenskiy-zayavi-che-e-gotov-na-debat-s-poroshenko.html", "text": "Владимир Зеленский заяви, че е готов на дебат с действащия президент Петро Порошенко, съобщава  РИА Новости . \r\n„Да, готов съм. Порошенко или не, каква е разликата за мен“, каза Зеленский, отговаряйки на въпрос дали е готов на дебат с Порошенко. \r\nТой отбеляза също, че е готов за всеки изборен резултат. \r\nГласуването на втори тур на президентските избори ще се проведе на 21 април. Превод и редакция : Калоян Пенков", "date": "2019.03.31", "title": "РИА Новости: Зеленский  заяви, че е готов на дебат с Порошенко"}
{"url": "http://www.focus-news.net/news/2019/03/31/2641256/ria-novosti-yuriy-boyko-nareche-predizbornata-kampaniya-v-ukrayna-nay-mrasnata-v-istoriyata.html", "text": "Кандидатът за президент на Украйна, лидерът на „Опозиционна платформа – за живот“ Юрий Бойко заяви, че изминалата предизборна кампания е била „най-мръсната“ в историята на страната поради факта, че президентът на страната Петро Порошенко е оказал силен натиск върху избирателите, предава  РИА Новости\r\nПрезидентските избори се проведоха на 31 март. За поста държавен глава претендират 39 кандидата.  \r\nТой отбеляза, че екипът на Порошенко е оказвал натиск върху избирателя по различни начини. „Започвайки с баналното разпределение на парите и завършвайки с безпрецедентен натиск върху работниците от бюджетните организации, когато те бяха принудени да гласуват или за сегашния президент, или за уволнение от работата си“, заключи депутатът. \r\nСъгласно първите резултати от екзит пола, във втория кръг продължават Владимир Зеленский с малко над 30% то гласовете и действащият президент Петро Порошенко, който е подкрепен от около 18% от гражданите. Лидерът на партия „Отечество“ Юлия Тимошенко събира почти 14%. Бойко заема четвърто място, събирайки около 10%. \r\nПо-рано Порошенко заяви, че изборите са преминали свободно, според стандартите на ОССЕ. Самата организация все още не е дала оценка. \r\nОт своя страна щабът на Тимошенко обвини Службата за сигурност във фалшификации и провокации на изборите, а самият политик не изключи, че може да оспорва резултатите от изборите. ЦИК обяви, че не са регистрирани сериозни нарушения в хода на гласуването. Въпреки това, според данни от министерството на вътрешните работи, полицията е регистрирала над 1900 сигнала за нарушения в хода на гласуването.  : Калоян Пенков", "date": "2019.03.31", "title": "РИА Новости: Юрий Бойко нарече предизборната кампания в Украйна „най-мръсната“ в историята"}
{"url": "http://www.focus-news.net/news/2019/03/31/2641252/ria-novosti-zelenskiy-otpraznuva-rezultatite-ot-parviya-tur-na-izborite-sas-semeystvoto.html", "text": "Владимир Зеленский, който по данни на екзит пола е лидер на първия кръг на президентските избори в Украйна, има намерение да отпразнува победата в семеен кръг, съобщава агенция „Украински новости“. \r\n„Да, с жената и децата“, каза той, отговаряйки на въпрос дали ще отпразнува резултатите от първия тур и с кого. \r\nСпоред първите резултати от екзит пола, ще се състои втори тур на изборите за президент на Украйна. Зеленский съобра малко над 30% от гласовете, действащият президент Петро Порошенко е подкрепен от около 18%, а лидера на партия „Отечество“ Юлия Тимошенко – почти 14%. \r\nПо-рано Порошенко заяви, че изборите са преминали свободно, според стандартите на ОССЕ. Самата организация все още не е дала своята оценка. Щабът на Юлия Тимошенко обвини Службата за сигурност във фалшификации и провокации на изборите, а самият политик не изключи, че може да оспори резултатите от изборите. ЦИК на Украйна обяви, че не регистрирала сериозни нарушения по време на гласуването. Въпреки това, по данни на вътрешното министерство са регистрирани над 1900 сигнала за нарушения по време на гласуването.  Превод и редакция : Калоян Пенков", "date": "2019.03.31", "title": "РИА Новости: Зеленский отпразнува резултатите от първия тур на изборите със семейството"}
{"url": "http://www.focus-news.net/news/2019/03/31/2641255/unian-okonchatelni-danni-ot-natsionalniya-ekzit-pol-zelenskiy-sabira-306-poroshenko-178.html", "text": "По данни към 20:00 часа местно време (съвпада с българското време) първият тур на президентските избори в Украйна печели Владимир Зеленский с 30,6%, предава информационната агенция  УНИАН . \r\nВтори е настоящият държавен глава Петро Порошенко със 17,8%, следван от лидера на \"Баткивщина\" Юлия Тимошенко с 14,2%.  \r\nДанните от окончателния национален екзит пол са както следва: \r\n1. Владимир Зеленский - 30,6%  \r\n2. Петр Порошенко - 17,8%  \r\n3. Юлия Тимошенко - 14,2%  \r\n4. Юрий Бойко - 9,7%  \r\n5. Анатолий Гриценко - 7,1%  \r\n6. Игор Смешко - 6,5%  \r\n7. Олег Ляшко - 4,7%  \r\n8. Александър Вилкул - 4,0%  \r\n9. Руслан Кошулинский - 1,7%  \r\n10. Александър Шевченко - 0,5% Тереза Герова", "date": "2019.03.31", "title": "УНИАН: Окончателни данни от националния екзит пол: Зеленский събира 30,6 %, Порошенко - 17,8%"}
{"url": "http://www.focus-news.net/news/2019/03/31/2641257/ria-novosti-shtabat-na-timoshenko-zayavi-che-tya-i-zelenskiy-otivat-na-vtori-tur.html", "text": "Заместник-председателят на партия „Отечество“ Сергей Соболев заяви, че съгласно паралелно преброяване на 29% то гласовете, във втория тур на президентските избори на Украйна отиват Юлия Тимошенко и Владимир Зеленский, а действащият президент Петро Порошенко е на трето място, предава  РИА Новости . \r\nСъгласно първите данни от ЦИК, никой от кандидатите не събира необходимите за победа в първия тур брой гласове. Във втория кръг на изборите отиват Владимир Зеленский и действащият президент Петро Порошенко. \r\nПорошенко заяви, че изборите са преминали свободно, според стандартите на ОССЕ. Самата организация не е дала своята оценка. Щабът на Тимошенко обвини Службата за сигурност във фалшификации и провокации на изборите, а самият политик не изключи, че може да оспорва резултатите от гласуването. Кандидатът за президент Юрий Бойко също заяви за нарушения по време на предизборната кампания. ЦИК обяви, че не са регистрирани сериозни нарушения в хода на гласуването. Превод и редакция : Калоян Пенков", "date": "2019.03.31", "title": "РИА Новости: Щабът на Тимошенко заяви, че тя и Зеленский отиват на втори тур"}
