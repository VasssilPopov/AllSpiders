{"url": "http://www.focus-news.net/news/2019/08/20/2691176/sport-izigraha-se-parvite-tri-macha-ot-pleyofite-na-shl.html", "text": "Изиграха се първите три плейофа за влизане в груповата фаза на Шампионската лига. Резултатите: \r\nКлуж - Славия Прага 0:1; \r\nЛАСК Линц – Брюж 0:1; \r\nАПОЕЛ Никозия – Аякс 0:0.", "date": "2019.08.20", "title": "Спорт: Изиграха се първите три мача от плейофите на ШЛ"}
{"url": "http://www.focus-news.net/news/2019/08/20/2691083/plovdiv-izlozhbata-melnishki-tsikal-s-kolektsiya-kartini-na-zlatyu-boyadzhiev-gostuva-v-regionalniya-etnografski-muzey.html", "text": "Снимка: В Регионалния етнографски музей в Пловдив гостува изложбата „Мелнишки цикъл“ с колекция картини на Златю Бояджиев, собственост на Регионален исторически музей –  Благоевград. Това съобщиха за  Радио „Фокус“ – Пловдив  от музея. Представените в изложбата картини от „Мелнишки цикъл“ са създадени през 70-те години на XX в. и представляват само част от невероятните платна на Златю. И тук интересът му към селския бит се запазва, но авторът отразява и социалистическите преобразования на селото. По покана на тогавашната общинска управа на Благоевград, отива да работи в Благоевград, Мелник и селищата от региона. Самите хора, красотата и топлината на Пиринския край го пленяват и с творческа настървеност художникът създава невероятните си интерпретации: „Благоевград“, „Мелник”, „Кърланово”, „Пастирки”, „Овчари” и други. Във всяка картина от колекцията прозира синият нюанс, затова често ги определят, като творби от „синия период“, но всички те носят един и същи духовен заряд, който идва от селото и от земята, и в които се усеща топлото слънце и ярките цветове на юга. Значителна част от „Мелнишкия цикъл“ е закупена от община Благоевград и през 1977 година е предоставена на РИМ – Благоевград. Творби на Златю Бояджиев са притежание на НХГ, СГХГ, ГХГ – Пловдив, Бургас, Варна, Русе, Плевен, Сливен, Видин, Смолян и други, както и на частни колекционери у нас и в чужбина. \r\nЗлатю Бояджиев (1903 – 1976 г.) е признат за един от големите живописци и един от най-добрите български художници на XX в. Той твори в областта на фигуралната композиция, портрета и пейзажа, а творчеството му се дели на два основни периода. Първият продължава до 1951 г., когато художникът получава инсулт, вследствие на който дясната половина на тялото му остава парализирана. Това, обаче, не го спира да рисува с лявата ръка, което му помага да изяви други страни на своята чувствителност. Портретите от втория период са още по-детайлни и дори гротескни. За това му помага познаването на народния бит и душевност на българина и разнообразието на художествените решения. \r\nИзложбата може да бъде видяна от днес до 30 септември.", "date": "2019.08.20", "title": "Пловдив: Изложбата „Мелнишки цикъл“ с колекция картини на Златю Бояджиев гостува в Регионалния етнографски музей"}
{"url": "http://www.focus-news.net/news/2019/08/20/2691087/milen-nikolov-rim-burgas-bitkata-pri-aheloy-markira-vtoriya-period-v-balgaro-vizantiyskite-otnosheniya-v-koyto-vsichko-e-bilo-postaveno-na-karta.html", "text": "Всъщност битката при Ахелой маркира втория период в българо-византийските отношения, в който всичко е било поставено на карта. Това каза в интервю за  Агенция „Фокус“ директорът на РИМ – Бургас . „Двете държави така са се хванали гуша за гуша, че битката е била на живот и смърт. Първият път, в който имаме подобна ситуация е в средата на 8 век, когато император Константин IV прави няколко похода с цел да унищожи българската държава. Разбира се, в началото  на 10 век ситуацията е коренно различна. Тогава българите са водещи, те са се стремели по всякакъв начин да сломят военната мощ на Византия“, обясни той.  „Причината за тези непрестанни военни действия се крият в края на 9 век, през 895 година, когато младия туко що стъпил на престола княз Симеон влиза в първата си война с Византия. Това е провокирано от една ситуация, която не е била благоприятна за икономиката на България, а именно тържището на българските стоки от Константинопол е преместено в Солун, с което са се облагодетелствали най-близките около византийския император Лъв VI. Симеон без да се колебае мобилизира войските и тръгва на война“, допълни още Николов. Той обясни, че Византия вижда, че няма шанс и дава доста средства на маджарските племена, които докато българите са в Тракия нападат северните територии на страната, опустошават ги. „Симеон трябва да се връща с цялата армия, води няколко битки, които губи. Даже е обсаден в Дръстър, но в крайна сметка успява да привлече на своя страна печенегите, които заедно съсипват маджарите, които са принудени от степите на Украйна да се преместят в степите на Панония, където основават своята държава“, допълни той. Николов обясни, че в един момент Симеон се е почувствал достатъчно силен и в много силна позиция, за да не го задоволява тази титла княз, която има. „Благодарение на тази война България увеличава територията си неимоверно много. Всъщност това, което иска Симеон се получава, но с официалното признание на императора към сина му цар Петър“, обясни той.  \r\n Пълния текст на интервюто четете по-късно в „Мнение”  \r\nТеодора ПАТРОНОВА", "date": "2019.08.20", "title": "Милен Николов, РИМ – Бургас: Битката при Ахелой маркира втория период в българо-византийските отношения, в който всичко е било поставено на карта"}
{"url": "http://www.focus-news.net/news/2019/08/20/2691088/burgas-rayonen-sad-pomorie-ostavi-v-aresta-mazh-obvinen-v-zakana-za-ubiystvo-na-petima-politseyski-sluzhiteli.html", "text": "Районен съд – Поморие остави в ареста мъж, обвинен в закана за убийство на петима полицейски служители. Това съобщиха от пресцентъра на  Районна прокуратура - Поморие . По искане на Районна прокуратура – Поморие, Съдът задържа под стража Йордан К. Той е обвинен за това, че на 17 август 2019 г. в Поморие пред дом се заканил с убийство на петима полицейски служители при изпълнение на службата им, като насочил пистолет към всеки един от тях, след което го заредил и отправил думите: „Ще ви избия всичките!“, „Ще ви избия до три!“, „Ще ви избия!“, „Изчезнете иначе ще ви застрелям!“ и това заканване би могло да възбуди основателен страх за осъществяването му. \r\nСпоред прокурора налице е обосновано предположение за това, че Йордан К. е извършил престъплението, в което е обвинен. Представителят на държаното обвинение е категоричен, че Йордан К. може да извърши ново престъпление. \r\nСъдът прие мотивите на прокурора и задържа под стража Йордан К. \r\nОпределението на Районен съд – Поморие може да бъде обжалвано пред Окръжен съд – Бургас.", "date": "2019.08.20", "title": "Бургас: Районен съд – Поморие остави в ареста мъж, обвинен в закана за убийство на петима полицейски служители"}
{"url": "http://www.focus-news.net/news/2019/08/20/2691082/api-podpisan-e-dogovorat-za-predinvestitsionno-prouchvane-za-traseto-na-tunel-pod-petrohan.html", "text": "Председателят на Управителния съвет на Агенция „Пътна инфраструктура“ Георги Терзийски подписа договора за изработването на прединвестиционно проучване за трасе по направлението Монтана – София с тунел под Петрохан. Това съобщиха от пресцентъра на  Агенция „Пътна инфраструктура“ . \r\nОбществената поръчка е възложена на Обединение „Петрохан 2019“, с участници „Трансконсулт 22“ ООД и „Университет по архитектура, строителство и геодезия – Център за научни изследвания и проектиране“ ЕООД. Стойността на договора е 330 хил. лв. с ДДС, а срокът за изпълнение е 180 дни.  \r\nИзпълнителят ще трябва да посочи минимум три варианта за развитие на ново пътно трасе с тунелно преминаване под Петрохан. Въз основа на извършеното проучване ще бъде определен пътният габарит на направлението. Ще бъдат проучени необходимите капиталовложения за реализацията на проекта, както и разходите за поддържане и годишна издръжка на пътя и пътните съоръжения след тяхното реализиране. След приключване на прединвестиционното проучване следва процедура за оценка на въздействието върху околната среда (ОВОС), въз основа на която ще бъде взето решение за одобрение на вариант за бъдещото трасе. След влизането в сила на решението по ОВОС ще се пристъпи към изработването и на идеен проект по одобреното трасе.", "date": "2019.08.20", "title": "АПИ: Подписан е договорът за прединвестиционно проучване за трасето на тунел под Петрохан"}
{"url": "http://www.focus-news.net/news/2019/08/20/2691084/api-prez-noshtta-ot-26-do-30-avgust-shte-se-spira-dvizhenieto-prez-tunel-krichim-na-pat-ii-866-zaradi-remont-na-saorazhenie.html", "text": "През нощта от 26 до 30 август ще се спира движението през тунел „Кричим“ на път IIІ-866. Ремонтира се съоръжение, изградено преди 56 години. Това съобщиха от пресцентъра на  Агенция „Пътна инфраструктура“ . От 22.00 часа до 06.00 часа сутринта в посочения интервал от дни ще се спира движението през тунел „Кричим“ на третокласния път IIІ-866 Михалково - Кричим. Обходният маршрут е по път II-86 Пловдив - Асеновград - Смолян. \r\nРемонтът на съоръжението е част от проекта за рехабилитация на 15,29 км от път IIІ-866 Михалково - Кричим от км 88+050 до км 103+341. Това е участъкът от изхода на Кричим до яз. „Въча“. Проектът - лот 23, ще се финансира по Оперативна програма „Региони в растеж“ 2014-2020 г., чрез Европейския фонд за регионално развитие и националния бюджет. Инвестицията е за близо 23 млн. лв. В участъка с извършващи се ремонтни дейности е необходимо шофьорите да карат внимателно, със съобразена скорост и да спазват стриктно пътната сигнализация.  \r\nПо проекта се ремонтират 4 големи мостови съоръжения и тунела „Кричим”, който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи. \r\nИзпълнител на строително-монтажните работи е „АВТОМАГИСТРАЛИ ЧЕРНО МОРЕ“ АД, а подизпълнител е „ИСА 2000“ ЕООД. Стойността на договора за строителство е 22 777 396,14 лв. с ДДС. Строителният надзор осъществява „ПЪТКОНСУЛТ 2000“ ЕООД. Договорът им е за 436 800 лв. с ДДС. Авторският надзор ще бъде осъществен от „Илия Бурда” ЕООД. Техният договор е за 9 258 лв. с ДДС.", "date": "2019.08.20", "title": "АПИ: През нощта от 26 до 30 август ще се спира движението през тунел „Кричим“ на път IIІ-866 заради ремонт на съоръжение"}
{"url": "http://www.focus-news.net/news/2019/08/20/2691086/podpisan-e-memorandum-za-razbiratelstvo-mezhdu-mrrb-i-ministerstvoto-na-mestnoto-samoupravlenie-na-republika-severna-makedoniya.html", "text": "Министърът на регионалното развитие и благоустройство Петя Аврамова и министърът на местното самоуправление на Република Северна Македония Горан Милевски подписаха в Скопие Меморандум за разбирателство между двете министерства. Това съобщиха от пресцентъра на  Министерство на регионалното развитие и благоустройството . \"Документът е показателен за отличното дългосрочно и ползотворно сътрудничество между нашите две държави и министерства. България и Република Северна Македония поддържат активни контакти във всички области от взаимен интерес, което е важно условие за развитие, просперитет и стабилност в Югоизточна Европа\", каза министър Аврамова. \r\nМеморандумът ще разшири възможностите за партньорство и обмяна на опит в регионалната политика, местното самоуправление, трансграничното сътрудничество, подобряване на свързаността и изграждане на стратегическа инфраструктура.  \r\nДвете страни се ангажират да осъществяват срещи по въпросите от взаимен интерес. Ще се организират също обучения, семинари, експертни работни групи и ще се  извършва регулярен обмен на информация. За целта се създава съвместна работна група. \r\nПреди церемонията двете делегации се срещнаха с премиера на Република Северна Македония Зоран Заев. По време на срещата беше подчертана ангажираността на двете страни за реализацията на проектите, които ще подобрят свързаността в региона с фокус върху Коридор №8, както и трансграничното сътрудничество със средства от фондовете на Европейския съюз. \r\nПремиерът на Република Северна Македония Зоран Заев благодари за голямата подкрепа, която Република България оказва по пътя на страната за членство в НАТО и Европейския съюз. \r\nСлед подписването на Договора за приятелство, добросъседство и сътрудничество между двете държави през 2017 г. беше активизиран беше политическият диалог и беше даден импулс за развитие на секторното сътрудничество.  \r\n„Очевидно Европа оценява високо усилията ни, защото на нашите две страни се дава възможност да председателстват през предстоящата година Берлинския процес за Западните Балкани. Това може само да ни мотивира да работим усърдно по всички теми от взаимен интерес“, каза министър Аврамова. Тя отбеляза и напредъка по програмата за трансгранично сътрудничество с Република Северна Македония. Вече са приключили 48 проекта на обща стойност над 10 милиона евро. В изпълнение са нови 17 договора за 5 млн. лв. в областта на опазването на околната среда, изменението на климата, подобряване проходимостта на реките, защита на местното население от наводнения и пожари, защита на културното наследство, развитието на туризма и др. \r\nРегионалният министър подчерта, че от особена важност е ускоряването на трансевропейския коридор номер 8, който е най-късата връзка между Адриатика и Черно море. До момента България е направила немалко за реализацията му чрез изграждането на автомагистрала „Тракия“, в процес на строителство е и „Струма\". Сега пред нас стои предизвикателството за търсене на възможности за реализация на скоростния път Дупница-Кюстендил-Гюешево. „Нашето желание е двете столици - София и Скопие, да бъдат свързани с хубава магистрала, както и с бърза железница. Работи се и по отношение на  изграждането на нов ГКПП „Клепало“, който ще подобри икономическите връзки“, отбеляза Аврамова. През 2018 г. със средства на Агенция „Пътна инфраструктура“ бе извършен превантивен ремонт на приблизително 20 км от третокласния път Струмяни – Раздол – граница Република Северна Македония. За останалите 8,8 км се търси финансова възможност за проектиране и строителство. \r\nМинистърът отбеляза, че през следващите години страната ни ще разполага с повече средства за пътна инфраструктура, защото в процес на изграждане е електронна система за събиране на пътни такси за преминаване по републиканската мрежа. \r\nКъм 13 август водачи с регистрационни номера от Република Северна Македония са купили 85 000 електронни винетки на обща стойност над 2 млн. лв., което нарежда страната на пето място по продажби на чуждестранни водачи, като най-бързият и удобен начин за плащане на електронните винетки е през интернет. Преди тях са Румъния, Турция, Германия и Гърция. \r\nОчакваме отношенията ни да получат много по-мащабно развитие, съответстващо на близостта на нашите държави, каза министър Аврамова в заключение.", "date": "2019.08.20", "title": "Подписан е Меморандум за разбирателство между МРРБ и Министерството на местното самоуправление на Република Северна Македония"}
{"url": "http://www.focus-news.net/news/2019/08/20/2691090/dobrich-politicheskite-sili-postignaha-saglasie-za-sastava-na-obshtinskata-izbiratelna-komisiya-za-predstoyashtite-mestni-izbori.html", "text": "Политическите сили в Добрич постигнаха съгласие за състава на Общинската избирателна комисия за предстоящите местни избори на 27 октомври. В ранния следобед се проведоха консултации след отправена преди дни покана от кмета на Община град Добрич Йордан Йорданов, предаде кореспондент на  Радио „Фокус” – Варна . ОИК ще е 13-членна. Цонка Георгиева Велкова от ПП ГЕРБ ще бъде неин председател. Зам.-председателите ще са от квотите на ДПС и  ПП „Воля\". Секретарят ще е от БСП. Представителите на ПП ГЕРБ и БСП са по четирима души, на „Обединени патриоти\" – двама, на ДПС, ПП „Воля\" и  Коалиция „Демократична България – обединение” – по един. Протоколите и документите от консултациите трябва да бъдат изпратени в Централната избирателна комисия (ЦИК) до 24 август. До 6 септември ЦИК трябва да назначи всички ОИК в страната, след което те ще започнат работа. \r\nЖулиета НИКОЛОВА", "date": "2019.08.20", "title": "Добрич: Политическите сили постигнаха съгласие за състава на Общинската избирателна комисия за предстоящите местни избори"}
{"url": "http://www.focus-news.net/news/2019/08/20/2691092/api-vazstanoveno-e-dvizhenieto-po-pat-i-1-botevgrad-mezdra-v-rayona-na-s-novachane.html", "text": "Възстановено е движението по път I-1 Ботевград – Мездра в района на с. Новачане. Това съобщиха от пресцентъра на  Агенция „Пътна инфраструктура“ .", "date": "2019.08.20", "title": "АПИ: Възстановено е движението по път I-1 Ботевград – Мездра в района на с. Новачане"}
{"url": "http://www.focus-news.net/news/2019/08/20/2691093/afp-pekin-osadi-raketnite-izpitaniya-na-sasht-kato-nova-nadprevara-vav-vaorazhavaneto.html", "text": "Китай осъди изпитанията, които САЩ проведоха на забранен от Договора за ракети със среден и малък обсег (ДРСМО) снаряд, като го определиха като \"нова надпревара във въоръжението, което ще доведе до ескалация на военната конфронтация\", предава  AFP . \r\nОт Министерството на външните работи в Пекин предупредиха, че тестът \"ще има сериозно отрицателно въздействие върху международната и регионалната ситуация със сигурността\". \r\nСАЩ трябва да „изоставят манталитета си към студената война“ и „да правят повече неща, които са благоприятни за... международния и регионалния мир и спокойствие“, допълниха от ведомството. \r\nРакетата е изстреляна от контролирания от американския флот остров Сан Николас край бреговете на Калифорния. \r\n Тереза Герова", "date": "2019.08.20", "title": "AFP: Пекин осъди ракетните изпитания на САЩ като нова надпревара във въоръжаването"}
{"url": "http://www.focus-news.net/news/2019/08/20/2691089/d-r-georgi-chobanov-babh-do-momenta-sa-konstatirani-33-ognishta-na-afrikanska-chuma-pri-domashni-svine-i-45-sluchay-pri-divite-svine.html", "text": "Към момента има констатирани 33 огнища на африканска чума  при домашни свине. Това каза за дневния блок  „Добър ден“  на  Радио „Фокус“  д-р Георги Чобанов, директор на Дирекция „Здравеопазване и хуманно отношение към животните и контрол на фуражите“ в Българската агенция по безопасност на храните. 45 са случаите  при диви свине, каза още той и допълни, че ситуацията е овладяна от гледна точка, че последствията от констатираните случаи са предотвратени дотолкова, че да не бъдат източник зараза, както и по отношение на безопасността на потребителите. Д-р Георги Чобанов обясни, че вирусът ще има сериозно отражението върху икономиката на страната, но не се забелязва тенденция за увеличаване на свинското месо, като допълни, че си личи и по другите държави, които са имали заразни болести по животните. „Напротив, пазарът върви точно в обратна посока – или се задържат цените, или дори има намаляване, тъй като цялата истерия, която се тиражира по медии и публикации в интернет пространството, води до отдръпване на потребителите от съответния вид месо. От една страна пазарът се свива защото няма предлагане, но пък няма и търсене на това месо. Спекулира се в двете посоки, че ще има изключително рязко спадане на цената, понеже няма търсене, или рязко вдигане цената, защото не достига месото. Реалистичното е цената да е близка до тази, която е в момента – която е и такава в последните няколко години“, допълни той. Д-р Георги Чобанов заяви, че във ферма, която е засегната от болестта, след налагането на мерките се прави опис на умъртвените животни, които подлежат на компенсиране, с допълнително приложени документи по заявлението от собственика и по този начин се калкулира колко ще е компенсацията. На такава подлежат регистрирани ферми и идентифицирани животни, припомни още д-р Чобанов.  \r\nЕвелина БРАНИМИРОВА", "date": "2019.08.20", "title": "Д-р Георги Чобанов, БАБХ: До момента са констатирани 33 огнища на африканска чума при домашни свине и 45 случай при дивите свине"}
{"url": "http://www.focus-news.net/news/2019/08/20/2691094/burgas-natsionalen-turnir-po-plazhen-tenis-s-mezhdunarodno-uchastie-shte-se-provede-na-tsentralniya-plazh-v-grada-ot-24-avgust.html", "text": "Национален турнир по плажен тенис с международно участие започва на 24 август (събота) на Централния плаж в Бургас. Това съобщиха от пресцентъра на  Община Бургас . Атрактивната надпревара е за юноши и девойки до 18 години, мъже и жени и смесени двойки. За наградите ще спорят състезатели от България, Русия и Украйна. Могат да се включат и начинаещи и напреднали, съобщиха организаторите от „Черноморски плажен спортен клуб“. Община Бургас подпомага събитието, което е включено в спортния й календар.  \r\nЗаявки за участие могат да се подават до 17.00 часа на 23 август (петък). Официалното откриване на турнира е в събота, от 10.00 часа. Срещите ще продължат през целия ден.  \r\nВ неделя са полуфиналните и финалните срещи. Началото е също в 10.00 часа. Около 13.00 часа ще започне церемонията по награждаване на призьорите.", "date": "2019.08.20", "title": "Бургас: Национален турнир по плажен тенис с международно участие ще се проведе на Централния плаж в града от 24 август"}
{"url": "http://www.focus-news.net/news/2019/08/20/2691095/sofiya-gori-novo-ognishte-nad-selo-rebrovo.html", "text": "Гори ново огнище над село Реброво. Това съобщи за  Агенция \"Фокус\"  началникът на „Национален оперативен център“ към ПБЗН комисар Тошко Бързилов. Той обясни, че територията на пожара e малка. „Взети са необходимите мерки, за да се овладее и са изпратени екипи. Мястото на новото огнище е на километър от стария пожар Няма опасност за хората“, допълни той.  \r\nТеодора ПАТРОНОВА", "date": "2019.08.20", "title": "София: Гори ново огнище над село Реброво"}
{"url": "http://www.focus-news.net/news/2019/08/20/2690853/predstoyashti-sabitiya-v-stranata-za-20-avgust-agentsiya-fokus.html", "text": "*** \r\n \r\nОт 14.00 часа на „Дондуков“ 2 президентът Румен Радев ще се срещне с министъра на външните работи на Хашемитското кралство Йордания Айман Ал-Сафади. \r\n \r\n*** \r\n \r\nОт 09.40 часа в МВнР вицепремиерът и министър на външните работи Екатерина Захариева ще приеме Айман Сафади, министър на външните работи на Хашемитското кралство Йордания за разговор на четири очи. В 10.05 часа ще се състоят пленарни разговори между двете делегации. В 11.00 часа в зала „Договори“ на МВнР двамата министри ще подпишат споразумение за визово облекчение на притежателите на дипломатически и служебни паспорти. Екатерина Захариева и Айман Ал-Сафади ще дадат изявление в 11.20 часа.   \r\n \r\n*** \r\n \r\nОт 10.00 часа в сградата на Министерството на енергетиката – ул. „Триадица“ №8 министърът на енергетиката Теменужка Петкова ще обяви кандидатите, подали заявления в процедурата за избор на стратегически инвеститор за АЕЦ „Белене“. \r\n \r\n*** \r\n \r\nОт 09.30 часа в Метростанция \"Летище София\" ще се състои представяне на първата изцяло брандирана мотриса от години насам. \r\n \r\n*** \r\n \r\nОт 10.00 часа 7 състав на Специализирания наказателен съд ще гледа делото срещу Александър Т. и Красимир Н., обвинени в участие в ръководството на престъпна организация или група. \r\n \r\n*** \r\n \r\nОт 10.00 часа 13 състав на Специализирания наказателен съд ще гледа делото срещу Огнян Р., производство по чл. 65 НПК - задържане под стража в досъдебното производство. \r\n \r\n*** \r\n \r\nОт 10.30 часа кметът на София Йорданка Фандъкова ще провери ремонта на участъка на бул. „Президент Линкълн\", който се изгражда при  метростанция 15 в район „Овча Купел\", както и ремонтните дейности на ул. „Житница“. Кметът ще провери и строителните дейности в метростанцията. Проверката ще започне от ъгъла на бул. „Президент Линкълн“ и ул. „Зеленика“. \r\n \r\n*** \r\n \r\nОт 12.00 часа в централата на ПП АБВ на улица „Врабча“ 23 ще се проведе пресконференция.  \r\n \r\n*** \r\n \r\nОт 15.00 часа 7 състав на Специализирания наказателен съд ще гледа делото срещу Георги К. и Димитър П., производство по чл. 65 НПК - задържане под стража в досъдебното производство. \r\n \r\n*** \r\n \r\nОт 18.30 часа на сцената на Кино „Кабана” ще се проведе концерт на рокендрол групата Casual Threesome, част от проект „Акустични следобеди“, финансиран по Столична програма \"Култура\". \r\n \r\n*** \r\n \r\nОт 11.30 часа в Общината ще се проведе заключителна пресконференция и официална церемония „Откриване“ по проект „Социална инфраструктура за услуги за деца“. \r\n \r\n*** \r\n \r\n \r\nОт 19.00 часа ще започне честването на паметната годишнина от прочутата битка край поречието на река Ахелой от сградата на местното читалище „Светлина 1934”, където тръгне празнично шествие. \r\n \r\n*** \r\n \r\nОт 10.00ч., на паркинга пред блок 29, кв. Чайка“. Ще се състои официалното откриване след реконструкция на улична мрежа бул.\"Осми Приморски полк\" в участъка от бул.\"Васил Левски\" до бул. \"Христо Смирненски\". \r\n \r\n*** \r\n \r\nОт 11.00ч. до южната страна на подлеза на ул. “Дубровник“ ще се състои официална церемония \"Откриване на обект\": \"Реконструкция на улична мрежа по трасето на бул. \"Васил Левски\" в участъка от \"Подвис\" до бул.\"8-ми Приморски полк\".  \r\n \r\n*** \r\n \r\nОт 11.00 часа в Парк-музей на бойната дружба – 1444 г. „Владислав Варненчик“ на бул. бул. „Янош Хуняди“ № 55 във Варна ще бъде открита изложбата на Националния военноисторически музей „Музеят – неочакван, отворен, споделен“. \r\n \r\n*** \r\n \r\nОт 13.00 ч. в Галерия „Къщата на майсторите“ на територията на Панаира на занаятите в Морската градина ще се проведе пресконференция за избора на най-добър сувенир в рамките на 23-тия Международен панаир на занаятите и изкуствата „Булгарика“. \r\n \r\n*** \r\n \r\nОт 18.00 часа в мансардата на Градската художествена галерия ще се проведе официално откриване на изложбата „Снимки от улицата“ на Атце Бос (Холандия). \r\n \r\n*** \r\n \r\nОт 18.30 часа в Арт Галерия „Ларго“ ще се състои откриване на сборна изложба – графика “Рози и Лъвове” на 35 съвременни български художници. Изложбата е част от празничната програма за Деня на Варна – 15 август.  \r\n \r\n*** \r\n \r\nОт 20.00 ч. до 23.00ч. във Варненския залив в организирано  Ветроходно плаване по пълнолуние. В плаването ще се включат над 25 ветроходни яхти, като тази година се присъединяват  яхти и от Бургас, които идват за участие в регата Кор Кароли. \r\n \r\n*** \r\n \r\nОт 14.00 часа в заседателната зала на 6 ет. в сградата на  Общинската администрация ще се проведат консултации за определяне състава на Общинска избирателна комисия Видин, във връзка с произвеждането на изборите за общински съветници и за кметове. \r\n \r\n*** \r\n \r\nОт 09.15 часа на паметника на Никола Войводов (гаров площад) ще бъдат отбелязани 177 години от рождението му.  \r\n \r\n*** \r\n \r\nОт 10.00 часа в Заседателната зала на Община Враца кметът Калин Каменов свиква консултации за определяне състава на Общинска избирателна комисия. \r\n \r\n*** \r\n \r\nОт 10.00 часа в Регионална библиотека „Дора Габе“ ще се проведе Летен детски клуб „Играй и учи” за пълноценно и забавно прекарване на свободното време на децата от Добрич и гости на града през лятната ваканция. \r\n \r\n*** \r\n \r\nОт 13.30 часа в Дом за стари хора ще се проведе Концерт на Състав за градски шлагери „Добрич“ при Народно читалище „Йордан Йовков - 1870 г.“ с ръководител Валентин Георгиев. \r\n \r\n*** \r\n \r\nОт 14.00 часа в сградата на Община град Добрич в Общинската избирателна комисия ще се проведат консултации за изборите за общински съветници и кметове. \r\n \r\n*** \r\n \r\nОт 11.00 часа ще се проведе пресконференция в Бароковата къща. \r\n \r\n*** \r\n \r\nОт 13.00 часа ще заседава комисията за децата, младежта, спорта и НПО към Общински съвет – Ловеч. \r\n \r\n*** \r\n \r\nС празнично шествие в Поморие ще бъдат отбелязани 1102 години от прочутата битка край поречието на река Ахелой. \r\n \r\n*** \r\n \r\nОт 15.00 часа в зала ,,Плевен\" на Областна администрация ще се проведе заседание на областна епизоотична комисия\". \r\n \r\n*** \r\n \r\nВ 10.00 часа в пресклуба на БТА-Пловдив на бул.\"6-ти септември\" 140 ще се състои пресконференция на ПП АБВ. \r\n \r\n*** \r\n \r\nВ 11.00 часа в сградата на общината ще се проведат консултации за определяне състава на общинската избирателна комисия (ОИК) в Община Пловдив.  \r\n \r\n*** \r\n \r\nОт 11.00 часа в зала 105 на Община Сливен кметът Стефан Радев свиква консултации за състав на ОИК. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ № 69, РЗИ-Стара Загора ще гостува на Детски отдел: „Солта – ползи и вреди“. Програма „Познато и непознато“. Творческо ателие. \r\n \r\n*** \r\n \r\nОт 18.00 часа в Зала „Байер“ ще бъдат отбелязани 140 години от рождението на Атанас Михов. \r\n \r\n*** \r\n \r\nОт 11.00 часа в залата на Зеления образователен център в град Шабла Областният информационен център – Добрич ще проведе информационна среща, на която са поканени представители на общини, неправителствени организации, научни институти, граждани и медии.", "date": "2019.08.20", "title": "Предстоящи събития в страната за 20 август (Агенция „Фокус“)"}
{"url": "http://www.focus-news.net/news/2019/08/20/2690854/pregled-na-osnovnite-temi-v-svetovniya-pechat-agentsiya-fokus.html", "text": "Ситуацията в Хонконг, сагата с иранския танкер, който отплава от Гибралтар, след като бе задържан за повече от месец и възможността за представяне на американския мирен план за Близкия Изток след изборите в Израел на 17 септември са сред темите на световния печат.  \r\n*** \r\n \r\n  Хонконг, който е британска колония от 1842 до 1997 година, в последно време е основна тема за медиите във връзка с подобните на тези в парка „Гези“ протестни акции. Открито подкрепяните от САЩ акции в този административен район на Китай с население 7,4 милиона души по своя характер са аналогични на протестите „Гези“, пише турският проправителствен ежедневник  Sabah  в материал, представен без редакторска намеса. \r\nДемонстрациите, които започнаха с въвеждането на законопроект за екстрадирането на престъпници в парламента на 3 април, не спряха, въпреки факта, че проектът беше отменен на 15 юли и в крайна сметка се превърнаха в прозападен бунт с искания за независимост. Позицията на Китай, който видя, че САЩ и Великобритания осъществяват проекта за „цветна революция“ в Хонконг, естествено, постепенно става все по-твърда.  На 14 август Пекин отговори рязко на администрацията на Тръмп. И по-рано Китай изнесе ултиматум на администрацията на Тръмп: „Хонконг не е ваша работа. Занимавайте се със своите дела“ – намеквайки недвусмислено за разтърсващите САЩ масови убийства на почвата на расизма и международната банда педофили. А по-рано Китай отправи ултиматум на Великобритания: „Не се намесвайте в работите на Хонконг. Той вече не е британска колония“. \r\nОсвен това протестиращите, които обикалят улиците на Хонконг с американски и британски знамена в ръце, бяха предупредени от Китай: „Огънят, с който си играят, ще изгори самите тях“. \r\nА преди това Тръмп сподели видео в своя акаунт в социалните мрежи за изпращането на китайски войски на границата с Хонконг и нагло попита: „Мнозина обвиняват мен и САЩ за проблемите в Хонконг. Защо?“ \r\n \r\n*** \r\n \r\nАко погледнем проекта за цветна революция в Хонконг само през геополитическата призма, ще пропуснем много. Светлина по този въпрос може да хвърли анализът от гледна точка на финансовия капитал, който трябва да обезпечи хегемонията на долара. Глобалните соросоиди, които се отнасят към Тръмп, като към злокачествен тумор и бездарен политик, се борят рамо до рамо с него в хонконгската криза. А главната цел на соросоидите, които аплодират търговската война на Тръмп с Китай и неговата борба за спасяване на американските финансови ресурси, е да се завърши незавършеният през 2014 година хонконгски сценарий на Барак Обама. \r\nВсъщност от 18-трилионната американска икономика, само пет трилиона идват от реалната икономика. Всичко останало идва от финансов грабеж, който се индексира в съответствие с глобалната хегемония на долара. В тази връзка Китай, Русия, Турция, Иран и Венецуела, които се обявяват срещу статута на долара като международна валута, са обявени за приоритетни врагове. \r\n \r\n* \r\n \r\nВсъщност Хонконг бе избран за мишена през 2014 година. Но благодарение на предприетите от Китай мерки, тези замисли не бяха осъществени. САЩ, обръщайки поглед към Украйна, пуснаха в действие план за ограбването на страните от ЕС и Русия. Според техните изчисления, в резултат от украинската криза от страните-членки на ЕС и Русия в САЩ трябва да „избяга“ един трилион долара. \r\nНо не всичко се разви според плановете. В резултат от анексията на Крим и мерките, предприети от Китай, изтеглените от Европа пари завиха към Хонконг. \r\nСега САЩ искат чрез кризата в Хонконг, първо, да променят маршрута на този трилион долара, и второ, да осуетят проекта за съвременен „път на коприната“ и създаване на азиатска зона за свободна търговия начело с Китай, която може да стане най-голямата икономика в света с обем от порядъка на 50 трилиона долара. \r\nНо Америка, която не успя да бутне Китай в хода на азиатската криза през 1999 година, отново няма големи шансове за успех. Тръмп, който не успя да получи желаното в Хонконг и заплаши да излезе от Световната търговска организация, вече демонстрира слабостта на страната си. \r\nИзглежда, че САЩ, които ловуват един трилион долара в Хонконг, отново ще попаднат в ловко поставения китайски капан. И, както през 2014 година, ще претърпят още едно тежко поражение. \r\n*** \r\n \r\n Иранският танкер, освободен от Гибралтар, отплава към Гърция, според данни на сайта за проследяване на корабите, след като Техеран предупреди САЩ да не правят нов опит за задържане на кораба след последния опит в Гибралтар, пише американския вестник  The Wall Street Journal . \r\n“Адриан Дария 1”, преименуваният  „Грейс 1“, се движи на изток към Каламата, Гърция и се очаква да пристигне там в неделя, според сайта, следящ трафика на корабите MarineTraffic. \r\nВисокопоставен служител на министерството на морската търговия в Гърция каза: „Бяхме информирани за възможното спиране на кораба в Каламата, но той все още не е там и не знаем дали или кога ще пристигне. Досега не е имало инструкции от Министерството на външните работи или от други държавни органи за задържане на танкера или за други действия. \" \r\nМестен доставчик на корабни услуги, който отказа да бъде назован заради чувствителността на въпроса, заяви, че плавателният съд ще получи свежи доставки и нов екипаж, докато е в Каламата. \r\nДоставчикът, към който се е обърнал брокер, представляващ собственика на Адриана Дария 1, заяви, че корабът търси варианти да разтовари товара си на друг кораб в офшорна зона около Каламата. Той каза, че местните власти са предупредили местните агенти да проверят крайното местоназначение на суровия петрол, за да се съобразят със санкциите на Европейския съюз срещу Сирия. \r\nТанкерът напусна водите на Гибралтар около 23:00 часа местно време в неделя, след като Министерството на правосъдието на територията отхвърли заповед от Министерството на правосъдието на САЩ, която иска изземването му за предполагаеми нарушения на американските санкции. Представители на Гибралтар заявиха, че територията следва законите на Европейския съюз, а не на САЩ. \r\nОтпътуването беше забавено от заповедта и трудности с намирането на екипаж, след като Гибралтар освободи кораба миналата седмица, като получи уверения от Иран, че 2,1 милиона барела суров петрол, намиращ се на борда му няма да отидат в Сирия. За разлика от САЩ, като цяло ЕС не забранява продажбите на ирански петрол. \r\nВ понеделник говорителят на външното министерство Абас Мусави заяви, че Техеран е предупредил САЩ срещу всеки нов опит за завземане на иранския танкер. \r\n„Ако това бъде направено или дори заявено, това представлява заплаха за свободното корабоплаване“, каза той, според държавната информационна агенция IRNA. \r\n„Посредством официалните си канали и по-специално швейцарското посолство Иран предупреди американските служители да не допускат грешката да правят нещо подобно, тъй като ще са изправени пред лоши последици“, добави той. \r\n \r\nИран не каза какви биха били тези последиците, но заплахата му за търговско корабоплаване в Ормузкия проток,  през който се транспортира една трета от световния петол, транспортиран по море, допринесе за вече високото напрежение между Запада и Иран, след като САЩ наложи сурови икономически санкции срещу Техеран. \r\nОсвобождаването на иранския танкер от Гибралтар е неуспех за опитите на САЩ да наложат американските санкции в международните морски води. \r\nВсяко пристигане в ново пристанище все още може да бъде изправено пред подновен натиск от страна на САЩ. Служители на американския Държавен департамент са се свързали с няколко правителства, включително Мароко и Алжир, предупреждавайки ги, че всеки, който се занимава с кораба, може да бъде изправен пред санкции, според американски служител. Държавният департамент не коментира тези информации. \r\nОчаква се освобождаването на „Адриан Даря 1“ да проправи пътя Иран да освободи британския танкер „Стена Имперо“, който бе задържан в Персийския залив миналия месец по обвинения, че е нарушил международните навигационни правила. \r\nНо ирански депутат посочи, че „Стена Имперо“ няма да бъде освободен, докато иранският танкер не достигне местоназначението си. \r\n\"Британците трябва да помогнат за прекратяване на кризата, докато танкерът на Иран не достигне местоназначението си\", коментира Хешматолах Фалахатпишех, член на парламентарната комисия по национална сигурност и външни работи, цитирана от полуофициалната информационна агенция ISNA. \r\nОбединеното кралство и Иран не коментираха дали освобождаването на иранския танкер е свързано с освобождаване на този, плаващ под британски флаг. Ирански служители по-рано посочиха, че подобен ход би помогнал за прекратяване на задържането на „Стена Имперо“. \r\nМусави в понеделник се опита да отхвърли тази връзка. „Няма връзка между тези два съда“, каза той, като отбеляза, че съдебната система на Иран ще вземе решение за освобождаването на „Стена Имперо“. \r\nГоворител на „Стена Бълк“, която е собственик на кораба, каза, че „в момента ситуацията остава същата, но се надяваме, че(освобождаването на иранския танкер) може да помогне за ускоряване на освобождаването на „Стена имперо“.“ \r\n*** \r\n \r\n Президентът на САЩ Доналд Тръмп заяви в неделя, че вероятно ще изчака до изборите на Израел на 17 септември, за да обяви мирния си план за разрешаване на израелско-палестинския конфликт, подготвен от старшия съветник на Белия дом и негов зет Джаред Къшнър, пише израелското англоезично издание  The Jerusalem Post . \r\n\"Вероятно ще чакам, но може да представим части от него\", каза Тръмп, обяснявайки, че \"мирът между израелците и палестинците\" е \"най-трудната сделка на всички времена.\" \r\nМежду израелците и палестинците има „десетилетия омраза“, заяви Тръмп. \"Трудно е да се сключи сделка, когато има толкова много омраза\", добави той. \r\nПървата част от мирния план на Тръмп в Близкия изток - икономическата част - беше представена в Манама, Бахрейн, през юни на семинара „Мир към просперитет“, ръководен от Къшнър. Специалният пратеник на САЩ Джейсън Грийнблат също говори за предложените 50 милиарда долара - план за икономическо развитие на палестинските територии, Йордания, Египет и Ливан в контекста на мирното споразумение. \r\nДокато десетки правителствени служители и представители от цял свят участваха в конференцията - включително от арабски страни като Саудитска Арабия, Обединените арабски емирства, Египет, Йордания и Мароко, в Бахрейн нямаше  присъствие на правителство от Израел или Палестинската администрация(ПА) и присъстваха много малко палестински бизнесмени. \r\nПА бойкотира събитието, казвайки, че това е опит за „подкупване“ на палестинците и Бахрейн реши да не кани израелски правителствени служители, когато стана ясно, че няма служители на ПА. \r\n \r\nПА многократно е заявявала, че няма интерес да участва в мирния план на Тръмп, дори преди да види политическата част, в която вероятно ще се третира въпроса с границите. \r\nПА е особено разочарована от САЩ заради преместването на посолството  от Тел Авив в Ерусалим, закриването на офисите на Вашингтон и решението му да спре годишните плащания в размер на 500 милиона долара финансова помощ. \r\nВ неделя Тръмп говори за решението си да спре средствата, като обясни, че вярва, че това ще помогне за укрепване на американско-палестинските връзки в дългосрочен план и е една от причините ПА да подкрепи сделката накрая. Той намекна, че в крайна сметка средствата ще бъдат възстановени. \r\n„Аз също спрях (паричните средства) на палестинците, защото те говорят много лошо за нашата страна“, каза Тръмп. „Плащахме 500 милиона долара годишно. Сега ние не плащаме нищо, но мисля, че ще стигнем по-далеч, защото бих могъл да видя как нашите отношения започват отново“, каза Тръмп. \r\n„Мисля, че те ще сключат сделка и мисля, че една от причините те да искат да сключат сделка е поради това (премахването на финансовата помощ на САЩ),“ каза Тръмп.", "date": "2019.08.20", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/08/20/2691096/advokat-lyudmil-rangelov-vazmozhno-e-ubietsat-ot-sotirya-da-poluchi-prisada-mezhdu-20-i-30-godini-lishavane-ot-svoboda.html", "text": "Възможно е убиецът от Сотиря да получи присъда между 20 и 30 години лишаване от свобода.  Това каза в дневния информационен блок на  Радио „Фокус“  адвокат Людмил Рангелов. По думите му, ако извършителят признае всички обстоятелства около случая съдът няма да има друга възможност, освен налагането на наказание в такъв размер. Не е изключено, заради ограниченията, които европейските институции налагат върху съдебната система, в следващите години да отпадне и доживотният затвор, прогнозира адвокатът. „Много преди България да стане член на ЕС имаме сериозен натиск по отношение размера и тежестта на наказанията. Нашият законодател няма друг избор. Доживотната присъда без право на замяна, колкото и да не ни се иска дали ще стане след 1-2 или 3 години, но и тя ще бъде отменена. По-голямата част от гражданите желаят страната ни да бъде член на ЕС, същевременно настояват и за връщане на смъртно наказание. Това няма как да стане“, обясни той. Адвокат Людмил Рангелов коментира още, че над 60% от населението по света живее в държави, чиито правни режими позволяват налагане на смъртното наказание. Не тежестта на наказанието обаче решава проблема с ограничаването на престъпността, а неизбежността на наказанията, превенцията и възпитателната работа с лицата, лишени от свобода, каза адвокат Рангелов.  \r\nЕва Бранимирова", "date": "2019.08.20", "title": "Адвокат Людмил Рангелов: Възможно е убиецът от Сотиря да получи присъда между 20 и 30 години лишаване от свобода"}
{"url": "http://www.focus-news.net/news/2019/08/20/2690857/tass-neposlushniyat-sayuznik-na-vashington-makron-priema-putin-v-breganson.html", "text": "Президентът на Русия Владимир Путин ще проведе среща с френския си колега Еманюел Макрон в неговата резиденция форт Брегансон. В дневния ред за преговорите са Иран, Украйна, Сирия, търговската война между САЩ и Китай. На руския лидер му предстои да провери, дали е права френската преса, която счита, че Париж се готви за предпазливо сближаване с Москва, пише  ТАСС  в превю на срещата, представено без редакторска намеса. \r\n \r\n Изкуството на реверанса \r\n \r\nЗа новия обрат във външнополитическата линия на Елисейския дворец се заговори след 11 юни, когато президентът отправи покана на Владимир Путин да посети Франция. Държавният глава на Петата република обяви желанието си за диалог с Русия „без наивност“, но и „без да се затварят врати“. Като дата за срещата назначиха 19 август: френският лидер изрази желание да говори с Путин преди една седмица по-късно да отиде на срещата на върха на Г-7 в Биариц. \r\nСрещата именно в този момент се обяснява с логиката на дипломатическите игри. Въпреки че съдържанието на преговорите лице в лице не се разкрива пред широката общественост, известно е, че мненията на Русия и Франция са близки по отношение на ядрената сделка с Иран и търговската война на САЩ с Китай. Приемайки Путин преди срещата с Тръмп, Макрон изпраща сигнал до американския президент: Париж не е съгласен с Вашингтон за всичко и точно по тези въпроси. \r\nЗа да придаде тежест на този сигнал, Макрон отрано демонстрира потенциала за сближаване с Кремъл. При председателството на Франция руската делегация бе върната в състава на парламентарната асамблея на Съвета на Европа (ПАСЕ) през юни тази година. Тогава руският премиер Дмитрий Медведев прие ференския си колега Едуар Филип, а Макрон даде съгласието си да отиде в Русия на празненствата по повод 75-тата годишнина от Победата във Втората световна война. И още веднъж покани Путин: на Форума на мира на 11 ноември, който трябва да се състои в Париж. \r\n \r\n Привличането на Атлантика \r\n \r\nВ навечерието на срещата на двамата президенти руско-френските отношения изглеждат по-силни от преди, но тесните връзки между Петата република и САЩ пречат на развитието им. От 2009 г. Франция е част от военното командване на НАТО, докато самостоятелно продължава антитерористичните операции в Африка. На Париж му трябва американска разузнавателна информация за провеждането им. Продължителният ангажимент със Съединените щати доведе до укрепване на приятелското лоби във Вашингтон сред военните. \r\nПо същия начин ориентиран към САЩ е и големият бизнес. Франция е водещ търговски партньор на Америка, който изнася повече стоки зад океана, отколкото внася. Това положение се обяснява с изгодните за Париж търговски правила. Запазването на добрите отношения с Вашингтон (и ниските мита) зависи от политическата воля на американците и е много изгодно за френските бизнесмени. \r\nНо с появата на политическия небосклон на президента Доналд Тръмп се разколеба и взаимното разбирателство, което изглеждаше неразрушимо. Докато Вашингтон разваля отношенията с основните си съюзници, заплашвайки ги с търговски войни, значението на Москва като външнополитически партньор за Париж нараства. \r\n \r\n Факторът Тръмп \r\n \r\nДинамиката на отношенията между Макрон и Путин носи явен отпечатък от скорошните американско-френски възходи и падения. Колкото по-малко ласкателно президентите на САЩ и Франция говорят един за друг, толкова по-приятелски е настроерн Париж към Москва и обратното. \r\nПрез 2017 г., когато Макрон и Путин се срещнаха за първи път, връзката им започна от ниска точка. По това време френският елит се опита да установи сътрудничество с Доналд Тръмп, а руският вектор не изглеждаше за Париж като приоритет. На съвместна пресконференция във Версай президентът Макрон си позволи да бъде изключително неодобрителен за руските медии, работещи във Франция. Кремъл не забави реакцията: френските журналисти не бяха поканени на пресконференцията на Путин по време на икономическия форум в Санкт Петербург 2017 г. \r\nТърговските войни, които започнаха през 2018 г., позволиха на Москва и Париж да направят крачка една към друга. На фона на решението на американците да наложат мита върху европейската стомана и алуминий, Макрон за първи път посети Русия. И двете страни имаха причина за сближаване, допълнително укрепена, когато Вашингтон се оттегли от ядрената сделка с Иран. Москва и Париж осъдиха това решение еднакво. \r\nПрез 2019 г. тенденцията към влошаване на отношенията между Франция и Съединените щати продължи. През юли президентът Тръмп говори за „глупостта“ на Макрон, с чието съгласие Париж наложи допълнителни данъци на американските ИТ гиганти. През август американският лидер си позволи пореден залп: той обвини Париж, че се опитва да узурпира правото на преговори с Иран. Във Франция отговориха на американците, че водят диалог, както сметнат за добре и с когото смятат за добре. \r\nРешението на Макрон да дойде в Русия на посещение на 9 май 2020 г. може да се разглежда в контекста на търканията между САЩ и Франция. В крайна сметка САЩ отдавна не изпращат свои представители на парада. Преди обаче, през 2010 и 2015 г., френските лидери не отиваха на парадите. При Макрон ситуацията обещава да се промени. \r\n \r\n Очи в очи \r\n \r\nОсвен американската връзка, в преговорите между Путин и Макрон има и европейски контекст. На фона на политическото отслабване на германския канцлер Ангела Меркел, френският президент сериозно претендира за статута на неформален лидер на Европейския съюз. \r\nДиректорът на френско-руската търговско-промишлена палата Павел Шински вижда в това шанс за сближаване между Европа и Русия, към което Меркел е откровено  против. „Може би, в тази ситуация ще бъде намерена възможност за излизане от безизходицата и Макрон ще успее едностранно да предложи някакво смекчение на санкционния режим“, надява се Шински. \r\nСпоред експерта обаче си струва да се разчита на прагматизма на френския президент. „Можем да кажем, че по отношение на Русия, Макрон се държи като личност без установен подход, но и без предразсъдъци. Поне в този смисъл е по-добър от предшественика си Франсоа Оланд, у когото изначално имаше силни предразсъдъци по отношение към съветското и руското. Оттогава ситуацията стана относително по-благоприятна“, заключава експертът. \r\n \r\nПревод и редакция:", "date": "2019.08.20", "title": "ТАСС: Непослушният съюзник на Вашингтон. Макрон приема Путин в Брегансон"}
{"url": "http://www.focus-news.net/news/2019/08/20/2690855/ria-novosti-mig-31-poletya-v-blizkiya-kosmos-video.html", "text": "Телевизионният канал „Звезда“ публикува видео от учебен полет на височинен изтребител МиГ-31БМ от морската авиация на Тихоокеанския флот в близкия комсос, предава  РИА Новости . \r\n„За първи път във въздушни боеве на практически таван участваха нови модернизирани височинни изтребители-прехващачи МиГ-31БМ“, отбелязаха от пресслужбата на Източния военен окръг. \r\nПолетът е осъществен на височина повече от 20 хиляди метра със скорост 2500 км/ч. Екипажът е провеждал търсене на условен противник без привличане на наземните средства за противовъздушна отбрана.  \r\nМиГ-31 е двуместен свръхзвуков изтребител-прехващач с голям радиус на действие, който може да оперира във всякакво време. Предназначен е за прехващане и унищожаване на въздушни цели на пределно малки, малки, средни и големи височини, в прости и сложни метеорологични условия, когато противникът използва активни и пасивни радиолокационни смущения. \r\nМиГ-31БМ е модернизирана версия на самолета, получила нова система за управление на въоръжението и по-съвременен радиолокатор. \r\n \r\n \r\n \r\nПревод и редакция:  \r\n \r\n \r\n \r\n***", "date": "2019.08.20", "title": "РИА Новости: МиГ-31 полетя в близкия космос (ВИДЕО)"}
{"url": "http://www.focus-news.net/news/2019/08/20/2690856/anadolskata-agentsiya-v-gartsiya-zakrivat-uchilishtata-na-natsionalnite-maltsinstva.html", "text": "Министерството на образованието на Гърция взе решение да закрие още пет училища на етническите турци в Западна Тракия, предава  „Анадолската агенция“ . \r\nКато причина за решението от 31 юли е посочен недостига на деца в началните училища в селата Голяма Доганджа, Бурдуклу, Беликли, Дундарли и Зейнели. \r\nОбщият брой на закритите от 2011 година училища на етническите турци е 65. Председателят на „Обществото на педагозите SOPA в Солун Салих Ахмет осъди действията на Министерството на образованието на Гърция. \r\n„Според законодателството, за закриване на училищата на националните малцинства се изисква разрешение от общинския съвет. Реално, това не се случва. При това недоволството на етническите турци се пренебрегва от официалните инстанции на Гърция“, отбелязва председателят на SOPA. \r\nПо неговите думи, истинската цел на властите е намаляването на брой на училищата на националните малцинства, което е недопустимо. \r\nСалих Ахмет призова Атина за диалог по този въпрос. \r\n \r\nПревод и редакция:", "date": "2019.08.20", "title": "„Анадолската агенция“: В Гърция закриват училищата на националните малцинства"}
{"url": "http://www.focus-news.net/news/2019/08/20/2690860/ria-novosti-siriya-e-ustanovila-palen-kontrol-varhu-grad-han-sheyhun.html", "text": "Проправителственият вестник Al-Watan съобщава, че сирийската армия е поела пълен контрол над град Хан Шейхун в провинция Идлиб, цитира изданието  РИА Новости \r\nОсвен това армията контролира магистралата Дамаск-Алепо, хълма Нимр, кулата на мобилния оператор \"Сириател\", селата Хорш Хан и Вади ал-Фат в южната част на провинция Идлиб. \r\nСлед преговорите за Сирия в Нур Султан на 2 август в Идлиб влезе в сила „режим на примирие“. \r\nКомандването на сирийската армия заяви, че ще спре боевете, ако Турция следва руско-турското споразумение, постигнато през септември 2018 г. в Сочи. \r\nОсновният момент беше изтеглянето на тежки и средни оръжия на бойци на 20 километра от демилитаризираната зона в Идлиб. \r\nТри дни по-късно, на 5 август, армията възобнови операцията поради неспазване на условията от страна на бандите, които, възползвайки се от затишието, направиха опити да атакуват позициите на сирийската армия в северната част на провинция Хама и многократно откриваха огън по жилищни райони в околността. \r\n \r\n  Юлиян Марков", "date": "2019.08.20", "title": "РИА Новости: Сирия е установила пълен контрол върху град Хан Шейхун"}
{"url": "http://www.focus-news.net/news/2019/08/20/2690858/v-siriya-obstrelyaha-voenen-konvoy-na-turskata-armiya-obzor.html", "text": "Колона от бронетехника на турската армия е обстреляна от страна сирийските правителствени войски в провинция Идлиб. \r\nТрима цивилни лица са убити, а 12 други ранени след въздушни удари на правителствените сили на Дамаск, които поразиха позиции близо до турски военен конвой, който се насочваше към наблюдателен пост в Сирия. Това се казва в съобщение от Министерството на отбраната на Турция, цитирано от вестник  Yeni Safak . \r\nНаблюдателният пункт, разположен на 88 километра от границата между Турция и Сирия, е създаден през април 2018. Провинция Идлиб е бастион на опозицията от началото на гражданската война в Сирия, припомня изданието. \r\nПо-рано базираната в Лондон  Сирийска обсерватория за човешките права (СОЧП)  съобщи, че при ударите на сирийските правителствени войски близо до позиции на турския конвой в северозападната провинция Идлиб е загинал един човек, а двама други са пострадали. \r\nСпоред информация на телевизионния канал  NTV , голямата колона бронетехника се е придвижвала от наблюдателен пост номер 7 в Идлиб към пост номер 9 за усилването му. Отбелязва се, че прехвърлянето на военна техника се е наложи във връзка с това, че 9-ти пост се е оказал в центъра на настъплението на сирийските войски. Медията твърди още, че правителствените сили са нанесли удари по маршрута на конвоя. Някои снаряди са се взривили в близост до бронетехниката. \r\nЗа да избегне загуби, колоната е спряла. Командването на турските въоръжени сили е изпратило в района на инцидента дронове. \r\nМеждувременно, според информация на телевизионния канал  Haberturk , конвоят е влязъл рано сутринта на територията на Сирия от страна на населеното място Рейханль в провинция Хатай. Машините са се движили към турския наблюдателен пост номер 9 и към град Хан Шейхун по трасето Дамаск-Алепо, когато се е случил обстрелът. \r\n МВнР на Сирия  разглежда изпратената от Турция военна колона с оръжие и боеприпаси за терористите в провинция Идлиб като посегателство на своя национален суверенитет и счита, че по този начин Анкара доставя военна помощ на бойците от групировката „Джебхат ан-Нусра“. \r\nКакто съобщи по-рано сирийският ТВ канал  Al Mayadeen , сирийската армия влезе в неделя в град Хан Шейхун след ожесточени боеве с терористите от екстремистките групировки „Джебхат ан Нусра“ и „Джейш ал Иза“. Според информацията на медията, войската се движи напред и се намира на разстояние 500 метра от трасето Дамаск-Алепо. \r\nКомандването на Въоръжените сили на републиката постави пред войниците задачата да върнат под контрол участъка от тази стратегическа магистрала, преминаваща през провинция Идлиб. \r\n \r\nНаскоро в Нурсултан (Астана) се проведоха преговори за деескалация в региона, а на втори август в Идлиб влезе в сила „примирие“. \r\nКомандването на въоръжените сили на Арабската република заяви, че ще спре боевете, при условие че Турция изпълни задълженията си по Договора от Сочи. \r\nТова е документ, подписан между Москва и Анкара миналия септември. Основният момент беше изтеглянето на тежките и средните оръжия на бойци на 20 километра от демилитаризираната зона. Турция трябваше да гарантира безопасността на отстъплението. \r\nНа 5 август армията на Асад възобнови операцията си поради неизпълнение на условията: бандформированията, възползвайки се от затишието, предприеха опити да атакуват позициите на сирийските военни в северната част на провинция Хама и многократно откриваха огън по населени с цивилни граждани селища. \r\n \r\nПревод и редакция:", "date": "2019.08.20", "title": "В Сирия обстреляха военен конвой на турската армия (ОБЗОР)"}
{"url": "http://www.focus-news.net/news/2019/08/20/2691091/veliko-tarnovo-nov-sluchay-na-zarazeno-s-afrikanska-chuma-divo-prase-e-ustanoven-v-oblastta-v-rayona-selo-merdanya.html", "text": "Нов случай на заразено с африканска чума диво прасе е установен от Българската агенция по безопасност на храните във Великотърновска област. Животното е намерено мъртво в района село Мерданя, сочи справка в сайта на  агенцията . С този случаите стават общо четири. Два са от 16 юли, когато в района на Свищов и село Вардим бяха намерени умрели общо шест глигана. След това, на 8 август, имаше потвърден случай на заболяването и в землището на село Ново Градище. \r\nКъм момента ловът е спрян в 20-километрова охранителна зона, която засяга общините Лясковец, Велико Търново и Златарица. От 16 август под карантина са районите на ловните дружинки в селата Мерданя, Драгижево, Лясковец, Добри дял, Церова кория, Пчелище, Миндя и Къпиново. Забраната ще бъде в сила поне два месеца.", "date": "2019.08.20", "title": "Велико Търново: Нов случай на заразено с африканска чума диво прасе е установен в областта, в района село Мерданя"}
{"url": "http://www.focus-news.net/news/2019/08/20/2691085/sabah-tri-stsenariya-za-severna-i-iztochna-siriya.html", "text": "Терминът „Администрация на Северна и Източна Сирия“ се появи за първи път в материал на свързана с „Работническата партия на Кюрдистан“ (ПКК) медия, перифразираща една от многото промени на позициите на Джеймс Джефри. Специалният пратеник на САЩ за Глобалната коалиция за победа над „Ислямска държава“ изглежда е пресметлива и манипулативна персона; той се съгласява с нещо в Анкара, но, когато се прибере във Вашингтон, започва да добавя нови условия към обещанията си, пише турският проправителствен ежедневник Sabah в материал, представен без редакторска намеса. \r\nНапример, дългогодишният дипломат заяви, че Съвместния команден център за зоната за сигурност, който се изгражда в Турция, ще бъде „продаваем на хората в Северна Сирия“. ПКК предаде позицията му с тези думи: „Джефри: Ние няма да налагаме нищо, което Администрацията на Северна и Източна Сирия не може да приеме“. \r\nТака че сега имаме дефиниция, която очевидно се използва сред военните и дипломатическите представители на САЩ и сирийските издънки на ПКК, терористите от „Партията на демократическото единство“ (ПДЕ) и „Отрядите за народна самоотбрана“ (ОНС/YPG): „Администрацията на Северна и Източна Сирия“. Позволете ми честта да съм първият, който ще й постави абревиатурата АСИС. Изглежда, че Държавният департамент и Министерството на отбраната на САЩ ще гарантират, че това образувание ще оцелее след всички американски преструвки, че ще „облекчат опасенията на Турция“. Този термин, използван многократно от бившия пратеник Брет МакГърк, изглежда от своя страна поставя някакъв Новокаин върху болния турски зъб. \r\nТурция, Русия и Иран се опитват да гасят много по-големи пожари в Сирия, но засега може да не успеят да обърнат достатъчно внимание на този абсцес АСИС. Освен това Башар „Убиецът“ Асад може да си внуши идеята, че може да има нещо между него и турската армия. Това е сценарий № 1: Убиване на много птици с едно терористично образувание: създаване на бойна сила срещу Иран, издигане на друг щит след незаконно анексиране на Голанските възвишения към Израел; изпълнение на обещанието за защита на ПДЕ/ОНС в замяна на участието им в борбата срещу „Ислямска държава“. \r\nАко господин Владимир Путин намери време от мотоциклетната си обиколка на неговата страна и спре клането в Идлиб, спирайки своя обичен Асад, може да бъде организирана конституционна конференция в Женева и евентуално това, което Червеният кръст обяви за гражданска война преди седем години, девет месец, три седмици и три дни, може да спре. Това е сценарий № 2. В този случай мъчението, което преживяват Турция, Ливан и Йордания заради сирийските бежанци, може да свърши. Бежанците най-накрая ще бъдат спасени от мизерията, в която се намират. Някои се страхуват, че Асад може да оцелее при демократична конституция. Ако Конституцията създаде демократично общество, тя може да оцелее при много като Асад. САЩ преживява президента Доналд Тръмп. Нали? \r\nОбикновено третият сценарий са апокалиптичните решения и в Сирия ситуацията може да излезе извън контрол поради развитие извън границите й: А именно в Персийския залив или в Източното Средиземноморие. Броят на играчите е относително по-малък в последния регион, отколкото в първия: Корпуса на стражите на ислямската революция (КСИР) са банда щастливи да натискат спусъка войници, но главният аятолах може да реши да докаже, че те са смели помощници на месията, който ще се прояви в истински апокалиптичен хаос, като КСИР, както изглежда си мисли вицепрезидентът на САЩ Май Пенс „Евангелистът“. Двама луди на едно висящо въже е най-опасният трик в цирковете. \r\nСитуацията в Източното Средиземноморие изглежда по-контролируема. Но трезвеността не е исторически най-силната черта на характера на гърците киприоти. Има твърде много кораби с оръдия в много малък район, а тези оръдия са собственост и се експлоатират от много алчни нефтени и газови компании. Със Сисита, Нетаняхута и Мицотакита има твърде много неизвестни части в уравнението. \r\nВ подобна деликатна ситуация, жертвите в Сирия ще бъдат прекалено малко, за да се броят. Кое образувание ще оцелее и кои територии няма да бъдат под окупация, и кои няма да бъдат, е въпрос на предположения. \r\nТова, което е важно, е, че Турция е заета с издигането на щаб за сирийската „зона за сигурност“ с САЩ и това е, защото все още избира да се доверява на Вашингтон. \r\n \r\nПревод и редакция:", "date": "2019.08.20", "title": "Sabah: Три сценария за „Северна и Източна Сирия“"}
{"url": "http://www.focus-news.net/news/2019/08/20/2690861/provede-se-rabotna-sreshta-mezhdu-prezidentite-na-frantsiya-i-rusiya-obzor.html", "text": "Официалната част от разговорите между президентите на Руската федерация и Франция Владимир Путин и Еманюел Макрон в лятната резиденция на френския лидер Форт Брегансон приключи. Тя продължи около 2,5 часа, съобщиха от пресслужбата на руския президент. \r\nКакто двамата политици казаха на пресконференция, която предшествашe срещата, редица резонансни международни проблеми станаха основна тема в допълнение към развитието на двустранните отношения. Лидерите обсъдиха сирийския конфликт, ситуацията в Либия, иранската ядрена програма и перспективите за нова среща на върха в нормандския формат. \r\nВ края на двустранната среща между Путин и Макрон се предвижда вечеря с участието и на  делегациите. Освен Путин, руската страна се представлява от неговия прессекретар Дмитрий Песков, съветникът по международните отношения Юрий Ушаков и външния министър Сергей Лавров. \r\nНа пресконференцията двамата лидери представиха позициите си по основните въпроси, които се очакваше да бъдат обсъдени на двустранните разговори. В дневния ред на преговорите бяха включени Украйна, Иран, Сирия, Либия, както и бъдещето на европейската сигурност. Посещението на руския президент се състоя пет дни преди срещата на върха на Г-7 в Биариц, чийто домакин ще бъде Макрон. \r\nЕманюел Макрон подчерта важната роля на Русия за разрешаване на кризите по света \r\nРусия играе изключително важна роля за разрешаване на глобалните кризи, заяви френският президент Еманюел Макрон преди разговорите с руския президент Владимир Путин. \r\n\"Всички най-големи кризи в света ще бъдат тема на нашата дискусия с руския президент, защото Франция се подготвя за срещата на Г-7, която председателства, и защото Русия играе решаваща роля за разрешаването на кризи. Ето защо искам да разменя мнения с руския президент Владимир Путин по всички тези въпроси \", каза френският президент. \r\nСпоред Макрон светът сега \"преминава през наистина историческа фаза, защото принципът на многостранността е под атака\". \"И трябва да помислим как да трансформираме този световен ред. Дълбоко съм убеден в това. Тоест, трябва да развием нови форми на отношения и полезни взаимодействия. Това ще бъде в центъра на дискусиите на срещата на Г-7 и в центъра на нашите разговори днес\", подчерта той. \r\n\"В този смисъл отношенията между Франция и Русия, Русия и Европейския съюз са абсолютно решаващи. Подчертавам това повече от веднъж\", каза френският президент. \r\nМакрон отбеляза, че знае какво разделя Руската федерация и Запада през последните десетилетия. \"Също така съм наясно с разговорите (в Русия по отношение на нейните] отношения със Запада. Но знам и нещо друго: Русия е дълбоко европейска страна. Ние вярваме в тази Европа, която се простира от Лисабон до Владивосток\", каза той. \r\n\"Ние трябва (заедно) да разработим нова архитектура на сигурността и доверието между Русия и Европейския съюз. Франция има важна роля в това. И тя ще я играе\", подчерта френският лидер. \r\nСпоред Макрон Париж и Москва трябва да си сътрудничат, за да обединят позициите на Русия и Европа, въпреки различията. \r\n\"Трябва да работим заедно, за да обединим позициите на Русия и Европа. Това трябва да се направи, въпреки съществуващите различия\", каза той. \"Руската федерация и Франция продължават напред по много въпроси, тъй като се стремят да развиват отношенията.\" \r\nСпоред него това се отнася и за икономическата област, в която „отношенията се развиват, въпреки продължаващите санкции“. \r\nОсвен това Макрон добави, че \"диалогът с Москва е необходим за ЕС, тъй като Русия е голяма европейска сила\". \r\n \r\nОт своя страна руският президент Владимир Путин призова Европа да си постави общи цели, \"които днес изглеждат невъзможни, а утре може да станат неизбежни\". \r\n\"Що се отнася до перспективите, свързани със създаването на единна Европа от Лисабон до Владивосток, това не е нашата идея. Генерал дьо Гол изрази тази идея по същество, когато говори за Европа от Лисабон до Урал. Но Русия се простира до Тихия океан и всичко това е пространство на европейската култура. Важно е да се разбере това. Но това не е въпросът. Днес изглежда невъзможно. Това, което изглежда невъзможно днес, може да стане неизбежно утре“, заяви Путин на съвместна пресконференция с френския президент Емануел Macron. \r\nПутин е убеден, че Русия и Франция могат да направят повече заедно, ако отношенията между Русия и ЕС окончателно се нормализират. \r\n\"Ние подкрепяме бизнес активността във Франция. Бихме могли да направим още повече в тази посока, ако нормализирането на отношенията между Русия и Европейския съюз е пълно и всеобхватно\", каза той. \r\nГоворейки за значението на Франция за Русия, Путин отбеляза, че това е исторически един от ключовите руски партньори в Европа и в света. Той припомни, че Русия, заедно с Франция, излязоха победители в борбата срещу нацизма през Втората световна война. Руският лидер благодари на френския президент Еманюел Макрон, че \"прие нашата покана да дойде на тържества на 9 май догодина\". В същото време държавният глава посочи, че двустранните отношения имат дълбоки корени. Той отбеляза, че Франция е ядрена сила и постоянен член на Съвета за сигурност на ООН, страната играе значителна роля при вземането на решения в областта на международната сигурност. \r\nПутин също така отбеляза, че отношението на френското ръководство изигра \"съществена, ако не и ключова роля\" за завръщането на Русия в Съвета на Европа. \"Струва ми се, че не трябва да се цитират допълнителни коментари и доказателства, че приемаме сътрудничество с Франция по най-сериозния начин. Не говоря за икономическия компонент\", заключи президентът. \r\nДвамата президенти се очакваше да обсъдят последните решения на украинския лидер Владимир Зеленски в рамките на уреждането на кризата в Донбас. Френският лидер каза това на съвместна пресконференция с руския си колега преди среща във Форт Брегансон в Южна Франция. \r\n\"Президентът (Зеленски) взе редица решения за кратко време, ще ги обсъдим, ще споделим нашето мнение за тях. Бих искал това да стане възможно в следващите часове, дни, седмици, за да намеря възможност да дам нов тласък на усилията в рамките на споразуменията, сключени в Минск,  които ще осигурят полезен напредък \", каза Макрон. \r\nСпоред френския лидер разрешаването на ситуацията в Източна Украйна е ключът към възстановяването на формата на Г-8. \r\n\"Връщането към формата Г-8 включва решаване на ситуацията в източната част на Украйна\", каза той. В същото време той подчерта, че „без да се чака това, е необходимо да се работи за преодоляване на многобройните разделения, дълбоко вкоренени в миналото между ЕС и Русия“. „Трябва да изоставим граматиката на миналото в отношенията си“, каза Макрон. \r\nРуският президент Владимир Путин заяви, че е предпазливо оптимист по отношение на ситуацията в Украйна. \r\nПо време на съвместна пресконференция с френския президент Еманюел Макрон руският лидер отбеляза, че ситуацията в Донбас ще бъде обсъдена на преговорите във Франция. \"Ще информирам президента на (Франция) за последните ми контакти с новоизбрания президент на Украйна \", заяви руският президент. \r\n\"Има някои неща, които могат да бъдат дискутирани и които вдъхновяват такъв - предпазлив - оптимизъм\", каза Путин. \r\nРуският президент също изрази увереност, че няма алтернатива на „нормандския формат“ за споразумение в Украйна. \r\n\"Според мен няма алтернатива на \"нормандския формат\" и, разбира се, ще го подкрепим\", каза той. \r\nВ същото време руският лидер отбеляза, че \"всяка среща, включително среща в нормандския формат, трябва да доведе до конкретни резултати. Трябва да постигнем това, за което се договорихме преди, и, разбира се, да вървим към тази цел\". \r\nВъв Франция изразяват надежда, че изборът на Владимир Зеленски за президент на Украйна ще отвори „нов етап и ново пространство за преговори“. Затова Париж предлага да се свика среща на върха на \"Нормандската четворка\" възможно най-скоро. Русия подкрепя това предложение, но според Путин \"всяка среща във \"нормандски формат\" трябва да доведе до нормални резултати\". \r\n \r\nНе бяха подминати и последните протести в Москва, като Френският президент Еманюел Макрон каза на руския лидер Владимир Путин в понеделник, че Москва трябва да се придържа към основните демократични принципи и че е правилно да води диалог между страните, за да се продължи напред по отношение на международните кризи. \r\nМакрон, който e домакин на Путин в лятната си резиденция в Южна Франция, заяви, че се надява двамата лидери да постигнат напредък към мирно разрешаване на кризата в Украйна, след като новият президент (Зеленски) предложи маслинова клонка на Путин. \r\n„Ние призовахме това лято за свобода на протеста, свобода на словото, свобода на мнението и свобода за участие в избори, които трябва да се спазват изцяло в Русия, както за всеки член на Съвета на Европа“, заяви Макрон на съвместна пресконференция от тяхната среща. \r\n\"Защото вярвам в европейска Русия.\" \r\nВ отговор руският президент направи паралел между сегашните протести в Москва и тези на \"жълтите жилетки\" през пролетта. \r\nРуският президент Владимир Путин свързва протестите в Москва с изборния цикъл. \r\n\"Всичко това е свързано с избирателния цикъл,\" каза той пред журналисти преди разговорите с френския президент Еманюел Макрон. \"Изборите за регионални власти, включително Москва, трябва да се проведат през септември тази година.\" \r\nПутин нарече \"очевидни\" причините, поради които редица кандидати не бяха допуснати на регионалните избори, включително Московската градска дума. \r\n\"Тази година 57 души не бяха допуснати до изборите за очевидни нарушения по време на предизборната кампания\", каза той на пресконференция. Сред тези причини Путин нарече фалшифицирането на подписите в подкрепа на определени кандидати. Президентът отбеляза, че през 2014 г. около 111 души не са били допуснати до изборите. \r\nПутин припомни, че има легален начин за разрешаване на подобни спорове - съдебни процедури. Според него има прецеденти, когато кандидатите са успели да защитят правото си да бъдат избрани в съда, въпреки първоначално отрицателното решение на избирателната комисия по отношение на тях. \r\nПрезидентът отбеляза, че отговорните за сблъсъците с правоохранителните органи на масови митинги в Москва трябва да бъдат подведени под отговорност по закон. \r\n\"Гражданите имат право на мирни протести в съответствие с действащия закон и властите трябва да осигурят прилагането на тези права\", каза той. „Но никой - нито властите, нито която и да е група граждани - няма право да нарушава действащия закон и да доведе ситуацията до абсурд или да се сблъска с властите“, добави руският лидер. „Това е нарушение на закона и всички, които са виновни за тези нарушения, трябва да носят отговорност в съответствие с руското законодателство.\" \r\nПутин припомни протестите на „жълтите жилетки“, които се проведоха във Франция, въпреки че призна, че като гост не му е приятно да говори за това. „Но трябва, защото вие задавате този въпрос“, каза той, обръщайки се към репортерите. Путин припомни, че в резултат на тези инциденти са загинали 11 души, други 2,5 хиляди граждани са ранени. „Не бихме искали подобни събития да се случат в руската столица“, подчерта държавният глава. \"Ще направим всичко възможно, за да гарантираме, че вътрешнополитическата ни ситуация се развива стриктно в рамките на действащия закон\", каза той. \r\nПутин припомни, че през юли и август тази година в Москва е имало протестни митинги, които бяха санкционирани от властите и \"преминаха мирно и без ексцесии\". \"Бих искал да продължим да го правим по този начин\", заключи той. \r\nРедица кандидати за депутати на Московската градска дума, позициониращи се като независими, не бяха регистрирани по-рано поради големия брой неточни и невалидни подписи на избиратели, събрани в тяхна подкрепа. В отговор те поискаха да бъдат регистрирани без проверка на подписите, тъй като според тях тази система се е дискредитирала. В тяхна подкрепа бяха проведени няколко акции в Москва, включително и такива, които не бяха разрешени от властите. \r\n \r\nИранската ядрена сделка предизвиква сериозно безпокойство за Москва и Париж. Както обясни помощникът на президента на Русия Юрий Ушаков в навечерието, те са обединени от задачата да поддържат Съвместния всеобхватен план за действие (СВПД) и да предотвратят ескалация на напрежението между Иран и САЩ в региона на Персийския залив. Освен Украйна и Иран, това е ситуацията в Сирия, която заплашва да ескалира в провинция Идлиб, и конфликта в Либия, където и двете страни са в контакт не само с международно признатото правителство за национално единство, но и с главнокомандващия Либийската национална армия Халифа Хафтар, бъдещето на европейската сигурност след краха Договора за премахване на ракетите със среден и по-малък обсег (ДРСМО). Освен това, както каза Путин на пресконференция, Русия все още не вижда инициативи на САЩ за удължаване на договора за СТАРТ-3, въпреки че предложенията на Москва са на масата. И накрая, Путин засегна развитието на по-нататъшното сътрудничество между Русия и ЕС, включително като взе предвид новия състав на европейските управляващи органи. \r\n \r\nРусия подкрепя усилията на сирийската армия срещу терористите в провинция Идлиб, откъдето има постоянни атаки на въоръжени групировки. Това заяви руският президент Владимир Путин на съвместна пресконференция с френския президент Еманюел Макрон, цитиран от TACC. \r\nТой отбеляза, че преди създаването на демилитаризирана зона в Идлиб 50% от този регион на Сирия е бил контролиран от терористи, а сега - 90%. \"И ние виждаме постоянни боеве оттам. Освен това, което е особено опасно, наблюдаваме прехвърлянето на бойци от този регион в други региони на света и това е изключително опасно нещо\", каза Путин. \r\n\"Следователно ние подкрепяме усилията на сирийската армия да провежда местни операции за ликвидиране на тези терористични заплахи\", подчерта руският лидер. Според него \"никога не е обещавано\", че терористите в Идлиб ще могат да се чувстват комфортно. \"Напротив, беше казано, че работата срещу терористите ще продължи\", завърши руският президент. \r\n\"Необходимо е примирието в провинцията (Идлиб)да бъде спазено. Ще имаме възможност да обсъдим това\", заяви френският президент Макрон. \r\n\"Мисля, че можем да постигнем повече в хуманитарния план в Сирия, отколкото преди две години\", каза той, като подчерта,ч е ситуацията в Сирия и по-конкретно в провинция Идлиб ще бъде една от темите на разговор между двамата президенти. \r\n \r\n  Юлиян Марков", "date": "2019.08.20", "title": "Проведе се работна среща между президентите на Франция и Русия (ОБЗОР)"}
{"url": "http://www.focus-news.net/news/2019/08/20/2690865/plovdiv-nay-golemiyat-parking-v-tsentara-na-grada-shte-bade-zatvoren-do-nachaloto-na-septemvri.html", "text": "Пловдив.  Най-големият паркинг в центъра на Пловдив ще бъде затворен до началото на септември. Това съобщиха за  Радио „Фокус“ – Пловдив  от Общинско предприятие „Паркиране и репатриране“. Причината е подмяна на настилката в рамките на големия проект за реконструкция на площад „Централен“. Най-близките обществени паркинги в централната градска част са на улиците „Иван Вазов“, „Съборна“ и „Мортагон“.", "date": "2019.08.20", "title": "Пловдив: Най-големият паркинг в центъра на града ще бъде затворен до началото на септември"}
{"url": "http://www.focus-news.net/news/2019/08/20/2690862/pregled-na-osnovnite-temi-v-britanskiya-pechat-agentsiya-fokus.html", "text": "Изтекли правителствени документи за възможна криза при Брекзит без сделка, надеждите на Борис Джонсън, че Европа ще отстъпи пред британските искания и обществената реакция от това са сред основните теми на британския печат \r\n*** \r\n \r\n  Министър-председателят на Обединеното кралство Борис Джонсън обвини бившите министри, които подкрепящи излизането на страната от структурите на Европейския съюз, в изтичане на подробности за планиране на споразумение в опит да навредят на преговорите за Брекзит, пише националният ежедневник  The Times . \r\nТаен доклад Уайтхол, известно като „Операция Йелоухамър“, разкрито през уикенда, съдържа предупреждения, че Великобритания може да бъде изправена пред недостиг на прясна храна, гориво и медикаменти. Документът също така предполага, че може да има отприщване на безредици, закъснения на летищата и въвеждането на „твърда“ граница с Ирландия. \r\nИзточник от Даунинг Стрийт обвини за изтичането на информацията група бивши министри, известна като „Оставащия съюз“. Тя е оглавявана от бившия финансов министър на страната Филип Хамънд. \r\nПодчертава се, че Джонсън ще посети Берлин в сряда, за да се срещне с канцлера на ФРГ Ангела Меркел, и Париж на следващия ден, за да разговаря с президента на Франция Макрон в опит да ги убеди да се откажат от предпазния механизъм за ирландската граница. \r\n*** \r\n \r\n Борис Джонсън заяви, че лидерите на ЕС ще променят позициите си и ще позволят на Обединеното кралство да премахне предпазния механизъм за ирландската граница в споразумението за оттегляне, цитира думите му британският вестни  The Guardian \r\nДокато премиерът се подготвя за разговори лице в лице с Ангела Меркел и Еманюел Макрон тази седмица, той призна, че ще има „неравности на пътя“ преди евентуално споразумение за отпадане на плана за предотвратяване на твърда граница в Ирландия . \r\nСлед изтичането на документи на кабинета този уикенд стана ясно, че заплахите на Джонсън за Брекзит без сделка може да доведе до невероятно големи икономически загуби. \r\n\"Ще бъдем готови да излезем на 31 октомври, със или без сделка\", заяви Джонсън в понеделник. Сега, разбира се, нашите приятели и партньори от другата страна на Канала проявяват малко нежелание в момента да променят позицията си. \r\n„Това е добре - убеден съм, че ще го направят, но междувременно трябва да се подготвим за изход без сделка. Искам сделка. Готови сме да работим с нашите приятели и партньори, за да постигнем сделка, но ако искате добра сделка за Обединеното кралство, трябва едновременно да се подготвите да излезете без такава. \" \r\nДжонсън ще се срещне с германския канцлер в сряда и с френския президент в четвъртък, преди срещата на Г-7 в Биариц в събота. \r\nНа въпрос дали ще бъде постигнат напредък по време на тези разговори, Джонсън отговори: „Е, това , страхувам се, много зависи от нашите приятели и се надявам те да направят компромиси. \r\n„Те видяха, че парламентът на Обединеното кралство три пъти е отхвърлял споразумението за оттегляне, предпазният механизъм просто не работи, не е демократичен и се надявам, че ще намерят подходящ компромис, но междувременно се готвим да излезем на 31 октомври. \" \r\nПланираната първа среща с Жан-Клод Юнкер, напускащият президент на Европейската комисия, отпадна, тъй като Юнкер се възстановява от операция за отстраняване на жлъчния си мехур. Очаква се Джонсън също да говори с Лео Варадкар, ирландския премиер, преди срещата на върха. \r\nДокументите от кабинета за операция Yellowhammer, изготвени този месец, предупреждават за потенциален недостиг на храна и горива, щети за системата за социални грижи и връщане към твърда граница в Северна Ирландия, ако Великобритания напусне ЕС без сделка. \r\n*** \r\n \r\n Борис Джонсън настоява, че потенциалният недостиг на храна, горива и лекарства, месеци хаос по пристанищата и евентуална рецесия при Брекзит без сделка са просто „неравности на пътя“, пише левият британски вестник  The Independent . \r\nПремиерът изрази безпокойство заради тайно досие на Уайтхол - известно като „Операция „Йелоухамър““ - което представя „най-вероятните афтършокове“ за Обединеното кралство в случай на Брекзит без споразумение. \r\nИзтеклият документ, който съдържа подробни планове за действие при извънредни ситуации, предизвика безпокойство сред депутатите, но премиерът заяви, че досието е „остаряло“ и Великобритания прави всички „необходими подготовки“ за такъв сценарий. \r\nТова се случва, след като Джонсън отхвърли исканията на повече от 100 депутати за свикване на парламента, за да се обсъди все по-вероятната перспектива за Брекзит без сделка, подкрепени от лидера на лейбъристите Джереми Корбин. \r\nОчаква се премиерът да посочи ангажимента си да напусне ЕС на 31 октомври - със или без споразумение - когато се срещне германския канцлер Ангела Меркел и френския президент Еманюел Макрон тази седмица. \r\nПопитан за документите на операцията „Йелоухамър“ при посещение в Корнуол, Джонсън каза: „Няма да обещавам, че няма да има - както казах пред Даунинг Стрийт - може да има неравности по пътя, но ще сме готови да излезем на 31 октомври, със или без сделка“. \r\nИзтичащият документ, публикуван от Sunday Times, предупреди, че Великобритания ще бъде засегната от тримесечен\"срив\" в пристанищата си, твърда ирландска граница и недостиг на храна и лекарства, ако Великобритания напусне без споразумение. \r\nБизнес лидерите поискаха независимо разследване на въздействието на брекзит без споразумение, след като бяха изненадани заради прогнозирания недостиг на горива в документа.", "date": "2019.08.20", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/08/20/2690869/predstoyashti-sabitiya-v-stranata-za-20-avgust-agentsiya-fokus.html", "text": "*** \r\n \r\nОт 14.00 часа на „Дондуков“ 2 президентът Румен Радев ще се срещне с министъра на външните работи на Хашемитското кралство Йордания Айман Ал-Сафади. \r\n \r\n*** \r\n \r\nОт 09.40 часа в МВнР вицепремиерът и министър на външните работи Екатерина Захариева ще приеме Айман Сафади, министър на външните работи на Хашемитското кралство Йордания за разговор на четири очи. В 10.05 часа ще се състоят пленарни разговори между двете делегации. В 11.00 часа в зала „Договори“ на МВнР двамата министри ще подпишат споразумение за визово облекчение на притежателите на дипломатически и служебни паспорти. Екатерина Захариева и Айман Ал-Сафади ще дадат изявление в 11.20 часа.   \r\n \r\n*** \r\n \r\nОт 10.00 часа в сградата на Министерството на енергетиката – ул. „Триадица“ №8 министърът на енергетиката Теменужка Петкова ще обяви кандидатите, подали заявления в процедурата за избор на стратегически инвеститор за АЕЦ „Белене“. \r\n \r\n*** \r\n \r\nОт 09.30 часа в Метростанция \"Летище София\" ще се състои представяне на първата изцяло брандирана мотриса от години насам. \r\n \r\n*** \r\n \r\nОт 10.00 часа 7 състав на Специализирания наказателен съд ще гледа делото срещу Александър Т. и Красимир Н., обвинени в участие в ръководството на престъпна организация или група. \r\n \r\n*** \r\n \r\nОт 10.00 часа 13 състав на Специализирания наказателен съд ще гледа делото срещу Огнян Р., производство по чл. 65 НПК - задържане под стража в досъдебното производство. \r\n \r\n*** \r\n \r\nОт 10.30 часа кметът на София Йорданка Фандъкова ще провери ремонта на участъка на бул. „Президент Линкълн\", който се изгражда при  метростанция 15 в район „Овча Купел\", както и ремонтните дейности на ул. „Житница“. Кметът ще провери и строителните дейности в метростанцията. Проверката ще започне от ъгъла на бул. „Президент Линкълн“ и ул. „Зеленика“. \r\n \r\n*** \r\n \r\nОт 12.00 часа в централата на ПП АБВ на улица „Врабча“ 23 ще се проведе пресконференция.  \r\n \r\n*** \r\n \r\nОт 15.00 часа 7 състав на Специализирания наказателен съд ще гледа делото срещу Георги К. и Димитър П., производство по чл. 65 НПК - задържане под стража в досъдебното производство. \r\n \r\n*** \r\n \r\nОт 18.30 часа на сцената на Кино „Кабана” ще се проведе концерт на рокендрол групата Casual Threesome, част от проект „Акустични следобеди“, финансиран по Столична програма \"Култура\". \r\n \r\n*** \r\n \r\nОт 11.30 часа в Общината ще се проведе заключителна пресконференция и официална церемония „Откриване“ по проект „Социална инфраструктура за услуги за деца“. \r\n \r\n*** \r\n \r\n \r\nОт 19.00 часа ще започне честването на паметната годишнина от прочутата битка край поречието на река Ахелой от сградата на местното читалище „Светлина 1934”, където тръгне празнично шествие. \r\n \r\n*** \r\n \r\nОт 10.00ч., на паркинга пред блок 29, кв. Чайка“. Ще се състои официалното откриване след реконструкция на улична мрежа бул.\"Осми Приморски полк\" в участъка от бул.\"Васил Левски\" до бул. \"Христо Смирненски\". \r\n \r\n*** \r\n \r\nОт 11.00ч. до южната страна на подлеза на ул. “Дубровник“ ще се състои официална церемония \"Откриване на обект\": \"Реконструкция на улична мрежа по трасето на бул. \"Васил Левски\" в участъка от \"Подвис\" до бул.\"8-ми Приморски полк\".  \r\n \r\n*** \r\n \r\nОт 11.00 часа в Парк-музей на бойната дружба – 1444 г. „Владислав Варненчик“ на бул. бул. „Янош Хуняди“ № 55 във Варна ще бъде открита изложбата на Националния военноисторически музей „Музеят – неочакван, отворен, споделен“. \r\n \r\n*** \r\n \r\nОт 13.00 ч. в Галерия „Къщата на майсторите“ на територията на Панаира на занаятите в Морската градина ще се проведе пресконференция за избора на най-добър сувенир в рамките на 23-тия Международен панаир на занаятите и изкуствата „Булгарика“. \r\n \r\n*** \r\n \r\nОт 18.00 часа в мансардата на Градската художествена галерия ще се проведе официално откриване на изложбата „Снимки от улицата“ на Атце Бос (Холандия). \r\n \r\n*** \r\n \r\nОт 18.30 часа в Арт Галерия „Ларго“ ще се състои откриване на сборна изложба – графика “Рози и Лъвове” на 35 съвременни български художници. Изложбата е част от празничната програма за Деня на Варна – 15 август.  \r\n \r\n*** \r\n \r\nОт 20.00 ч. до 23.00ч. във Варненския залив в организирано  Ветроходно плаване по пълнолуние. В плаването ще се включат над 25 ветроходни яхти, като тази година се присъединяват  яхти и от Бургас, които идват за участие в регата Кор Кароли. \r\n \r\n*** \r\n \r\nОт 14.00 часа в заседателната зала на 6 ет. в сградата на  Общинската администрация ще се проведат консултации за определяне състава на Общинска избирателна комисия Видин, във връзка с произвеждането на изборите за общински съветници и за кметове. \r\n \r\n*** \r\n \r\nОт 09.15 часа на паметника на Никола Войводов (гаров площад) ще бъдат отбелязани 177 години от рождението му.  \r\n \r\n*** \r\n \r\nОт 10.00 часа в Заседателната зала на Община Враца кметът Калин Каменов свиква консултации за определяне състава на Общинска избирателна комисия. \r\n \r\n*** \r\n \r\nОт 10.00 часа в Регионална библиотека „Дора Габе“ ще се проведе Летен детски клуб „Играй и учи” за пълноценно и забавно прекарване на свободното време на децата от Добрич и гости на града през лятната ваканция. \r\n \r\n*** \r\n \r\nОт 13.30 часа в Дом за стари хора ще се проведе Концерт на Състав за градски шлагери „Добрич“ при Народно читалище „Йордан Йовков - 1870 г.“ с ръководител Валентин Георгиев. \r\n \r\n*** \r\n \r\nОт 14.00 часа в сградата на Община град Добрич в Общинската избирателна комисия ще се проведат консултации за изборите за общински съветници и кметове. \r\n \r\n*** \r\n \r\nОт 11.00 часа ще се проведе пресконференция в Бароковата къща. \r\n \r\n*** \r\n \r\nОт 13.00 часа ще заседава комисията за децата, младежта, спорта и НПО към Общински съвет – Ловеч. \r\n \r\n*** \r\n \r\nС празнично шествие в Поморие ще бъдат отбелязани 1102 години от прочутата битка край поречието на река Ахелой. \r\n \r\n*** \r\n \r\nОт 15.00 часа в зала ,,Плевен\" на Областна администрация ще се проведе заседание на областна епизоотична комисия\". \r\n \r\n*** \r\n \r\nВ 10.00 часа в пресклуба на БТА-Пловдив на бул.\"6-ти септември\" 140 ще се състои пресконференция на ПП АБВ. \r\n \r\n*** \r\n \r\nВ 11.00 часа в сградата на общината ще се проведат консултации за определяне състава на общинската избирателна комисия (ОИК) в Община Пловдив.  \r\n \r\n*** \r\n \r\nОт 11.00 часа в зала 105 на Община Сливен кметът Стефан Радев свиква консултации за състав на ОИК. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ № 69, РЗИ-Стара Загора ще гостува на Детски отдел: „Солта – ползи и вреди“. Програма „Познато и непознато“. Творческо ателие. \r\n \r\n*** \r\n \r\nОт 18.00 часа в Зала „Байер“ ще бъдат отбелязани 140 години от рождението на Атанас Михов. \r\n \r\n*** \r\n \r\nОт 11.00 часа в залата на Зеления образователен център в град Шабла Областният информационен център – Добрич ще проведе информационна среща, на която са поканени представители на общини, неправителствени организации, научни институти, граждани и медии.", "date": "2019.08.20", "title": "Предстоящи събития в страната за 20 август (Агенция „Фокус“)"}
{"url": "http://www.focus-news.net/news/2019/08/20/2690859/interfaks-shveytsarski-iztrebiteli-saprovodiha-samoleta-na-ruskata-delegatsiya-letyasht-za-frantsiya.html", "text": "Два самолета на швейцарските военновъздушни сили известно време на близко разстояние придружаваха самолета на руската делегация, който летеше от Москва до Марсилия, съобщи кореспондент на  Интерфакс . \r\nНа борда на самолета пътуват руски журналисти, както и някои членове на делегацията. Те ще придружават руския президент Владимир Путин по време на работното му пътуване за разговори с френския президент Еманюел Макрон. \r\nСамолетите, на които ясно се е виждало знамето на Швейцария, са се приближили до руския самолет. След като машината е напуснала въздушното пространство на Швейцария, изтребителите са се оттеглили. \r\nЧленовете на екипажа, в отговор на въпрос на Интерфакс, заявиха, че ситуацията е нормална. \r\nСамият президент Владимир Путин ще пристигне във Франция с друг самолет. \r\nНа борда прессекретарят на президента на Руската федерация Дмитрий Песков определи ескорта като знак на гостоприемство от швейцарска страна. \r\n\"Това вече се е случвало. Не е лошо. Изпратихме нота и швейцарците отговориха, че това е  акт на гостоприемство\", каза Песков. \r\nПодобна ситуация със самолета на специалния полетен отряд се случи през ноември 2016 г. Швейцарски изтребители ескортираха полет с членове на делегацията летящ  към срещата на върха на Организацията за Азиатско-Тихоокеанско сътрудничество в Перу. По-късно руското посолство в Женева изпрати нота до швейцарското външно министерство с молба да изясни действията на военновъздушните сили на страната. \r\nПутин, който коментира тази случка, призова тя да бъде считана за \"почетен ескорт\". \r\nМиналата година изтребители на ВВС на Швейцария ескортираха самолет с делегацията на руския външен министър Сергей Лавров, който се завръщаше от Женева в Москва. \r\n \r\n  Юлиян Марков", "date": "2019.08.20", "title": "Интерфакс: Швейцарски изтребители съпроводиха самолета на руската делегация, летящ за Франция"}
{"url": "http://www.focus-news.net/news/2019/08/20/2690868/gd-granichna-politsiya-normalen-e-trafikat-na-vhod-i-izhod-na-vsichki-granichni-kontrolno-propuskatelni.html", "text": "Нормален е трафикът в на вход и изход на всички гранични контролно-пропускателни пункта. Това съобщиха от  ГД „Гранична полиция“ . Информацията за трафика е към 6.00 часа.  На границата с Република Сърбия, Република Северна Македония, с Република Гърция, с Република Турция и с Република Румъния трафикът е нормален на всички гранични контролно-пропускателни пункта.", "date": "2019.08.20", "title": "ГД „Гранична полиция“: Нормален е трафикът  на вход и изход на всички гранични контролно-пропускателни"}
{"url": "http://www.focus-news.net/news/2019/08/20/2690864/pregled-na-mezhdunarodnite-novini-do-6-chasa-agentsiya-fokus.html", "text": "Руският президент Владимир Путин пристигна в лятната резиденция на френския президент Еманюел Макрон - Форт Брегансон, предава  TACC . \r\nПутин бе посрещнат от Макрон и съпругата му Бриджит в двора на резиденцията.Руският държавен глава първо се обърна към съпругата на френския лидер, подарявайки й букет цветя в пастелно розови цветове, а след това се ръкува с Еманюел Макрон. \r\nПо-рано френските медии съобщиха, че първата дама на Франция е получила контузия на ръката по време на ваканцията, която президентската двойка прекарва във Форт Брегансон. В събота тя се появи на събитие, отбелязващо 75-годишнината от освобождението на града с превръзка на ръката. На срещата с руския президент в понеделник тя излезе на среща без превръзка. \r\nКакто уточни по-рано Юри Ушаков, помощник на президента на Руската федерация по международни въпроси, всички планирани преговори в различни формати ще се проведат в крепостта. Според него френската страна предлага да започне дейностите по предстоящото посещение с пресконференция. След това ще се проведат преговори между лидерите в състава на малки делегации. По-специално Русия ще бъде представена от външния министър Сергей Лавров, помощника на президента Юрий Ушаков, прессекретаря на президента Дмитрий Песков и руския посланик във Франция Алексей Мешков.. След това ще се проведе вечеря, на която членовете на делегациите са поканени. Ушаков не изключи, че руският лидер, следвайки резултатите от преговорите, може отделно да общува с журналистите от Русия и да отговаря на техните въпроси. \r\n*** \r\n \r\n Руският президент Владимир Путин и френският президент Еманюел Макрон започнаха преговорите на четири очи. Срещата се провежда в лятната резиденция на френския лидер Форт Брегансон зад закрити врати, предава  TACC . \r\nПредставителите на пресата не бяха поканени да участват в преговорите нито частно, нито като част от делегациите. Независимо от това, по-рано помощникът на президента на Руската федерация по международни въпроси Юрий Ушаков заяви, че самият той ще представлява руската страна, външният министър Сергей Лавров и говорителят на президента Дмитрий Песков. \r\nПреди началото на преговорите лидерите на двете държави разговаряха с пресата, като очертаха темите, които те щяха да повдигнат по време на разговора. По-специално, темите бяха конфликтите в Сирия и Либия, решаването на украинския въпрос и иранската ядрена програма. \r\n*** \r\n \r\n Проправителственият вестник Al-Watan съобщава, че сирийската армия е поела пълен контрол над град Хан Шейхун в провинция Идлиб, цитира изданието  РИА Новости \r\nОсвен това армията контролира магистралата Дамаск-Алепо, хълма Нимр, кулата на мобилния оператор \"Сириател\", селата Хорш Хан и Вади ал-Фат в южната част на провинция Идлиб. \r\nСлед преговорите за Сирия в Нур Султан на 2 август в Идлиб влезе в сила „режим на примирие“. \r\nКомандването на сирийската армия заяви, че ще спре боевете, ако Турция следва руско-турското споразумение, постигнато през септември 2018 г. в Сочи. \r\nОсновният момент беше изтеглянето на тежки и средни оръжия на бойци на 20 километра от демилитаризираната зона в Идлиб. \r\nТри дни по-късно, на 5 август, армията възобнови операцията поради неспазване на условията от страна на бандите, които, възползвайки се от затишието, направиха опити да атакуват позициите на сирийската армия в северната част на провинция Хама и многократно откриваха огън по жилищни райони в околността. \r\n*** \r\n \r\n Пентагонът заяви в понеделник, че е изпробвал конвенционално конфигурирана наземна крилата ракета, която е ударила целта си след повече от 500 км полет, което е първото подобно изпитание, след като САЩ се изтеглиха от Договора за премахване на ракетите със среден и по-малък обсег (ДРСМО), предава  Reuters . \r\nВ изявление Пентагонът заяви, че тестът е проведен  в неделя на остров Сан Никола, Калифорния. \r\nСАЩ официално се оттеглиха от ДРСМО от 1987 г. рано този месец, след като определиха, че Москва нарушава договора, обвинение, което Кремъл отрече. \r\n*** \r\n \r\n Пожарът на Гран Канария е извън контрол и се превръща в „екологична трагедия“, като в понеделник се наложи принудителна евакуация, след като пламъците се издигаха толкова високо, че противопожарните самолети не могат да действат, предава  AFP . \r\nПожарът, трети за 10 дни в планинския център на острова, е наложил евакуацията на няколко села с общо 9 000 души, съобщи говорител на спешните служби. \r\nНе се съобщава за смъртни случаи и туризмът на Гран Канария, който е популярен сред чужденците, не е засегнат. \r\nОбщо 1000 пожарникари и други спасители заедно с 14 хеликоптери и самолети работеха за овладяване на пожара, който е унищожил 6000 хектара (15 000 декара), съобщават от спешните служби. \r\nТази мобилизация на сили и техника \"е най-голямата, която някога се е провеждала на Канарските острови и е една от най-големите реализирани в Испания през последните няколко години\", заяви министърът на земеделието Луис Планас. \r\nПожарникарите заявиха, че огънят е подпомаган от високите температури, силните ветрове и ниската влажност. \r\n*** \r\n \r\n Официалната част от разговорите между президентите на Руската федерация и Франция Владимир Путин и Еманюел Макрон в лятната резиденция на френския лидер Форт Брегансон приключи. Тя продължи около 2,5 часа, съобщиха от пресслужбата на руския президент, цитирана от  TACC . \r\nКакто двамата политици казаха на пресконференция, която предшествашe срещата, редица резонансни международни проблеми станаха основна тема в допълнение към развитието на двустранните отношения. Лидерите обсъдиха сирийския конфликт, ситуацията в Либия, иранската ядрена програма и перспективите за нова среща на върха в нормандския формат. \r\nВ края на двустранната среща между Путин и Макрон се предвижда вечеря с участието и на  делегациите. Освен Путин, руската страна се представлява от неговия прессекретар Дмитрий Песков, съветникът по международните отношения Юрий Ушаков и външния министър Сергей Лавров.", "date": "2019.08.20", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/08/20/2690863/pregled-na-osnovnite-temi-v-ruskiya-pechat-agentsiya-fokus.html", "text": "Срещата между руския президент и френския му колега на брега на Средиземно море, възможността за възникване на конфликт между Турция и Русия и пренаписването на учебниците в България са сред темите на руския печат.  \r\n*** \r\n \r\n Владимир Путин проведе работна среща в понеделник вечерта с френския колега Еманюел Макрон в лятната му резиденция Форт Брегансон на Средиземно море, пише руският вестник  “Независимая газета“ \r\nВ дневния ред на преговорите бяха включени Украйна, Иран, Сирия, Либия, както и бъдещето на европейската сигурност. Посещението на руския президент се състоя пет дни преди срещата на върха на Г-7 в Биариц, чийто домакин ще бъде Макрон. \r\nФорт Брегансон - една от петте официални резиденции на френските президенти, за първи път прие лидера на Русия. В тази връзка парижките медии припомниха, че в цялата история на Петата република крепостта е приела само четирима видни чуждестранни гости. През 1985 г. Франсоа Митеран се среща с германския канцлер Хелмут Кол там, през 2004 г. - Жак Ширак с алжирския президент Абделазиз Бутефлика, през 2008 г. - Никола Саркози с държавния секретар на САЩ Кондолиза Райс и миналата година - Еманюел Макрон с британския премиер Тереза Мей. \r\nПрограмата за посещение на Путин се състоеше от съвместна пресконференция с Макрон и директни разговори при закрити врати, които трябва да преминат в работна вечеря. Според Le Figaro лидерите са обсъждали същите въпроси, които се появяват в дневния ред на срещата на върха на Г-7, която се открива на 24 август в Биариц. \r\nИранската ядрена сделка предизвиква сериозно безпокойство за Москва и Париж. Както обясни помощникът на президента на Русия Юрий Ушаков в навечерието, те са обединени от задачата да поддържат Съвместния всеобхватен план за действие (СВПД) и да предотвратят ескалация на напрежението между Иран и САЩ в региона на Персийския залив. \r\nСитуацията в източната част на Украйна не можеше да не бъде в центъра на вниманието. Във Франция изразяват надежда, че изборът на Владимир Зеленски за президент на Украйна ще отвори „нов етап и ново пространство за преговори“. Затова Париж предлага да се свика среща на върха на \"Нормандската четворка\" възможно най-скоро. Русия подкрепя това предложение, но според Путин \"всяка среща във \"нормандски формат\" трябва да доведе до нормални резултати\". \r\n \r\nМежду другото, тъй като членството на Русия в Г-8 през 2014 г. бе прекратено поради анексията на Крим и войната в Донбас, Париж смята, че диалогът с Москва трябва да бъде продължен, \"поне за разрешаване на въпросите, довели до изключването на Русия\" от привилегирования клуб на индустриализираните -членки. Във Франция бе обявено, че Макрон ще проведе с Путин „откровен, директен и взискателен“ диалог, който той започна преди две години във Версай. От тогава те се срещат редовно както в двустранен формат, така и в кулоарите на многостранните форуми. \r\nВ същото време Париж не очаква сензационни резултати от срещата във форта, въпреки че се надява, че това ще помогне да се намери общ език по редица въпроси от взаимен интерес. Има много теми за дискусия между Русия и Франция. Освен Украйна и Иран, това е ситуацията в Сирия, която заплашва да ескалира в провинция Идлиб, и конфликта в Либия, където и двете страни са в контакт не само с международно признатото правителство за национално единство, но и с главнокомандващия Либийската национална армия Халифа Хафтар, бъдещето на европейската сигурност след краха Договора за премахване на ракетите със среден и по-малък обсег (ДРСМО). Освен това, както каза Путин на пресконференция, Русия все още не вижда инициативи на САЩ за удължаване на договора за СТАРТ-3, въпреки че предложенията на Москва са на масата. И накрая, Путин засегна развитието на по-нататъшното сътрудничество между Русия и ЕС, включително като взе предвид новия състав на европейските управляващи органи. \r\nВ тази връзка диалогът между Москва и Париж днес е особено важен и необходим, казва Юри Рубински, ръководител на Центъра за френски изследвания в Института на Европа на Руската академия на науките. „С кого да работи Русия в Западна Европа? Великобритания и нейният нов премиер Борис Джонсън са съсредоточени върху Брекзит, в Италия се развива политическа криза, германският канцлер Ангела Меркел приключва кариерата си “, каза той в интервю за НГ. „Така че заявката на Макрон да действа като представител на интересите на Европейския съюз пред водещите сили, независимо дали Русия, САЩ или Китай, е очевидна.“ \r\nСпоред експерта Макрон не може да позволи на срещата на Г-7 в Биариц да приключи без да подпише окончателната декларация, както се случи в Квебек миналата година поради несъгласието на президента на САЩ Доналд Тръмп с позицията на други участници. Затова е важно френският лидер да предаде на колегите си гледната точка на Русия по основните въпроси на международния дневен ред. \r\nКогато президентите започнаха преговори, Путин подчерта, че ще се опита да бъде кратък. В крайна сметка Макрон беше толкова мил, че даде на руската делегация място на сянка и той седна на слънчевата страна. \r\n*** \r\n \r\n Турция тръгна против интересите на Русия в Сирия, пише руският вестник  “Взгляд“ .  \r\nСирийската правителствена армия влезе в град Хан Шейхун - един от ключовите по отношение на отбраната на населените места в провинция Идлиб. В същото време се появиха съобщения, че турските въоръжени сили са преминали сирийската граница и една от колоните също се е движила към Хан Шейхун. Какво се случва и можем ли да говорим за началото на сирийско-турския конфликт? \r\nВ понеделник около обяд сирийските правителствени източници съобщиха, че сирийските военновъздушни сили са нападнали колона от турски войски, която нахлу в провинция Идлиб. Това е преувеличение. \r\nТранспортният конвой не е отивал към Хан Шейхун, а на юг - в района на град Мурек, където по споразумение с Русия е разположен турски наблюдателен пункт. Преди това той е бил обстрелван от неизвестни - няколко артилерийски снаряда са повредили инженерните укрепления. Анкара обвини за това сирийските правителствени сили и твърди, че обстрелът е бил извършен от планината Тал Базан, която е част от зоната на отговорност на сирийската правителствена армия . От своя страна турските войски отговориха. \r\nВ крайна сметка се създаде ситуация, при която беше възможно да се представи на Русия неспазване на споразуменията за Идлиб и статута на турските наблюдателни постове. \r\nМеждувременно турците не успяха да изпълнят задълженията си и не можаха да принудят джихадистите да изтеглят тежката техника от фронтовата линия. В резултат на това през изминалата седмица терористите започнаха няколко големи атаки срещу позициите на правителствените сили и на някои места проникнаха в отбраната на правителствените сили на няколко десетки километра. След това сирийската армия премина в контраатака от две страни едновременно - западната и източната. \r\nРезултатът беше поражението на основните сили на джихадистите, завземането на няколко ключови фронтови селища, включително Сукайк, достъп до Хан Шейхун и оперативното обкръжаване на противника. \r\nИ тогава турците се намесиха. Първо турски дрон прелетя над магистрала М5, след това по нея се появиха две колони от турски сухопътни сили, едната от които се насочи към град Саракиб и го окупира, а втората продължи да се движи на юг. Магистралата М5 е ключова за контрола на ситуацията. Големите сили на бойците от Тахрир ал Шам (бившия Ан-Нусра) се озоваха в обкръжение и сега магистралата М5 е единственият начин за снабдяването им. До понеделник сутринта предните части на сирийската армия стигнаха до покрайнините на Хан Шейхун и веднага заеха три контролно-пропускателни пункта в северните и западните покрайнина на града: Ас-Салам, Ал-Факир и Ал-Нимр (северните покрайнини).  \r\nМалко вероятно е правителствените сили да си позволят да настъпят дълбоко в Идлиб, преди да ликвидират бойците в района на Хан Шейхун. Задържането на такава голяма група бунтовници в задната част в регион, където разстоянията са къси и гъстотата на населението е значителна, е просто неразумно.  \r\nКолоната на турската армия, която достигна до Мурек, наброяваше 28 превозни стредства, включително седем танка „Леопард“ на ремаркета. По някаква причина колоната беше придружена от местната групировка \"Джебхат ал Шамия\". В района на Маарат ал Нуман, тоест в дълбините на провинцията, сирийският правителствен самолет е нанесъл целенасочен удар върху бойците, придружаващи конвоя. Нито един турски войник не е ранен  (според по-късна информация има загинал турски военнослужещ – бел. ред.). \r\n \r\nРуската авиация също нанася целенасочени атаки върху позициите на бойци в същия Маарат ал-Нуман, в Дейр Шарки и в село Хиш. Всичко това се намира близо едно до друго, всичко е много пренаселено и там само турски танкове трябват за пълно щастие. Освен това по всички споразумения в тази област не трябва да има тежко въоръжение, включително турско. \r\nАнкара сега само обърква ситуацията. Части от \"умерената опозиция\" (бившата \"Сирийска свободна армия\" или ССА), ориентирана към нея, обвиниха лично главата на Тахрир ал Шам, Мохамед ал Джулани, за настоящото поражение в Идлиб. В отговор джихадистите задържаха  конвоя на протурския „Джебхат ал-Ватания при Тахрир” (известен още като „Национален фронт за освобождение”). В същото време по неизвестна причина турците блокираха пътя от Идлиб към Африн и Азаз. Само автомобили с регистрационни табели, издадени от турската окупационна администрация в Африн, могат да отидат там, като се открива огън по всички останали. В резултат автобусите с бежанци не могат да напуснат Идлиб. \r\nМного е трудно да се обясни турският демарш от гледна точка на логиката. \r\nУкрепването на наблюдателния пост в Мурек е глупаво. Все едно няма да е възможно да го задържат, а турците чрез присъствието си само увеличават рисковете в условия, когато те и в други сектори на фронта правят пълна бъркотия. \r\nНапример в Хасак неизвестен човек застреля и уби главата на кюрдската служба за сигурност, яростните кюрди обикалят,  арестувайки всички, които говорят арабски или турски. \r\nМоже би по този начин Анкара иска да „скочи в последния вагон“, тъй като поражението на голяма група от джихадисти в Северен Хама и около Хан Шейхун е неизбежно и видимо с просто око. Във всеки случай това е крайно неразумно и провокативно поведение, което не се вписва в постигнатите по-рано споразумения. \r\nНадяваме се, че нивото на взаимодействие на място между руските и турските наблюдатели е достатъчно силно, за да предотврати пряк сблъсък на сирийската правителствена армия и някои други турски колони. \r\nМежду другото, именно в Хан Шейхун през пролетта на 2017 г. се случи така нареченият инцидент с химическо оръжие, който предизвика толкова много шум и въздушен удар от ВВС на САЩ върху сирийската въздушна база Ал-Шайрат. Освобождението на града със сигурност ще допринесе за по-нататъшно разследване на тази провокация. Преди това международните експерти отказаха да отидат там, тъй като бойците не гарантират безопасността им и цялото разследване се основаваше на данните на Белите каски, които са безполезни. Сега е възможно да се хвърли светлина върху тази експлозивна интрига. \r\n*** \r\n \r\n  Министерството на образованието на България разпореди учебниците по история за горните класове да бъдат пренаписани. По разпореждане на властите комунистическият режим в периода от 1944 до 1989 година е обявен за „престъпен“, пише официалният печатен орган на Правителството на Руската Федерация  „Российская газета“  в материал, представен без редакторска намеса. \r\nСтава въпрос за пет пособия за десети клас на няколко издателства, които  бяха върнати за доработка в началото на лятото. С инициативата за преразглеждане на учебниците излезе професор Евелина Келбечева от Американския университет в Благоевград, както и журналистът  Христо Христов, който влиза в комисията за новите учебници. \r\nЗа повод послужиха уж постъпили в комисията „обръщения на учители, несъгласни с оценките на дейността на Българската комунистическа партия“. В тази връзка е добавена информация за репресивната политика на комунистите, за политическите затворници и икономическите кризи, предизвикани от големия външен дълг. \r\nВ отговор в българското издание „Рикошет“ се появи статия със заглавие „Кого заблуждавате, господа“. \r\n„По всичко изглежда, че управляващата партия ГЕРБ се ръководи от пещерен антикомунизъм. Министърът на образованието Красимир Вълчев похвали „гражданската позиция“ на дейците от Американския университет“, се казва в материала. Авторът Вилиана Христова отбелязва, че в новата учебна програма по история за десети клас историята действително е представена „въвеждаща в заблуждение манипулативна и тенденциозна“ позиция. Цяло поколение бащи и дядовци са записани като престъпници. Младите хора не разбират,  че България е била сателит на Хитлер, че българските партизани имат принос за победата над фашизма, че Москва не е изоставила българите, които след 1944 година вземат страната на Червената Армия. \r\nВ статията се казва, че младото поколение няма да бъде информирано за мащабната програма за индустриализация, в хода на която ръстът на промишленото производство възлиза на повече от 22%. При социализма България стига световни показатели в селското стопанство и в строителния сектор. Въведено е безплатно здравеопазване и образование. Всички българи си купуват апартаменти, а сега това може да направи само 10% от населението. „Учителите ще вият от негодувание заради новата учебна програма. Но едва ли ще се осмелят да възразят, защото веднага ще бъдат причислени към „червените ренегати“. Това е положението в България със свобода на съвестта и с учебниците, от които половината история на страната е изхвърлена“, заключава авторът.", "date": "2019.08.20", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/08/20/2690871/nimh-dnes-shte-e-slanchevo-i-toplo-sled-obyad-na-mesta-v-nizinite-i-goreshto.html", "text": "Днес ще е слънчево и топло, след обяд на места в низините и горещо. Това каза за  Агенция „Фокус“  дежурният синоптик Мартин Славчев от  Националния институт по метеорология и хидрология . Ще духа слаб до умерен вятър от изток-североизток. Максималните температури ще са между 30° и 35°. \r\nПо Черноморието ще е предимно слънчево. Ще духа слаб до умерен вятър от изток-североизток. Максималните температури ще са между 27° и 30°. Температурата на морската вода е 26°-27°. Вълнението на морето ще е около 2 бала. \r\nВ планините ще е предимно слънчево. Ще духа слаб, по билата умерен вятър от изток-североизток. Максимална температура на височина 1200 метра е около 23°, на 2000 метра – около 16°. \r\nАтмосферното налягане е малко по-високо от средното за август и ще остане без съществена промяна", "date": "2019.08.20", "title": "НИМХ: Днес ще е слънчево и топло, след обяд на места в низините и горещо"}
{"url": "http://www.focus-news.net/news/2019/08/20/2690872/predstoyashti-mezhdunarodni-sabitiya-za-20-avgust-agentsiya-fokus.html", "text": "*** \r\n  Премиерът Джузепе Конте ще се обърне към Сената във връзка с правителствената криза \r\n \r\n*** \r\n  Среща на премиерите на северните страни с участието на германския канцлер Ангела Меркел \r\n \r\n*** \r\n  Визита на иранския външен министър Мохамад Джавад Зариф \r\n \r\n*** \r\n  Сергей Лавров се среща с външния министър на Гана \r\n \r\n*** \r\n  Апелативният съд разглежда присъдата на кардинал Джордж Пел за педофилия \r\n \r\n*** \r\n  Доналд Тръмп приема румънския президент Клаус Йоханис \r\n \r\n*** \r\n   Помпео ще вземе участие в заседание на Съвета за сигурност на ООН за Близкия Изток \r\n \r\n*** \r\n  Съвместна пресконференция на Майкъл Помпео и полския външен министър Яцек Чапутович в сградата на ООН \r\n \r\n*** \r\n  Избор на премиер на преходното правителство на Судан", "date": "2019.08.20", "title": "Предстоящи международни събития за 20 август  (Агенция \"Фокус\")"}
{"url": "http://www.focus-news.net/news/2019/08/20/2690867/dots-liliya-demirevska-kardiolog-pri-patsientite-s-visoko-kravno-nalyagane-goreshtinata-vodi-do-ponizhenie-na-kravnoto.html", "text": "При пациентите, които са с високо кръвно налягане, обикновено води до понижение на кръвното. Това каза кардиологът доц. Лилия Демиревска за летните горещини и последиците от тях, в интервю за  Агенция „Фокус“ . „Те получават по-често хипертонии и се налага да се намаля тяхната терапия“, добави д-р Демиревска. По думите и, ако не се нали терапията на такива пациенти, то те могат да пострадат. „Ако не се намали терапията им за кръвното, започва да им прилошава и започват да не се чувстват добре и комфортно“, поясни тя и добави, че това е най-големият проблем при повишаването на температурите специално при хипертониците. \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.08.20", "title": "Доц. Лилия Демиревска, кардиолог: При пациентите с високо кръвно налягане горещината води до понижение на кръвното"}
{"url": "http://www.focus-news.net/news/2019/08/20/2690873/", "text": "Президентът Румен Радев ще се срещне с министъра на външните работи на Хашемитското кралство Йордания Айман Ал-Сафади от 14.00 часа на „Дондуков“ 2. Това съобщиха от  прессекретариата на държавния глава .", "date": "2019.08.20", "title": "Президентът Румен Радев ще се срещне с министъра на външните работи на Хашемитското кралство Йордания Айман Ал-Сафади"}
{"url": "http://www.focus-news.net/news/2019/08/20/2690866/kyustendil-14-pozhara-sa-gasili-ekipi-na-rspbzn-v-kraya-na-minalata-sedmitsa-v-oblastta.html", "text": "Кюстендил.  14 пожара са гасили екипи на Районна служба „Пожарна безопасност и защита на населението“ (РСПБЗН) в края на миналата седмица в Кюстендилска област. Това съобщиха за  Радио „Фокус“ – Пирин  от Областна дирекция на МВР – Кюстендил. Единият от тях е нанесъл щети – унищожен е лек автомобил в село Яхиново. Той е бил запален умишлено. По случая е започнато досъдебно производство. Извършителят на палежа е установен, той е 62-годишен местен жител.", "date": "2019.08.20", "title": "Кюстендил: 14 пожара са гасили екипи на РСПБЗН в края на миналата седмица в областта"}
{"url": "http://www.focus-news.net/news/2019/08/20/2690874/sport-spartak-pobedi-tsska-s-21-v-derbito-na-moskva.html", "text": "Спартак победи ЦСКА с 2:1 в дербито на Москва от 6-ия кръг на руската Премиер лига, играно на стадион „Откритие Арена“ пред 40 хиляди зрители. И двата гола за домакините отбеляза французина Самуел Жиго, а за „армейците“ се разписа Марио Фернандес. Спартак се изкачи на 4-то място във временното класиране с 11 точки, а ЦСКА са 8-ми с 10. Начело е шампионът Зенит Санкт Петербург с актив от 14 точки.", "date": "2019.08.20", "title": "Спорт: Спартак победи ЦСКА с 2:1 в дербито на Москва"}
{"url": "http://www.focus-news.net/news/2019/08/20/2690870/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n \r\n Метеорологична обстановка: \r\nЩе е слънчево и топло, след обяд на места в низините и горещо. Ще духа слаб до умерен вятър от изток-североизток. Максималните температури ще са между 30° и 35°. \r\nВ планините ще е предимно слънчево. Ще духа слаб, по билата умерен вятър от изток-североизток. Максимална температура на височина 1200 метра е около 23°, на 2000 метра – около 16°. \r\nПо Черноморието ще е предимно слънчево. Ще духа слаб до умерен вятър от из-ток-североизток. Максималните температури ще са между 27° и 30°. Температурата на морската вода е 26°-27°. \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\n1)\tза периода от 01 юни до 15 септември 2019 г. за дните петък - неделя: Ог-раниченията важат само за следните участъци от републиканската пътна мре-жа: \r\n \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\n \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъщест-вява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с пови-шено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nДвижението посока Бургас при км 211+500 се осъществява в една лента поради ремонт на мантинели. Движението се осъществява в активна лента. Срок на действие от 08:00ч. до 18:00ч на 20.08.2019 г.; \r\nДвижението посока Бургас при км 224+700 се осъществява в една лента поради \r\nремонт на мантинели. Движението се осъществява в активна лента. Срок на действие от 08:00 ч. до 18:00 ч на 20.08.2019 г. \r\nОбласт Сливен: \r\nДвижението в участъка с. Биково – гр. Кермен от км 255+000 до км 260+000 по-сока София се осъществява с повишено внимание поради ръчно косене и на раздели-телната линия. Участъкът е сигнализиран с пътни знаци. Срок до 20.08.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонт-но-възстановителни дейности по виадукт при км 33+600 и тунел „Витиня“. Движение-то се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ре-монтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ре-монтно-възстановителни дейности на виадукти при км 36+450 /Коренишки дол/. Дви-жението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ре-монтно-възстановителни дейности на виадукт при км 37+920. Движението се осъщест-вява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движе-нието се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.08.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил: \r\nОграничава се движението в двете посоки на автомагистралата в участъка п.в. „Дупница Север“ – п.в. „Бобошево“ от км 51+163 до км 73+330 поради увреждане на конструкцията на мостово съоръжение при км 62 вследствие на възникнал пожар на 13.08.2019 г. \r\nОбходен маршрут: от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. \r\n \r\n \r\n Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и по-луремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Ви-дин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъ-ществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.08.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението пора-ди извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализа-ция. Срок до 31.08.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Ма-каза“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъ-ществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е огра-ничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е огра-ничено за всички МПС поради ремонтни дейности на асфалтовата настилка. Движени-ето се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движе-ние на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бур-гас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма огра-ничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното плат-но. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е огра-ничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свърза-ни с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Горно Езерово – Трояново от км 5+700 до км 6+700 в участъка Горно езерово ще бъде ограничавано 3 пъти по 20 минути в рамките на светлата част на денонощието от 08:00 ч. до 17:00 ч. на 20.08.2019 г. поради извършване на взривни работи на кариера Горно езерово. Срок до 20.08.2019 г.;  \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалто-вата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма огра-ничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръм-беш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ог-раничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Ке-сарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настил-ка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът II-55: Движението по път II-55 Дебелец – Гурково от км 0+000 до км 33+420 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.08.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Пле-вен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкави-ца – Караш за пътуващите от Роман за Караш. Ябланица – Роман – Хубавене за пъту-ващите от София и Ловеч.; \r\nРемонтни дейности: \r\nПът ІІ-15: Движението по път II-15 Враца – Борован при км 0+000 се осъществя-ва с повишено внимание поради ремонт на ж.п. надлез. Участъкът е сигнализиран с пътни знаци. Срок 15.09.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внима-ние поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настил-ка. Една от лентите за движение е стеснена, като е поставена необходимата сигнализа-ция. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настил-ка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма огра-ничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалто-вата настилка. Участъкът е сигнализиран с пътни знаци. Срок до 30.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализира-но е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътно-то платно. Срок до 17.09.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът ІІІ-622: Движението по път III-622 с. Четирци – с. Църварица от км 5+000 до км 25+000 се осъществява в една лента поради частични ремонтни дейности на асфал-товата на настилка. Участъкът е сигнализиран с пътни знаци. Срок до 30.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посо-ки поради изграждане на съоръжение при км 37+188. Срок до 25.08.2019 г.; \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на по-докопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма огра-ничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в участъка от Ловеч до разк-лон за с. Хлевене от км 44+390 до км 46+105 се осъществява в една лента поради час-тични ремонтни дейности по настилката. Водачите да се движат с повишено внимание и съобразена скорост. Срок до 23.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изг-раждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалто-вата настилката. Участъкът е сигнализиран с пътни знаци. Срок до 13.11.2019 г.; \r\nПът IІІ-3011: Движението по път ІІІ-3011 Летница – Горско сливово от км 3+800 до км 11+000 се осъществява с повишено внимание поради извършване на ремонтни дейности по настилката. Водачите да се движат със съобразена скорост. Срок до 22.08.2019 г.; \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строи-телно монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Въл-чедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Ци-бър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внима-ние. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на ас-фалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; \r\nПът III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Учас-тъкът е сигнализиран с пътни знаци. \r\nОбходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 26.08.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изгражда-не на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ре-монтни дейности и почистване на пътната настилка. Движението се регулира от сиг-налисти на място. Срок до 31.08.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лен-та за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 30.08.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханче-та, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от бан-кета. Движението в участъка е регулирано с пътни знаци. Срок до 30.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Учас-тъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигу-рен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Кату-нец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ог-раничено поради свлачищни процеси в участъка от км 0+000 до км 0+900 в регулация-та на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 23.08.2019 г.; \r\nПът ІІІ-3002: Движението по път III-3002 Българене – Божурлук от км 0+000 до км 20+000 е регулирано в една лента поради частични ремонтни дейности. Срок до 20.08.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Плов-див – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци.; \r\nIII-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма огра-ничения. \r\nРемонтни дейности: няма ограничения. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатаци-онно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфал-товата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извър-шва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалто-вата настилка. Срок до 30.09.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма огра-ничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова нас-тилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособ-ност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейнос-ти на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регули-ра със светофарна уредба и скоростта е ограничена до 20 км/ч. Трафикът се осъществя-ва в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През свет-лата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът ІI-86: Движението по път ІІ-86 Смолян – Средногорци при км 120+800 се осъществява в една лента поради монтаж на автоматично устройство за записване на пътния трафик. Срок до 20.08.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смо-лян/Пловдив от км 66+857 до км 88+050 се осъществява с повишено внимание, съоб-разно въведената временна организация на движение при извършване на строителни дейности по уширение на пътния габарит. През светлата част на денонощието път-ният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свла-чищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложе-не – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръже-ния. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 31.08.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затво-рени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни зна-ци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични стро-ителни и ремонтни дейности, във връзка с реконструкция на пътя. Временната органи-зация се осъществява посредством пътни знаци и временни светофарни уредби. Ско-ростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+480 до км 5+960 се осъществява в една лента поради ремонтни дейности на кръговото кръстови-ще при гр. Костинброд. Ограничено е движението в изпреварващата лента в посока София като движението се осъществява в активната лента. Участъкът е сигнализиран с пътни знаци. Срок до 23.08.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на под-порни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настил-ка. Участъкът е сигнализиран с пътни знаци. Срок до 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът III-663: Движението по път III-663 с. Зетьово – с. Целина от км 0+000 до км 12+700 се осъществява в една лента поради ремонтни дейности на асфалтовата настил-ка. Участъкът е сигнализиран с пътни знаци. Срок до 30.09.2019 г.; \r\nПът III-663: Движението по път III-663 с. Зетьово – с. Целина от км 13+730 до км 15+220 се осъществява в една лента поради ремонтни дейности на асфалтовата настил-ка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъ-кът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сиг-нализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС пора-ди закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивай-ловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъ-ка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настил-ка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограни-чено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скорост-та до 30 км/ч. Срок до 20.12.2019 г.; \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, прохо-ди „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Пре-вала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Гора-новци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.20", "title": "Актуална пътна обстановка"}
{"url": "http://www.focus-news.net/news/2019/08/20/2690879/sofiya-kmetat-yordanka-fandakova-shte-proveri-remonta-na-uchastaka-na-bul-prezident-linkaln-pri-metrostantsiya-15-v-rayon-ovcha-kupel.html", "text": "Кметът на София Йорданка Фандъкова ще провери от 10.30 часа ремонта на участъка на бул. „Президент Линкълн\", който се изгражда при  метростанция  15 в район „Овча Купел\", както и ремонтните дейности на  ул. „Житница“. Това съобщиха от пресцентъра на  Столична община . Кметът ще провери и строителните дейности в метростанцията. Проверката ще започне от ъгъла на бул. „Президент Линкълн“ и ул. „Зеленика“.", "date": "2019.08.20", "title": "София: Кметът Йорданка Фандъкова ще провери  ремонта на участъка на бул. „Президент Линкълн“ при метростанция  15 в район „Овча Купел“"}
{"url": "http://www.focus-news.net/news/2019/08/20/2690877/ministar-temenuzhka-petkova-shte-obyavi-kandidatite-podali-zayavleniya-v-protsedurata-za-izbor-na-strategicheski-investitor-za-aets-belene.html", "text": "Министърът на енергетиката Теменужка Петкова ще обяви кандидатите, подали заявления в процедурата за избор на стратегически инвеститор за АЕЦ „Белене“. Това съобщиха от пресцентъра на  Министерство на енергетиката . Пресконференцията ще се състои от 10.00 часа в сградата на Министерството на енергетиката на ул. „Триадица“ 8. В нея ще участват и изпълнителните директори на „Български енергиен холдинг“ ЕАД Жаклен Коен, както и на „Национална електрическа компания“ ЕАД Иван Йончев.  \r\nПроцедурата за избор на стратегически инвеститор за проекта АЕЦ „Белене“ стартира на 22 май 2019 г., когато условията бяха публикувани в Официален вестник на ЕС. 90-дневният срок за подаване на заявления изтече на 19 август.", "date": "2019.08.20", "title": "Министър Теменужка Петкова ще обяви кандидатите, подали заявления в процедурата за избор на стратегически инвеститор за АЕЦ „Белене“"}
{"url": "http://www.focus-news.net/news/2019/08/20/2690880/denyat-20-avgust-v-svetovnata-istoriya.html", "text": "Официално приключва войната между Севера и Юга в САЩ през 1868 г. През 1998 г. САЩ нанасят ракетни удари срещу предполагаеми бази на Осама Бин Ладен в Афганистан и Судан. През 1741 г. руският изследовател от датски произход Витус Беринг открива Аляска. Беринг открива и протока, който разделя Азия и Америка и доказва, че двата континента не са свързани помежду си. На 20 август са родени: американският президент Бенджамин Харисън; Слободан Милошевич, президент на Югославия от 1989 г. (на Съюзна република Югославия от 15 юли 1997 г.) до 2000 г. На тази дата умират: Пий Х (Джузепе Мелчиор Сарто) – светец, римски папа от 4 юли 1903 г. до 20 юли 1914 г.; проф. Якоб Минцер - американски икономист, основател на съвременната икономика на труда. \r\n \r\n \r\n2017 г.  \r\nУмира Джери Люис, американски комедиант, актьор, продуцент, режисьор и певец. Най-известен е с комедийните скечове, които изпълнява на сцена. Има роли във филмите „Аризонска мечта“ и „Кралят на комедията“. Люис има две звезди на Алеята на славата в Холивуд.  \r\n \r\n \r\n2015 г. \r\nСблъсък между два самолета близо до Братислава, Словакия оставя най-малко седем души убити. \r\n \r\n \r\n2014 г.  \r\nПрезидентът на Еквадор Рафаел Кореа потвърждава своето решение за предоставяне на политическо убежище на основателя на сайта Уикилийкс Джулиан Асанж. \r\n \r\n \r\n2013 г. \r\nДепутатите на чешкия парламент гласуват своето саморазпускане и провеждане на предсрочни парламентарни избори. \r\n \r\n \r\n2012 г.  \r\nApple Inc. става най-скъпата компания в историята с цена от 664.7 милиарда долара. \r\n \r\nПарламентът на Сомалия полага клетва в Могадишу на своето първо заседание от 1991 г. \r\n \r\n \r\n2011 г. \r\nПри катастрофа на Боинг 737 на компания First Air в северен Нунавут загиват 12 души. \r\n \r\n \r\n1998 г. \r\nСАЩ нанасят ракетни удари срещу предполагаеми бази на Осама Бин Ладен в Афганистан и Судан. \r\nОсама Бин Ладен е арабо-ислямски фундаменталист, терорист. Завършва икономика в Университета в Джеда. Воюва на страната на афганистанските муджехидини срещу армията на СССР. След 1989 г. се връща в Саудитска Арабия. По време на войната в Персийския залив (1991 г.) е обявен за \"враг на САЩ\". Арестуван е от тайните служби на Саудитска Арабия. През 1992 г. се прехвърля в Судан, където създава организацията \"Ал Кайда\" (\"Базата\"), която в последствие развива мрежа на действие в 52 страни. Осама Бин Ладен ръководи много терористични тренировъчни лагери в Афганистан, където се обучават мюсюлмани от арабските държави, от Чечня, Узбекистан, Пакистан и Китай. Основател е на Световния ислямски фронт за \"свещена война\" (джихад) представляващ коалиция между шест фундаменталистки нелегални организации от Египет, Пакистан и Бангладеш. Предполага се, че той е организирал покушението срещу египетския президент Хосни Мубарак (1995 г.), както и на терористичния удар срещу САЩ (Световният търговски център в Ню Йорк и Пентагонът във Вашингтон) на 11 септември 2001 г. \r\n \r\n \r\n1970 г. \r\nВ Москва се провежда заседание на Политическия консултативен комитет на страните от Варшавския договор. Обсъжда се свикването на Общоевропейско съвещание за сигурност. \r\n \r\n \r\n1941 г. \r\nЗапочва германската програма по разработване на ракета \"Фау - 2\" – първата в света балистична ракета. За пръв път се използва през 1944 г. срещу Великобритания. \r\n \r\n \r\n1940 г. \r\nИзвършено е покушение срещу Лев Троцки, по това време – в изгнание в Мексико. Троцки е един от близките съратници на Ленин, по-късно - отстранен от властта от Сталин. Ден след покушението, Троцки умира. Убиецът му Рамон Меркадер намира убежище в СССР, където е удостоен със звание \"Герой на Съветския Съюз\". \r\n \r\n \r\n1868 г. \r\nОфициално е обявен краят на войната между Севера и Юга в САЩ. \r\nВойната между Северните и Южните щати е предизвикана от противоречията между робовладелската олигархия, от една страна, и буржоазията, фермерите и работниците, от друга. Избирането на кандидата на Републиканската партия Е. Линкълн за президент през 1860 г. служи като предлог за отцепването на 11 южни щата в Конфедерация и за начало на военните действия. \r\nПрез първия етап на войната, в периода 1861-1862 г., войските на Юга имат надмощие и нееднократно застрашават федералната столица Вашингтон. Революционните действия на новото правителство - приемането на закона за хоумстедите, освобождаването на робите и други, водят до прелом в хода на войната (1863-1865 г.). Изходът на битката при Гетисбърг (юли 1863 г.) е провал на последния опит на Юга за настъпление. Походите на армията на Севера под командването на генерал У. Шърман и генерал Ю. Грант разчленяват Конфедерацията, изтощават силите и войските и капитулират (9 април 1865 г.). Гражданската война е най-кръвопролитният и най-разрушителният конфликт в историята на САЩ, но резултатите от нея осигуряват бързо икономическо развитие на страната. \r\n \r\n \r\n1829 г. \r\nПо време на Руско-турската война (1828-1829 г.) руски части влизат в Одрин. За първи път градът е превзет от руската армия. Това предизвиква паника в столицата на Османската империя и подтиква султана към търсене на възможности за подписване на примирие с Русия. \r\nВойната е предизвикана от изострянето на Източния въпрос заради националноосвободителното движение в Гърция. Тя е обявена през декември 1827 г. от турския султан, който отменя всички предишни руско-турски договори и провъзгласява \"свещена война против Русия\". Военните действия започват през април 1828 г. Втора руска армия (около 95 000 срещу 125 000 турци) форсира Дунав, преминава Добруджа и обсажда Шумен, Варна и Силистра. В края на септември руски войски превземат Варна. На кавказкия фронт Русия има по-големи успехи - Кавказкият корпус успява да превземе турските крепости Карс, Анапа, Поти и др. В началото на 1829 г. започва второто настъпление на руската армия на Балканския полуостров. През юни тя превзема Силистра, преминава Стара планина, окупира Тракия и превзема Одрин. Войната завършва с Одринския мирен договор, който потвърждава руските права в устието на Дунав и по черноморското крайбрежие на Кавказ (без Батуми). Гърция получава самостоятелност, но е задължена да плаща данък на султана (през 1830 г. тя е освободена от данъка и е обявена за независима държава). Договорът потвърждава и разширява автономията на Молдова, Влашко и Сърбия. \r\n \r\n \r\n1741 г. \r\nРуският изследовател от датски произход Витус Беринг открива Аляска. Беринг открива и протока, който разделя Азия и Америка и доказва, че двата континента не са свързани помежду си. \r\n \r\n \r\n1667 г. \r\nИзлиза поемата \"Изгубеният рай\" (Paradise Lost) на Джон Милтън. \"Изгубеният рай\" е една от най-значимите творби на английската литература. Авторът й - Джон Милтън е сляп и диктува стиховете на специално назначен текстописец. \r\n \r\n \r\n На тази дата са родени: \r\n1944 г. \r\nРоден е бившият министър-председател на Индия Раджив Ганди (1944 - 1991). Убит е при покушение през 1991 г. Седем години по-рано по същия начин загива и неговата майка Индира Ганди, също бивш премиер на Индия. \r\n \r\n \r\n1941 г. \r\nРоден е Слободан Милошевич - югославски държавен ръководител, президент на Югославия от 1989 г. (на Съюзна република Югославия от 15 юли 1997 г.) до 2000 г. Завършва икономика в Белградския университет. В периода 1966 г. - 1969 г. е кмет на Белград. От 1963 г. - 1978 г. е директор на “Техногаз”. Президент е на Обединената югославската банка (1978 г. - 1983 г.). През 1984 г. - 1986 г. е член на ГК на ЮКП в Белград. В периода 1986 г. - 1988 г. член на Президиума на ЦК на ЮКП. През пролетта на 2001 г. е арестуван, а след 3 месеца е предаден на Международния трибунал в Хага. Към него са отправени 66 обвинения - подбудител и извършител на геноцид по време на войната в Босна (1992 г. - 1995 г.); извършител на престъпления срещу човечеството във войните с Хърватска (1991 г. - 1992 г.) и в Косово (1999 г.). Защитава се сам, без адвокати (2002 г.). Слободан Милошевич е намерен мъртъв в неговата килия на 11 март 2006 г. във военния затвор на трибунала в Хага. \r\n \r\n \r\n1937 г. \r\nРоден е руският кинорежисьор Андрей Михалков – Кончаловски. Филми: \"Сибириада\", \"Влакът-беглец\". \r\n \r\n \r\n1932 г. \r\nРоден е Василий Павлович Аксьонов – руски писател, лекар по образование, дебютира с разкази през 1959 г. В творчеството си засяга предимно проблемите на съвременната младеж. Издава повестта \"Колеги\" (1960 г.; едноименна пиеса, съвместно с Ю. Стабов, 1961 г.; едноименен филм, 1963 г.), романите \"Звезден билет\" (1961 г.), \"Време е, приятелю, време е” (1964 г.), повестта \"Портокали от Мароко\" (1963 г.), сборник с разкази \"Катапулт\" (1964 г.), \"На половината път до Луната\" (1966 г.), пиесата \"Винаги в продажба\" (1965 г.), сатирико-фантастичната повест \"Затворената бъчва\" (1968 г.) и др. \r\n \r\n \r\n1901 г. \r\nРоден е италианският поет Салваторе Куазимодо (1901 - 1968). Носител на Нобелова награда за литература през 1959 г. Най-известното му произведение е \"Животът не е сън\". \r\n \r\n \r\n1860 г. \r\nРоден е френският политик Реймон Поанкре (1860 - 1934). Поанкре е бил три пъти премиер на Франция и девети президент на републиката. \r\n \r\n \r\n1833 г. \r\nРоден е Бенджамин Харисън – американски политик, президент на САЩ (1889 г. – 1893 г). По време на мандата му са приети нов тарифен закон (тарифата Маккинли) (1890 г.) и т.нар. антитръстов закон Шермън. Той е инициатор за свикването на Първата панамериканската конференция (1889 г.) с цел създаване на митнически съюз на американските държави под контрола на САЩ. През 1889 г. правителството му установява протекторат над част от Самоа. Умира на 13 март 1901 г. в Индианаполис. \r\n \r\n \r\n1827 г. \r\nРоден е белгийският писател Шарл дьо Костел (1827 - 1879). Най-известната му творба е \"Легенда за Тил Уленшпигел\". \r\n \r\n \r\n На тази дата умират: \r\n2012 г.  \r\nУмира Мелес Зенави - етиопски политик. В периода 28 май 1991 година до 22 август 1995 година е президент на Етиопия. А от 22 август 1995 г. до смъртта си заема министър-председателския пост в Етиопия. \r\n \r\n \r\n2009 г.  \r\nУмира Семьон Лвович Фердман, повече известен с артистичното си фамилно име Фарада, -  руски и съветски актьор, заслужил артист на РСФСР (1991) и народен артист на Русия (1999). \r\n \r\n \r\n2006 г. \r\nУмира Проф. Якоб Минцер - американски икономист, основател на съвременната икономика на труда. Той е дългогодишен професор по икономика и социални отношения в Колумбийския университет. \r\n \r\n \r\n1961 г. \r\nУмира Пърси Уилямс Бриджмън – американски физик, философ. Роден е на 21 април 1882 г. През 1946 г. получава Нобелова награда за изследвания в областта на експерименталната физика. В труда си \"Логика на съвременната физика\" (The Logic of Modern Physics. N. Y., 1927 г.) той лансира редица идеи, станали основа на операционализма. Ориентирайки се към начина, по който Айнщайн определя основни понятия на социалната теория за относителността, Бриджмън твърди, че значението на физичните понятия трябва да се определи чрез съвкупността от експериментални операции и главно чрез операциите за измерването. \r\n \r\n \r\n1917 г. \r\nУмира Адолф Байер – немски химик органик. Роден е на 31 октомври 1835 г. в Берлин. От 1872 г. е професор в Страсбургския, а от 1875 г. в Мюнхенския университет. Прави опити за изкуствен синтез на индиго, установява неговия строеж (1878 г. - 1883 г.). Изследва пироловите и пиридоновите основи на съединенията от групата на пикочната киселина. През 1885 г. се опитва да обясни относителната устойчивост на различни съединения на въглеводорода с циклична структура. Основните му трудове са в областта на синтеза на оцветителите и алицикличните съединения и по стереохимия. През 1888 г. въвежда понятието \"цис-транс-изомерия\". През 1905 г. получава Нобелова награда за химия. \r\n \r\n \r\n1915 г. \r\nУмира Паул Ерлих – германски лекар, бактериолог и биохимик. Роден е на 14 март 1854 г. Учи в университети в Бреслау (днес Вроцлав, Полша), Страсбург и Лайпциг. От 1890 г. е професор в Берлинския университет, като едновременно с това работи в Института \"Кох\". От 1896 г. е директор на Института в Щеглиц. През 1899 г. започва работа в Института за експериментална терапия в Франкфурт на Майн и от 1906 г. е негов директор (днес Институтът носи неговото име - \"Paul Ehrlich-Institut\"). Изследванията му са от различни области на биохимията, химията, експерименталната патология и терапията. Още като студент започва да изучава факторите, определящи разпределението на химическите вещества в организма. Като използва различни оцветители и методи за оцветяване, Паул Ерлих установява наличието на различни форми на левкоцити в кръвта, показва значението на костния мозък за образуването на гранулоцити, моноцити и установява ролята на линфоидните органи в образуването на линфоцити; деференцира определени форми на левкемията и създава двуалистичната теория за кръвообразуването; обяснява значението на метамофразията. Способства за развитието на хистологията на нервната система. Разработва метод за откриването на туберкулозния бацил чрез фоксин. За изследванията му в областта на имунологията заедно с И. И. Мечников получава Нобелова награда по физиология и медицина за 1908 г. Голям успех имат работите му по лечение на спирохетози (1907 г.) и особено на сифилиса у човека. През 1909 г. заедно с японски учен С. Хата създава препарата Салварсан. Изследванията на Паул Ерлих в тази област стават основа за развитието на химиотерапията. От 1901 г. Паул Ерлих отделя голямо внимание на проблемите на злокачествените тумори. В областта на химията предлага редица реакции с голямо теоретично и практическо значение, за което му е присъден медал \"Либих\" и званието почетен член на Немското химическо дружество. \r\n \r\n \r\n1914 г. \r\nУмира Пий Х (Джузепе Мелчиор Сарто) – светец, римски папа от 4 юли 1903 г. до 20 юли 1914 г. Роден е на 2 юни 1835 г. Завършва духовна семинария и дълги години е селски свещеник с особени ортодоксални възгледи. През 1884 г. става епископ, а през 1891 г. кардинал и патриарх на Венеция. Той е един от основателите на венецианската \"Банка на св. Марко\". През 1911 г. значително намалява църковните празници, а повечето от останалите пренася в неделни дни. Извършва реформа на курията, като намалява конгрегациите от 37 на 19. Пий Х е яростен противник на антиклерикалните действия на светската власт. По негово време е създаден Кодекс на каноническото право (1904 г. - 1917 г.), утвърден от наследника му Бенедикт ХV. Обявен от Ватикана за блажен през 1951 г. и канонизиран за светец през 1954 г. \r\n \r\n \r\n1882 г. \r\nУмира Фьодор Петрович Литке – руски мореплавател и географ, изследовател на Арктика, граф (от 1866 г.), адмирал (1855 г.), член-кореспондент (1829 г.), почетен член (1855 г.) и президент на Петербургската академия на науките (1864 г.), член-кореспондент на Парижката академия на науките и на редица чужди научни институти. Роден е на 28 септември 1797 г. в Петербург. Във флота е от 1813 г. През 1817 г. - 1819 г. участва в околосветското плаване на В. М. Головнин с кораба \"Камчатка\". През 1821 г. - 1824 г. е ръководител на експедицията, която изследва крайбрежието на Нова Земя, източна част на Баренцево и Бяло море. През 1826 г. - 1829 г. ръководи околосветската експедиция с кораба \"Сенявин\". Описва западното крайбрежие на Берингово море, островите Прибилов, Бонин и Каролинския архипелаг, като открива в него 12 острова. На Литке принадлежи идеята за първия записващ \"приливомер\" (1839 г.). Един от организаторите на Руското географско дружество и негов ръководител (1845 г. - 1850 г.; 1857 г. - 1872 г.). Той е командир и военен губернатор на Ревелското (Талинското), а след това на Кронщатското пристанище (1850 г. – 1857 г.). От 1855 г. е член на Държавен съвет. През 1873 г. Руското географско дружество учредява златна премия на името на Фьодор Литке. В негова чест са наречени нос, полуостров, планина и залив в Нова Земя, острови в архипелазите Земя на Франц Йосиф и Норденшелд, пролив между Камчатка и Карагинските острови и др. \r\n \r\n \r\n1872 г. \r\nУмира Димитрие Болинтиняну – румънски интелектуалец, публицист, поет и политик. Роден е през 1819 г. в Болинтино дин Вали, до Букурещ. Автор е на сбирки лирични стихове - \"Румънски мелодии\" (1858 г.), на патриотичните \"Легенди, или оригинални приказки в стихове\" (1858 г.) и др. Той е един от създателите на румънски роман (\"Маноил\", 1855 г.; \"Елена\", 1862 г.). Творчеството му е свързано с освободителното движение от средата на ХIХ в. \r\n \r\n \r\n1854 г. \r\nУмира Фридрих Вилхелм Йозеф Шелинг - германски философ, представител на немския класически идеализъм. \r\n \r\n \r\n За изготвянето на историческата справка на Агенция “Фокус” са използвани следните източници : \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.20", "title": "Денят 20 август в световната история"}
{"url": "http://www.focus-news.net/news/2019/08/20/2690875/po-pokana-na-vitsepremiera-ekaterina-zaharieva-za-parvi-pat-v-balgariya-pristiga-yordanski-vanshen-ministar.html", "text": "По покана на вицепремиера и министър на външните работи Екатерина Захариева за първи път в България пристига йордански външен министър. Това съобщиха от пресцентъра на  Министерството на външните работи . Айман Сафади, министър на външните работи на Хашемитското кралство Йордания, ще бъде на посещение у нас от днес до 21 август.    \r\nЕкатерина Захариева ще приеме министър Сафади в МВнР на 20 август 2019 г. за разговор на четири очи в 9.40 часа, а в 10.05 часа ще се състоят пленарни разговори между двете делегации.    \r\nВ 11.00 часа в зала „Договори“ на МВнР двамата министри ще подпишат споразумение за визово облекчение на притежателите на дипломатически и служебни паспорти.    \r\nЕкатерина Захариева и Айман Ал-Сафади ще дадат изявление в 11.20 часа.    \r\nЕкатерина Захариева беше на посещение по покана на Айман Сафади в Йордания през декември 2018 г. Двамата министри са се срещали и в рамките на различни международни форуми в последните месеци - на Европейския съюз и Лигата на арабските държави, на срещата за Близкия изток в Дъблин, в ООН.   \r\nЙордания е ключов партньор на България, на Европейския съюз и НАТО в региона на Близкия изток. Стокообменът между България и Йордания за първите 4 месеца на т.г. възлиза на 9.7 млн. долара като в сравнение със същия период на 2018 г. бележи ръст от повече от 21%. За 2018 г. двустранният стокообмен възлиза на стойност 25.2 млн. долара.", "date": "2019.08.20", "title": "По покана на вицепремиера Екатерина Захариева за първи път в България пристига йордански външен министър"}
{"url": "http://www.focus-news.net/news/2019/08/20/2690882/sofiyska-voda-vremenno-shte-prekasne-vodosnabdyavaneto-v-chast-ot-zhk-zapaden-park.html", "text": "„Софийска вода” временно ще прекъсне водоснабдяването в част от жк. „Западен парк“ на  Това съобщиха от пресцентъра на  дружеството . \r\nВъв връзка с подмяна на пожарен хидрант срещу бл. 22 в жк. „Западен парк“ се налага спиране на водоподаването от 10:00  до 16:00 часа на клиентите на „Софийска вода”, живеещи в: бл. 18, бл. 19, бл. 21, бл. 22, бл. 23, бл. 24, бл. 25, бл. 26, бл. 27, бл. 34, бл. 35, бл. 36 и ДГ № 130 ,,Приказка''. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред ДГ № 130 ,,Приказка''. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.20", "title": "„Софийска вода” временно ще прекъсне водоснабдяването в част от жк. „Западен парк“"}
{"url": "http://www.focus-news.net/news/2019/08/20/2690885/dobrich-v-obshtinskata-izbiratelna-komisiya-shte-se-provedat-konsultatsii-za-izborite-za-obshtinski-savetnitsi-i-kmetove.html", "text": "В Общинската избирателна комисия ще се проведат консултации за изборите за общински съветници и кметове, съобщиха от пресцентъра на  Община Добрич . \r\nВ изпълнение на изискванията на чл. 75, 76, 77, 80 и 81, § 1, т. 10 от ДР от Изборния кодекс и Решение № 600-МИ от 09.08.2019 г. на Централната избирателна комисия (ЦИК), Ви уведомявам за предстоящите консултации за състав на Общинската избирателна комисия в Община град Добрич за произвеждане на изборите за общински съветници и за кметове на 27 октомври 2019 г. В консултациите участват представители на парламентарно представените партии и коалиции в 44-то Народно събрание и на партии и коалиции, които имат избрани с техни кандидатски листи членове на Европейския парламент от Република България, но не са парламентарно представени. Консултациите са публични и в тях могат да участват и други партии и коалиции, които не са парламентарно представени. \r\nКонсултациите ще се проведат от 14.00 часа в сградата на Община град Добрич, гр. Добрич, ул. „България“ № 12, ІІ ет., Малка заседателна зала. \r\nНа консултациите представителите на партиите и коалициите от партии представят: \r\nа) писмено предложение за състав на ОИК, което съдържа имената на предложените лица, единен граждански номер, длъжност в комисията, образование, специалност и партията или коалицията, която ги предлага; \r\nб) заверено от партията копие на удостоверение за актуално правно състояние на партията, издадено не по-рано от 10.07.2019 г. (датата на насрочване на изборите), или заверено от представителя на коалицията копие от решение за образуване на коалицията, с което се удостоверяват пълномощията на лицата, представляващи съответната партия или коалиция; \r\nв) пълномощно от лицата, представляващи съответната партия или коалиция, в случаите, когато в консултациите участват упълномощени лица; \r\nг) копие от диплома за завършено висше образование или оригинал на уверение за завършено висше образование от съответното висше учебно заведение (в случай, че все още няма издадена диплома), удостоверение за правоспособност (в случай, че са юристи); \r\nд) предложение за резервни членове на партиите и коалициите, които да заместят предложените от тях лица в случаите по чл. 51, ал. 2 от ИК или когато член на комисията не участва в заседанията й повече от 10 дни; \r\nе) декларация за съгласие от всяко лице да бъде предложено за член на ОИК и че отговаря на изискванията на Изборния кодекс.(Приложение № 1 към Решение № 600-МИ от 09.08.2019 г.) \r\nИзискванията, които следва да се спазват в предложенията за състав на ОИК, са подробно изложени в Решение № 600-МИ от 09.08.2019 г. на ЦИК.", "date": "2019.08.20", "title": "Добрич: В Общинската избирателна комисия ще се проведат консултации за изборите за общински съветници и кметове"}
{"url": "http://www.focus-news.net/news/2019/08/20/2690883/new-europe-boris-dzhonsan-shte-provede-dvustranni-pregovori-za-brekzit-s-merkel-i-makron.html", "text": "Британският премиер Борис Джонсън ще проведе двустранни срещи с френския президент Еманюел Макрон и германския канцлер Ангела Меркел във вторник и сряда, а по-късно и президента на САЩ Доналд Тръмп, преди да се срещне с всички лидери от Г7 във Франция следващия уикенд, пише базираното в Брюксел издание  New Europe . \r\nОчаква се Джонсън да повтори, че Обединеното кралство ще напусне Европейския съюз на крайния срок 31 октомври, което оставя малко място за договаряне на нова сделка за изтегляне. Освен това той ще изясни, че Обединеното кралство няма намерение да проведе втори референдум за членство в ЕС. \r\nЕвропейската комисия многократно заявява, че сделката, сключена с бившия британски премиер Тереза Мей, не може да бъде предоговаряна, въпреки че три пъти е отхвърлена от парламента в Лондон. \r\nСпоред междуведомствен доклад, който изтече в Sunday Times, Обединеното кралство ще се сблъска с недостиг на храна, лекарства и гориво в случай на липса на сделка. Статията на „Таймс“ предполага, че до 85% от камионите, които използват главните прелези на канала „може да не са готови“ за френските митнически служби. \r\nДопълнително усложняват ситуацията група консерватори, либерали, лейбъристи, независими депутати, уелски и шотландски националисти, които вярват, че Брекзит без сделка ще предизвика икономическа криза, но засега групата не може да се споразумее за обща стратегия за спиране на „безреден Брекзит“. \r\nЛидерът на опозицията Джеръми Корбин иска да внесе вот на недоверие и да сформира алтернативно временно правителство, което ще поиска поредното забавяне на излизането на Великобритания за организиране на втори референдум. \r\nЛибералите и Зелените няма да приемат ръководството му във временно правителство на единството, въпреки че левичарските шотландски националисти не са свалили опцията от масата. \r\n \r\nПревод и редакция:", "date": "2019.08.20", "title": "New Europe: Борис Джонсън ще проведе двустранни преговори за Брекзит с Меркел и Макрон"}
{"url": "http://www.focus-news.net/news/2019/08/20/2690886/kyustendil-ogranicheno-e-dvizhenieto-po-tretoklasen-pat-smolichano-pelatikovo-za-tovarni-avtomobili-nad-35-tona.html", "text": "Движението по третокласен път – 6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Сигнализирано е с пътни знаци и е въведен обходен маршрут през Згурово – Неделкова Гращица – Невестино – Друмохар – Ваксево и обратно за срок до 30 септември. Ограничено е движението в двете посоки по автомагистрала „Струма“ в участъка п.в. Дупница – п.в. „Бобошево“ от км 59+195 до км 73+429 поради увреждането на конструкцията на мостово съоръжение при км 62 вследствие на възникнал пожара на 13 август. За преминаване е въведен обходен маршрут от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. Ремонтни дейности пък се извършват по второкласен път 62 Дупница – Клисура от км 42+263 до км 59+071. Там преминаването се осъществява в една лента на отделни участъци поради рехабилитация пътното платно до 17 септември. По същия път, но в района на град Дупница движението е в една лента при км 42+936 поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба до 17 септември. Освен това преминаването по третокласен път – 107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти до края на месец август. Движението по и по третокласен път-623 Бобов дол – Мало село в село Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба до 19 януари 2020 г. Трафикът по автомагистрала „Струма“ и главен път Е-79 е нормално натоварен. \r\n \r\nЛивия НИНОВА", "date": "2019.08.20", "title": "Кюстендил: Ограничено е движението по третокласен път  Смоличано – Пелатиково за  товарни автомобили над 3,5 тона"}
{"url": "http://www.focus-news.net/news/2019/08/20/2690887/varna-avtoritetniyat-nevrohirurg-dots-d-r-zafer-orkun-toktash-shte-provezhda-bezplatni-konsultatsii-v-grada.html", "text": "Поради големия интерес и множеството запитвания от пациенти от Варна и региона, авторитетният неврохирург доц. д-р Зафер Оркун Токташ ще гостува отново в морската столица на 6 - 7 септември 2019 г. Това съобщиха от пресцентъра на  „Медикъл Караджъ“ . Топ специалистът, известен и сред българските пациенти с успехите си при операции на гръбначния стълб и мозъчни тумори, ще даде безплатни консултации по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до най-съвременните методи в медицината. Доц. Токташ гостува във Варна и през юли тази година, когато посрещна десетки пациенти за второ мнение и консултация. \r\nДоц. Зафер Оркун Токташ е специализирал неврохирургия в Медицинския факултет на Мармарския Университет, където е продължил и докторантурата си. Автор е на редица научни материали в областта на гръбначно-мозъчните заболявания и е един от най-авторитетните специалисти в южната ни съседка за лечение на мозъчни и гръбначни тумори, дискови хернии на гръбначни и шийни прешлени, сколиоза и гръбначни деформации. През 2014 г. е участвал в научно-изследователски дейности в Харвардския университет. Към момента преподава в Медицинския факултет на Бахчешехирския университет и приема пациенти в болница „Медикъл Парк Гьозтепе“, където разполагат с Center of Excellence за лечение на сколиоза.  \r\nТехнологичните нововъведения в медицината доведоха до революционен напредък в областта на гръбначната хирургия през последните години. Например при дископатия, когато се налага хирургична намеса, до засегнатия участък се достига през кожен разрез от 1 – 1.5 см, като се работи със специален микроскоп за по-добра визуализация. Микрохирургичният метод е приложим както при един, така и при повече засегнати прешлени. Той е предпочитан от пациентите заради предимствата си, като например минимален белег след интервенцията, бързо възстановяване на тъканта, възможност за прохождане 6-8 часа след операцията и връщане към нормален живот след 15-20 дни възстановителен период. \r\nПациентите, които желаят да се възползват от възможността за безплатна консултация с доц. Зафер Оркун Токташ на 6-7 септември, трябва да се запишат предварително на тел. 0878 500 730, както и да предоставят медицинските документи, с които разполагат до момента.  \r\n Мисията на Здравен информационен център „Медикъл Караджъ“ е да подпомага пациенти от България при разрешаването на техния здравословен проблем, като ги свързва с водещи лечебни заведения по целия свят, включително в Турция, Германия, Испания, Австрия, Израел, Чехия, САЩ, Гърция и др. Благодарение на изградените партньорски взаимоотношения с клиники в цял свят и на натрупания опит, „Медикъл Караджъ“ може да предостави възможности за второ медицинско мнение, диагностика и лечение за всяка диагноза. Здравно-информационният център съдейства във всеки етап от лечението – както за комуникацията с клиниките, така и за организацията около пътуването, като услугите са напълно безплатни за пациента.", "date": "2019.08.20", "title": "Варна: Авторитетният неврохирург доц. д-р Зафер Оркун Токташ ще провежда безплатни консултации в града"}
{"url": "http://www.focus-news.net/news/2019/08/20/2690884/denyat-20-avgust-v-balgarskata-istoriya.html", "text": "През 917 г. е битката при Ахелой, в която войската на цар Симеон І нанасят тежко поражение на византийската армия. В битката при река Ахелой е унищожена по-голямата част от византийската войска, участвала в похода срещу България. Историкът Лъв Дякон, който към края на Х в. посещава мястото на сражението, пише: “И сега още могат да се видят купищата кости при Анхиало, гдето тогава позорно била посечена бягащата войска на ромеите”. Победата на българските войски над византийците изиграва важна роля за засилване на международния престиж на българската държава.  \r\nПрез 1903 година, като продължение на въоръжените действия в Македония и Одринско за освобождение, се провежда конгрес на Серски революционен окръг в Пирин с председател Димитър Стефанов. Взето е решение за \"перманентна революция\" - засилени четнически действия.  \r\nНавършват се 122 години от съставянето на правителството на Народнолибералната партия на Стефан Стамболов (1887 година), управлявало до 19 май 1894 година. Гръцкият композитор Микис Теодоракис, автор на музиката към “Зорба Гъркът”, получава орден “Свети свети Кирил и Методий” за творчески постижения (1980 г.). На 20 август са родени: художникът Никола Петров, писателят Константин Константинов, оперният певец Георги Иванов Генов. На 20 август умира художникът Антон Митов. \r\n \r\n \r\n2006 г. \r\nНационалната инициатива \"Първанов – президент\" за издигането на сегашния държавен глава за втори мандат е подкрепена от 172 български кмета. Местната власт подкрепя Георги Първанов, тъй като той е президентът, който разбира проблемите на местното самоуправление, смятат кметовете. \r\nСред кметовете, подкрепили президента Георги Първанов за втори мандат, се открояват: Александър Краваров - кмет на Банско, издигнат от ВМРО, независимите кметове на Сандански - Андон Тотев, на Струмяни - Валентин Чиликов, на Кресна – Валентин Стоичков, на Благоевград - Лазар Причкапов, на Радомир - Златко Георгиев, на Стара Загора – Евгений Желев, на Каварна - Цонко Цонев, на Силистра – Иво Андонов. \r\nПодкрепа за кандидатурата на Първанов изразяват и кметовете на Ловеч - Минчо Казанджиев, на Габрово - Богомил Белчев, на Русе - Божидар Йотов, на Търговище - Красимир Мирев, на Разград - Денчо Бояджиев, на Варна - Кирил Йорданов, на Бургас - Йоан Костадинов и на Свиленград - Георги Манолов и други. \r\n \r\n \r\n1980 г. \r\nВ Евксиноград, Тодор Живков връчва орден \"Кирил и Методий\" - I степен на гръцкия композитор Микис Теодоракис за неговите творчески постижения. \r\nМикис Теодоракис е роден на 29 юли 1925 г. Участва в Съпротивата. През 1950 г. завършва Атинската консерватория, след което специализира в Парижката консерватория (1953-1959 г.). В периода 1964-1967 г. е депутат в гръцкия парламент от листата на ГКП, а през 80-те години от листата на “Нова демокрация”. По време на военната диктатура е затворен в концлагер. През 1970 г. е освободен. До 1974 г. живее във Франция. Теодоракис е автор на музиката за: “Кварталът на мечтателите” (1961 г.), “Любовниците от Теруел” (1962 г.), “Зорба Гърка” (1964 г.), “Хайка” (1965 г.), “Денят, когато рибите изплуваха” (1967 г.), “Z” (1969 г.), “Троянките” (1971 г.), “Обсадно положение” (1973 г.), “Сутиеска” (1973 г.), “Серпико” (1973 г.), “Ифигения” (1977 г.), “Всеобща песен” (1983 г.). Известни негови музикални творби са: Първа, Втора и Трета симфонии; Първа и Втора сонати; “Едип цар”, “Антигона”, “Песен за мъртвия брат” и др. През 60-те години композира и модернизира гръцките народни песни, станали популярни в цял свят. Композира музика по поезията на П. Неруда - цикъла кантати “Канто хенерал” (1973 г.). През 1986-1987 г. излиза автобиографичната му книга “Пътищата на Архангела”. \r\n \r\n \r\n1976 г. \r\nВ Москва е открита художествена изложба \"Българска живопис IX-XIX в.\" \r\n \r\n \r\n1953 г. \r\nБългария отправя нота до югославското дипломатическо представителство в София с предложение за нормализиране на дипломатическите отношения. През есента на същата година са разменени посланици и на печата се дават указания за въздържан тон. Тази линия е продиктувана от Москва по време на посещението на Вълко Червенков там в началото на юли същата година. \r\n \r\n \r\n1931 г. \r\nОткрито е XXIII ОНС с председател Стефан Стефанов (демократ), председател на Съюза на българските индустриалци. От 15 октомври 1931 г. председател е Александър Малинов (демократ). \r\nСтефан Стефанов е роден в Сливен. Завършва право и държавни стопански науки в Берлин. Той е дългогодишен народен представител (1901–1931 г.) и председател на ХХIII ОНС (август–октомври 1931 г.). Участва активно в държавния и стопанския живот на страната. В периода 1915–1918 г. е поддиректор и директор на Дирекцията за стопански грижи и обществена предвидливост. От 1926 г. е член на индустриалния съвет при Министерството на търговията, промишлеността и труда и председател на Управителния съвет на Съюза на индустриалците. След 1921 г. е председател или член на управителните съвети на различни промишлени предприятия. По време на управлението на Народния блок (1931–1934 г.) е министър на финансите. През 1945 г. по решение на Народния съд част от неговите акции са конфискувани. \r\n \r\n \r\n1903 г. \r\nПровежда се конгрес на Серски революционен окръг в Пирин с председател Димитър Стефанов. Взето е решение за \"перманентна революция\" - засилени четнически действия. \r\n \r\n \r\n1892 г. \r\n Пловдив се провежда II конгрес на БСДП, на който партията окончателно се разцепва на БСДП начело с Димитър Благоев и БСДС начело с Янко Сакъзов, които провеждат успоредни конгреси. \r\n \r\n \r\n1887 г. \r\nСъставено е правителство начело със Стефан Стамболов. \r\nНепосредствено след възкачването си на трона, княз Фердинанд I възлага на Стефан Стамболов да образува ново правителство. В него влизат тримата регенти и трима министри от предишния кабинет. \r\n \r\n \r\n1876 г. \r\nРъководството на БЦБО изпраща писмо до Петербургския славянски комитет, с което го уведомява, че е взето решение “да се употребят всички възможни усилия, за да се сгрупират всички български доброволци (в сръбско-турската война през 1876 г.) под едно знаме, като се възложи организацията им на полк. Александър Милорадович.” БЦБО се обръща към Петербургския комитет и “с най-покорна молба да ни снабди с някакви средства, за да започнем по-скоро действията и да се помъчим да организираме българските отряди.” \r\nБългарско централно благотворително общество (БЦБО) е създадено през юли 1876 г. , явявайки се пряк наследник на БРЦК. В БЦБО участват дейци с различни политически убеждения - Владимир Йонин, Кириак Цанков, Петър Енчев, Олимп Панов, Стефан Стамболов и др.  \r\n \r\n \r\n1874 г. \r\nВ Букурещ започва Общо събрание на БРЦК. В заседанията участват 9 души от Румъния, 3-ма от България и 1 от Чехия. Избран е временен ЦК в състав: Любен Каравелов, Кириак Цанков, Олимпи Панов, Тодор Пеев, Христо Ботев. \r\n \r\n \r\n1867 г. \r\nНа русенското пристанище загиват Никола Х. Кръстев (Войводов) и Цвятко Павлович. Двамата воеводи пътуват с австрийския параход \"Германия\" от Галац за Радуевац, откъдето трябва да навлязат с чета в българските земи. По разпореждане на дунавския валия Мидхат паша турски заптиета нахлуват на кораба, за да арестуват Никола Войводов и Цвятко Павлович. При отказа им да се предадат доброволно, те са убити. \r\n \r\n \r\n1829 г. \r\nПо време на Руско-турската война (1828-1829 г.) руски части влизат в Одрин. За първи път градът е превзет от руската армия. Това предизвиква паника в столицата на Османската империя и подтиква султана към търсене на възможности за подписване на примирие с Русия. \r\nВойната е предизвикана от изострянето на Източния въпрос заради националноосвободителното движение в Гърция. Тя е обявена през декември 1827 г. от турския султан, който отменя всички предишни руско-турски договори и провъзгласява \"свещена война против Русия\". Военните действия започват през април 1828 г. Втора руска армия (около 95 000 срещу 125 000 турци) форсира Дунав, преминава Добруджа и обсажда Шумен, Варна и Силистра. В края на септември руски войски превземат Варна. На кавказкия фронт Русия има по-големи успехи - Кавказкият корпус успява да превземе турските крепости Карс, Анапа, Поти и др. В началото на 1829 г. започва второто настъпление на руската армия на Балканския полуостров. През юни тя превзема Силистра, преминава Стара планина, окупира Тракия и превзема Одрин. Войната завършва с Одринския мирен договор, който потвърждава руските права в устието на Дунав и по черноморското крайбрежие на Кавказ (без Батуми). Гърция получава самостоятелност, но е задължена да плаща данък на султана (през 1830 г. тя е освободена от данъка и е обявена за независима държава). Договорът потвърждава и разширява автономията на Молдова, Влашко и Сърбия. \r\n \r\n \r\n917 г. \r\nБългарските войски предвождани от цар Симеон I нанасят тежко поражение на Византия в битката при река Ахелой. \r\n \r\n \r\n На тази дата са родени: \r\n1923 г. \r\nРоден е Георги Иванов Генов - български оперен певец (баритон). През 1942 г. - 1946 г. работи в театър \"Одеон\" и е солист на Държавния радиохор (днес Българска хорова капела \"Св. Обретенов\"). От 1947 г. е в Националния академичен театър за опера и балет (дебютира в ролята на княз Игор от едноименната опера на А. П. Бородин). По-известни роли: Папагено (\"Вълшебната флейта\" от Моцарт), Маркиз Поза (\"Дон Карлос\" от Верди), Валентин (\"Фауст\" от Гуно), Осман бей (\"Луд гидия\" от П. Хаджиев) и др. \r\n \r\n \r\n1902 г. \r\nРоден е Александър Такев Гиргинов - български писател, автор на разкази, повести, романи, драми. През 1926 г. заминава за Франция. В Париж работи и следва журналистика и театрално изкуство. През 1928 г. постъпва като актьор в театър \"П. К. Стойчев\" в София, а след това в театър \"Одеон\". Работи като уредник на вестник \"Литературен глас\". След Отечествената война, в която взема участие, е драматург и режисьор в театрите в Плевен, Перник, Пловдив, София. Умира на 17 юли 1985 г. \r\n \r\n \r\n1891 г. \r\nРоден е Данаил Дечев - български художник. Завършва средно професионално текстилно училище в Сливен. Запознава се с изкуството на някои европейски галерии и музеи. Работи с маслени бои предимно в областта на пейзажа. Отделя особено внимание на връзката между природата и човека. Създава тематични цикли - Тракийски, Карловски, Морски, Софийски. Умира на 5 август 1962 г. в София. По-известни творби: \"Пейзаж пролет\" (ок. 1936 г.), \"Пролетна градина\" (1938 г. и 1958 г.), \"Пейзаж из Асеновград\" (1938 г.), \"Тракийски пейзаж\" (ок. 1938 г. - 1940 г., и 1952 г.), \"Пред портите на Бачковския манастир\" (ок. 1941 г.), \"Карловски пазар\" (1941 г.), \"Къща от Созопол\" (1946 г.), \"Пловдив\" (1951 г.), \"Пейзаж от Лудогорието\" (1953 г.), \"Пролет в Княжево\" (1956 г.), \"Копривщица\" (1958 г.), \"Старият орех\" (1959 г.), \"Пейзаж от Балчик\" (1959) г. и др.) \r\n \r\n \r\n1890 г. \r\nРоден е Константин Илиев Константинов - български писател. През 1906 г. следва във Физико-математическия факултет на СУ “Св. Климент Охридски”. През 1911 г. завършва Правния факултет. Стажува в Софийския окръжен съд, съдия е във Врачанския окръжен съд (1914 г.), след което е повишен в мирови съдия в Цариброд. След войните работи като съдия и адвокат в София. Председател е на секция “Литература” в Камарата за наука и изкуство (1945 г. - 1947 г.). В периода 1945 г. - 1946 г. е председател на СБП. Председател е още и на Института за преводна литература при Министерството на информацията. Печата за пръв път през 1907 г. в сп. “Българан”. Заедно с Д. Дебелянов и Д. Подвързачов издава сп. “Звено” (1914 г.). Автор е на разкази, очерци, литературни есета, спомени, пътеписи, произведения за деца, роман. Негови са съчиненията “Към близкия” (1920 г.), “Любов” (1925 г.), “По земята” (1930 г.), “Кръв” (1933 г.), “Сърцето в картонената кутия” (1933 г., в съавтор със Св. Минков), “Трета класа” (1936 г.), “Ден по ден” (1938 г.), “Седем часа заранта” (1940 г.), “Път през годините” (спомени в 3 тома, 1959 г. - 1966 г.), “Върхове” (есета, 1967 г.), “Празници” (1969 г.), “Медената питка” (1976 г.), “Пътуване към върховете” (1976 г.), “Надлъж и нашир” (1987 г.), “Малкият коминочистач” (1989 г.). Умира на 3 януари 1970 г. \r\n \r\n \r\n1881 г. \r\nРоден е Никола Петров - български художник пейзажист. Учи живопис в София при Я. Вешин и Ив. Мърквичка. Негови са произведенията: \"Пожъната нива\", \"Зъберът\", \"Речица из камъняк\", \"Чепеларе\", \"Стадо след дъжд\", \"Църквата Св. София\", \"Симфония\", \"Ерма при Трън\", \"Лъвовият мост\", \"Лъджене\" (последна негова творба). Илюстрира \"Островът на блажените\" от П. Славейков. Умира на 10 декември 1916 г. София. \r\n \r\n \r\n На тази дата умират: \r\n1976 г. \r\nУмира Мита Ганева Стойчева - българска народна певица, представителка на северняшката школа в народно-песенното творчество. Родена е 22 март 1909 г. Първата си награда за изпълнение на народна песен печели на събора в Търново през 1939 г. Записва 90 песни във фирмата за грамофонни плочи “Микрофон” (1940 г. - 1942 г.). През 1942 г. - 1943 г. пее в Радио София, а от 1946 г. е редовна сътрудничка на БНР. Има много радиоконцерти с Б. Машалов и Цв. Благоев. През 1954 г. създава групата “Наша песен”. В репертоара й влизат хайдушки, любовни, исторически, любовно-битови песни. Част от текстовете на песните й са събрани в сборник “Гукнали сиви гълъби” (1953 г.). По-известни песни: “Авлига пее в градина”, “Снощи се върна юзбаши”, “Заправи Богдан калето”, “Диляна мома хубава” и др. \r\n \r\n \r\n1972 г. \r\nУмира Александър Георгиев Вазов - български кинорежисьор и сценарист, един от създателите на българския игрален филм. Роден е на 26 ноември 1900 г. Творчеството му в областта на киното започва от 1922 г. в Берлин, а след това продължава в Италия, Швейцария и България. Завършва кинорежисура в Мюнхен. Дълги години работи в областта на научнопопулярното кино - началото е поставено през 1929 г. с \"В царството на розите\". След 9 септември 1944 г. се насочва изцяло към него - \"Бактериофаги\", \"Имунизацията на децата\", \"Нутрията\", \"Полезни и вредни\", \"Конят - боен другар на войника\", \"Етеричните масла\", \"Владимир Димитров-Майстора\" (1955 г.), \"Български тютюн\" (1957 г.), \"Родно море\" (1962 г.). Той е един от основателите на Съюза на български филмови дейци (1934 г.), чийто председател е до 1953 г. Опира се на литературната класика - \"Грамада\" (1936 г.), и на фолклорните мотиви - \"Настрадин Ходжа и Хитър Петър\" (1939 г.). \r\n \r\n \r\n1930 г. \r\nУмира Антон Стефанов Митов - български художник, професор по история на изкуството, дописен член на БАН (1918 г.), член-кореспондент на Дружеството на италианските художници (1910 г.). Роден е на 1 април 1862 г. в Стара Загора. Завършва Флорентинската академия (ученик на Чиерамфи). Професор е в Рисувалното училище в София (той е един от неговите основатели). Редактира (заедно с И. Мърквичка) сп. “Изкуство”, илюстрира “Под игото”, “Утро в Банкя”, “Нова земя”. Негови картини: “Цар Фердинанд в старобългарско облекло”, “Св. Климент”, “Златари”, “Пловдивска джамия”, “Вършитба в Пловдив”, “Селянки в София” и др. Автор е на първия български труд по история на изкуството “Ръководство по всеобща история на изкуствата”. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.20", "title": "Денят 20 август в българската история"}
{"url": "http://www.focus-news.net/news/2019/08/20/2690888/viktor-orban-evropa-vinagi-e-bila-edinna.html", "text": "Унгарският премиер заяви в понеделник, че дори във времената, когато континентът е бил разделен, „ние знаехме, че винаги е имало една Европа“ по време на икуменическа служба по повод 30-тата годишнина от Паневропейския пикник, ключово събитие при падането на комунизма през 1989 година, пише електронното издание  Hungary Today . \r\n„Ние вярвахме в това (обединението на Европа) и то се случи. Обедини се отново заради нашата вяра“, заяви унгарският лидер на службата, проведена в западния град Сопрон, където присъства и германският канцлер Ангела Меркел, както и външният министър на Унгария Петер Сиярто и други сановници. \r\nОрбан каза, че „ако продължим да вярваме в това“, единството на Изтока и Запада ще бъде запазено, а Европа ще остане проспериращ дом за европейците. \r\nОрбан каза, че Сопрон има „специално място в сърцата на унгарците“, тъй като градът е останал в Унгария чрез референдум, когато страната губи големи територии след Първата световна война. Хората от Сопрон, „и нашите източногермански приятели“, пробиха оградата, отделяща Унгария от свободния свят преди тридесет години, каза той. \r\nУнгария винаги е подкрепяла обединението на Германия като стъпало за двете страни към НАТО и ЕС, каза Орбан. \r\nМинистър-председателят припомни, че 20 август е Денят на Светия крал Стефан (Ищван), първият крал на Унгария, който въвежда унгарците в християнството, получава корона от Рим и взема жена от Бавария, което определя страната оттогава насам. \r\nОрбан посочи, че присъствието на Меркел е голяма чест и отбеляза, че унгарците уважават силно канцлера, която оглавява най-голямата и най-силната европейска страна от 14 години. Освен това тя е работила за осигуряване на сътрудничество между европейските нации и обединението на Европа, каза той. Тъй като Европа се състои от свободни и независими нации, европейското единство „никога не е завършено“: трябва да се пресъздава отново и отново, обясни унгарският лидер. \r\nВ Унгария „ние сваляме шапки пред трудолюбивите и успешни жени“, добави Орбан, като пожела на Меркел още успехи и уважение за нейната държава и европа. \r\nПо време на службата, в своята проповед епископ Петер Ердьо заяви, че падането на Желязната завеса и Берлинската стена са довели ера, в която европейските народи могат да се срещнат свободно, независимо от идеологическите различия. Това също е донесло по-голяма свобода на религията и възможност за хората да се опознаят по-добре, добави той. \r\nПроведеният на 19 август 1989 г. на австрийско-унгарската граница близо до Сопрон, Паневропейският пикник е демонстрация на мирно съвместно съществуване между Австрия и Унгария. Граничният преход беше отворен за три часа, което позволи на близо 1000 източногерманци да избягат на Запад. Пикникът беше едно от събитията, допринесли за отварянето на границите и обединението на Германия. \r\n \r\nПревод и редакция:", "date": "2019.08.20", "title": "Виктор Орбан: Европа „винаги е била единна“"}
{"url": "http://www.focus-news.net/news/2019/08/20/2690889/preskonferentsiya-na-pp-abv-shte-se-provede-dnes.html", "text": "Пресконференция на ПП АБВ ще се проведе днес. Това съобщиха от пресцентъра на  партията . Събитието ще се проведе от 12:00 часа в централата на ПП АБВ на улица „Врабча“ 23.   \r\n Тема: \r\n- Готовност на ПП АБВ за участие в изборите за местни органи на самоуправление;  \r\n- Анализ на законодателния хаос в приключилата сесия на 44 Народно събрание; \r\n- Оценка на проекта АЕЦ \"Белене\" (след края на срока за подаване на заявления за инвеститорски интерес). \r\n Участници: \r\n - Румен Петков – председател на ПП АБВ; \r\n - Владимир Маринов – зам.-председател на ПП АБВ.", "date": "2019.08.20", "title": "Пресконференция на ПП АБВ ще се проведе днес"}
{"url": "http://www.focus-news.net/news/2019/08/20/2690890/nimh-ekstremalen-indeks-za-pozharoopasnost-e-v-sila-na-mesta-v-osem-oblasti-na-stranata.html", "text": "Екстремален индекс за пожароопасност е в сила на места в осем области на страната. Това сочи справка на сайта на  Националния институт по метеорология и хидрология  (НИМХ). Индексът обхваща територии от областите Монтана, Плевен, Враца, Велико Търново, Русе, Добрич, Ловеч и Пазарджик . Екстремалният индекс означава, че са възможни бързо разпространяващи се много силни пожари с въвличане на дървесните корони. В 18 области от страната има много голям индекс за пожароопасност. Индексът включва територии от областите Видин, Монтана, Враца, Плевен, Ловеч, Велико Търново, Добрич, Варна, Бургас, Пловдив, Кюстендил Перник, Русе, Хасково и София град и област. Този индекс означава, че са възможни много силни пожари с частично или пълно въвличане на дървесните корони.", "date": "2019.08.20", "title": "НИМХ: Екстремален индекс за пожароопасност е в сила на места  в осем области на страната"}
{"url": "http://www.focus-news.net/news/2019/08/20/2690891/sport-barselona-zagubi-dembele-za-pet-sedmitsi.html", "text": "Новият сезон в Примера дивисион за френското крило на Барселона Усман Дембеле започна както отминалия - с контузия. Футболистът е с травма в лявото бедро след мача с Атлетик в Билбао от първия кръг, загубен с 0:1. Добрата новина е, че за разлика отпреди година, този път отсъствието на Дембеле ще е по-кратко - пет седмици. Информацията беше разпространена официално от клуба. През миналия сезон Дембеле отново се контузи в първия кръг и отсъства няколко месеца от терена.", "date": "2019.08.20", "title": "Спорт: Барселона загуби Дембеле за пет седмици"}
{"url": "http://www.focus-news.net/news/2019/08/20/2690881/tass-makron-vyarva-v-evropa-ot-lisabon-do-vladivostok-i-evropeyskoto-badeshte-na-rusiya.html", "text": "Президентът на Франция Еманюел Макрон изрази увереност в европейското бъдеще на Русия чрез съобщение в „Туитър“, дошло часове след срещата му с руския лидер Владимир Путин във форт Брегансон на средиземноморското крайбрежие, предава  ТАСС . \r\n„Убеден съм, че бъдещето на Русия е свързано изцяло с Европа. Ние вярваме в Европа, която се простира от Лисабон до Владивосток“, написа той. \r\nФренският държавен глава разкри още, че сред засегнатите теми в хода на преговорите с Путин е била ситуацията около пожарите в Сибир и размразяването на вечния мраз в този регион. „Русия се сблъска директно с разрушителните последствия от изменението на климата. Радвам се на решението й да ратифицира Парижкото споразумение за климата. Това е силен символичен жест, ние трябва да вървим по този път“, отбеляза Макрон. \r\nОбщо преговорите между президентите на Русия и Франция продължиха повече от 2,5 часа. Официално не бяха планирани изявления пред пресата след срещата. \r\nПреди началото на преговорите във Форт Брегансон, лятната резиденция на френските президенти, Макрон посрещна топло руския си колега, като заяви, че е „изключително доволен, че има възможност да разговаря“ с него. \"Благодаря ви за тази визита в Брегансон, скъпи Владимир, че намерихте време за това пътуване“, каза той. \r\n \r\nПревод и редакция:", "date": "2019.08.20", "title": "ТАСС: Макрон вярва в Европа от Лисабон до Владивосток и европейското бъдеще на Русия"}
{"url": "http://www.focus-news.net/news/2019/08/20/2690895/dobrich-informatsionna-sreshta-po-operativna-programa-okolna-sreda-shte-se-provede-v-shabla.html", "text": "Информационна среща по Оперативна програма „Околна среда“ 2014-2020 г.  ще се проведе в Шабла, предаде кореспондент на  Радио „Фокус” – Варна . От 11.00 часа в залата на Зеления образователен център в град Шабла Областният информационен център – Добрич ще проведе информационна среща, на която са поканени представители на общини, неправителствени организации, научни институти, граждани и медии. Екипът на центъра ще представи процедурата за предоставяне на безвъзмездна финансова помощ чрез подбор на проектни предложения № BG16M1OP002-3 .016 „Изпълнение на демонстрационни проекти в областта на управлението на отпадъците“ по Оперативна програма „Околна среда“ 2014 - 2020 г. Целта на процедурата е подобряване на природозащитното състояние на видове защитени птици, чрез изпълнение на мерки от четири действащи към момента планове за управление на защитени зони и осем плана за действие за видове. Мерките, които ще се финансират покриват извършването на специфични приоритетни консервационни дейности по подобряване на местообитанията и хранителната база, поддържане на растителността в гнездовите и други значими за вида места, поддържане на оптимален воден режим в ключови местообитания, подхранване и др. Допустими бенефициенти по процедурата са юридически лица с нестопанска цел, общини, научни институции и структури/звена в Министерство на околната среда и водите и Министерство на земеделието, храните и горите. Общият размер на безвъзмездна финансова помощ за всички одобрени проектни предложения е до 9 141 202 лв. Присъстващите ще бъдат запознати с основните моменти от насоките за кандидатстване. Участието в събитието е безплатно. \r\nЖулиета НИКОЛОВА", "date": "2019.08.20", "title": "Добрич: Информационна среща по Оперативна програма „Околна среда“ ще се проведе в Шабла"}
{"url": "http://www.focus-news.net/news/2019/08/20/2690892/blagoevgrad-normalno-natovaren-e-trafikat-po-osnovnite-patni-napravleniya-v-oblastta.html", "text": "Нормално натоварен е трафикът по основните пътни направления в Област Благоевград. Това съобщиха за  Радио „Фокус“ – Пирин  от Областно пътно управление – Благоевград. Няма данни за образували се задръствания или колони от автомобили по автомагистрала „Струма“, главен път Е-79 и второкласен път – 19 Симитли – Гоце Делчев. През изминалата нощ обстановката по пътищата в региона е била спокойна и няма регистрирани тежки пътни инциденти. По първокласната, второкласната и третокласната пътна мрежа не се извършват ремонтни дейности, няма и въведени ограничения за движението. Повишена опасност от падащи камъни има в Кресненското дефиле и в района на проходите Предел и Папаз Чаир. \r\nЛивия НИНОВА", "date": "2019.08.20", "title": "Благоевград: Нормално натоварен е трафикът по основните пътни направления в областта"}
{"url": "http://www.focus-news.net/news/2019/08/20/2690896/burgas-dvizhenieto-v-uchastaka-devetak-vetren-ot-km-308-do-km-359-v-dvete-posoki-tryabva-da-se-osashtestvyava-s-povisheno-vnimanie.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Условията за шофиране са добри – видимостта е отлична, няма затворени пътни участъци. До 2 септември движението в участъка Деветак – Ветрен от км 308+107 до км 359+000 в двете посоки трябва да се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. \r\nИнтензивен е трафикът по входно-изходните пътни артерии на град Бургас – по пътя Бургас –  „Сарафово“ в района на Летище Бургас, по пътната отсечка Бургас – автомагистрала „Тракия“, както и по пътя Бургас – ж.к. „Меден рудник“. В централната градска част трафикът също е интензивен. Струпване на автомобили се наблюдава в районите на някои от възловите къстовища – между булевардите „Сан Стефано“ и „Демокрация“, между улиците „Спортна“ и „Индустриална“, както и между улиците „Булаир“ и „Константин Фотинов“. \r\nМария ПОПЧЕВА", "date": "2019.08.20", "title": "Бургас: Движението в участъка Деветак – Ветрен от км 308 до км 359 в двете посоки трябва да се осъществява с повишено внимание"}
{"url": "http://www.focus-news.net/news/2019/08/20/2690894/burgas-s-praznichno-shestvie-v-pomorie-shte-badat-otbelyazani-1102-godini-ot-prochutata-bitka-kray-porechieto-na-reka-aheloy.html", "text": "Навършват се 1102 години от прочутата битка край поречието на река Ахелой. Това съобщиха от пресцентъра на  Община Поморие . Триумфът на Цар Симеон I над византийския главнокомандващ Лъв Фока и до днес е определян като едно от най-грандиозните сражения в европейското Средновековие. Българският владетел взема лично участие в боевете, начело на тежката конница. Изтласкана към морето, византийската войска е обкръжена и унищожена почти изцяло. Любопитен факт е, че именно преди Ахелойската битка за първи път в българската история се отслужва водосвет на бойните знамена по инициатива на Цар Симеон I. Честването на паметната годишнина в Ахелой ще започне в 19.00 часа, като от сградата на местното читалище „Светлина 1934” ще тръгне празнично шествие. Под съпровода на общинската духова музика, шествието ще продължи до градския парк, където ще бъдат поднесени венци и цветя пред паметника на Цар Симеон Велики. По традиция пред монумента ще бъде отслужена панихида в памет на загиналите войни. В 20.00 часа програмата ще продължи на откритата сцена в парка с концерт на участници във фестивала „Радост на морския бряг”. Община Поморие, кметство Ахелой и НЧ „Светлина 1934” Ахелой Ви канят на честването.", "date": "2019.08.20", "title": "Бургас: С празнично шествие в Поморие ще бъдат отбелязани 1102 години от прочутата битка край поречието на река Ахелой"}
{"url": "http://www.focus-news.net/news/2019/08/20/2690897/blagoevgrad-v-obshtinata-shte-se-provede-zaklyuchitelna-preskonferentsiya-po-proekta-sotsialna-infrastruktura-za-uslugi-za-detsa.html", "text": "В Общината ще се проведе заключителна пресконференция и официална церемония „Откриване“ по проект „Социална инфраструктура за услуги за деца“. Това съобщиха от пресцентъра на  Община Благоевград . Пресконференцията започва в 11.30 часа в зала 101 на Община Благоевград, а откриването ще се състои в 12.30 часа на улица „Братя Миладинови“ 23. Проектът е по процедура за безвъзмездна финансова помощ BG16RFOP001-5.001 „Подкрепа за деинституционализация на грижите за деца“, Приоритетна ос 5 „Регионална социална инфраструктура“, Оперативна програма „Региони в растеж“ 2014-2020 г.", "date": "2019.08.20", "title": "Благоевград: В Общината ще се проведе заключителна пресконференция по проекта „Социална инфраструктура за услуги за деца“"}
{"url": "http://www.focus-news.net/news/2019/08/20/2690898/pleven-zasedaniyata-na-oblastnata-epizootichna-komisiya-shte-se-provezhdat-vseki-vtornik.html", "text": "Заседанията на областната епизоотична комисия ще се провеждат вече всеки вторник от 15.00 часа в зала ,,Плевен''. Това съобщиха от  пресцентъра на Областната администрация . Днес ще се състои в 15.00 часа в зала ,,Плевен\" с актуална информация във връзка с епизоотичната обстановка по африканската чума по свинете.", "date": "2019.08.20", "title": "Плевен: Заседанията на Областната епизоотична комисия ще се провеждат всеки вторник"}
{"url": "http://www.focus-news.net/news/2019/08/20/2690893/dobrich-prodalzhava-remontat-na-chast-ot-patya-dobrich-s-balik.html", "text": "До 30 август продължава ремонт на част от пътя Добрич – с. Балик, предаде кореспондентът на  Радио „Фокус” – Варна . Движението по третокласния път се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Няма въведени промени в движението на автомобили в областта по републиканската пътна мрежа. В Добрич времето е слънчево и ясно, духа слаб вятър, температурата на въздуха е около 17 градуса.  \r\nЖулиета НИКОЛОВА", "date": "2019.08.20", "title": "Добрич: Продължава ремонтът на част от пътя Добрич – с. Балик"}
{"url": "http://www.focus-news.net/news/2019/08/20/2690876/prezidentat-na-albaniya-tirana-ne-mozhe-da-uchastva-v-dialoga-belgrad-prishtina.html", "text": "Президентът на Албания Илир Мета подчерта, че Тирана не може да бъде част от диалога Белград-Прищина, предава излъчващият на албански скопски телевизионен канал  „Алсат-М“ . \r\nВ интервю пред телевизия РТВ-21 държавният глава посочи, че преговорите между Сърбия и Косово трябва да завършат по най-добрия начин за двете страни и целия регион. \r\n„Албания не може да бъде част от диалога между Косово и Сърбия, защото всякаква намеса от Албания в този диалог, или определени теми от диалога, на практика ще представляват нарушение на независимостта и легитимността“, обясни Мета. \r\nПо думите на албанския президент, ролята на Тирана е да помогне да бъдат подтикнати косовските институции и политически фактори да си сътрудничат по-тясно, за да постигнат консенсус по ключовите теми, което, от своя страна, би допринесло за финализацията на диалога и взаимно признаване. \r\n \r\nПревод и редакция:", "date": "2019.08.20", "title": "Президентът на Албания: Тирана не може да участва в диалога Белград-Прищина"}
{"url": "http://www.focus-news.net/news/2019/08/20/2690878/ria-novosti-siriyskata-armiya-preryaza-patya-za-snabdyavane-na-teroristite-v-idlib.html", "text": "Сирийската армия е прерязала снабдителните маршрути на терористите от групировката „Джебхат ан-Нусра“ южно от провинция Идлиб, като е установила контрол над пътя към град Хан Шейхун, съобщи пред  РИА Новости  военен източник. \r\nПо неговите думи, в момента военните са заели позиции по северните покрайнини на Хан Шейхун. \r\nПо рано бе съобщено, че правителствената войска е блокирала терористите в града. \r\n \r\nНаскоро в Нурсултан (Астана) се проведоха преговори за деескалация в региона, а на втори август в Идлиб влезе в сила „примирие“. \r\nКомандването на въоръжените сили на Арабската република заяви, че ще спре боевете, при условие че Турция изпълни задълженията си по Договора от Сочи. \r\nТова е документ, подписан между Москва и Анкара миналия септември. Основният момент беше изтеглянето на тежките и средните оръжия на бойци на 20 километра от демилитаризираната зона. Турция трябваше да гарантира безопасността на отстъплението. \r\nНа 5 август армията на Асад възобнови операцията си поради неизпълнение на условията: бандформированията, възползвайки се от затишието, предприеха опити да атакуват позициите на сирийските военни в северната част на провинция Хама и многократно откриваха огън по населени с цивилни граждани селища. \r\n \r\nПревод и редакция:", "date": "2019.08.20", "title": "РИА Новости: Сирийската армия преряза пътя за снабдяване на терористите в Идлиб"}
{"url": "http://www.focus-news.net/news/2019/08/20/2690902/dobrich-zatvaryat-chast-ot-ul-kiril-i-metodiy-zaradi-remontni-deynosti.html", "text": "Затварят част от ул. „Кирил и Методий“ заради ремонтни дейности, съобщават от пресцентъра на  Община Добрич,/b>. Временната организация е в сила днес за времето от 9,00 до 17,00 часа в частта от ул. „Сан Стефано“ до ул. „Максим Горки“. Община град Добрич моли гражданите да не паркират автомобилите си в посоченото време в тази отсечка.", "date": "2019.08.20", "title": "Добрич: Затварят част от ул. „Кирил и Методий“ заради ремонтни дейности"}
{"url": "http://www.focus-news.net/news/2019/08/20/2690900/ivo-piperov-nezavisim-kandidat-za-kmet-podkrepen-ot-bsp-shte-se-borya-za-sazdavane-na-obshtinsko-druzhestvo-koeto-da-stopanisva-tsentralnata-mineralna-banya-v-bankya.html", "text": "Ще се боря за създаване на общинско дружество, което да стопанисва Централната минерална баня в Банкя. Това каза за предаването „Софийска трибуна“ по  Радио „Фокус“  Иво Пиперов – независим кандидат за кмет на Банкя, подкрепен от БСП. „Градът може да върне славата си на национален и международен балнеоложки център. Случаят обаче е малко по-специфичен поради различния статут на сградите, но трябва да се действа в посока промяна на облика на Банкя. Всички сме щастливи от ремонта на сградата на банята в града, но както аз, така и много от гражданите са против отдаването й на концесия на частно лице. Тя трябва да бъде стопанисвана от общинско дружество, за да може да се гарантират преференциални цени за жителите на Банкя и приходите да отиват в бюджета на Общината, а не в нечии джоб“, заяви той. По думите му проблеми има навсякъде в София, в това число и в Банкя, като те не се различават особено от тези в останалите столични райони. Като съществен проблем Пиперов изтъкна лицето на Банкя – пустеещите сгради в централната градска част. Той определи състоянието им като изключително лошо. „Трябва да се работи за промяната на облика, за да може гражданите и гостите да остават с добро впечатление за Банкя. В момента се забелязва сериозен контраст – от една страна виждаме новостите, направени в града в последно време, а от друга – всичко онова, което е занемарено и тъне в разруха през последните 30 години“, уточни Пиперов. Друг основен проблем на жителите на Банкя е сметоизвозването, изтъкна кандидатът за кмет. Според него той се корени както в нежеланието на Общината да отстрани проблема, така и в Инспектората. „Когато отсъства сериозно желание за работа и кардинално решаване на проблемите, обикновено те се задълбочават, тъй като в момента проблемите се решават „на парче“. Затова е важно на първо място да се скъси дистанцията между кмета и гражданите, за да може управляващият да е наясно с актуалните проблеми в кварталите“, отбеляза той. По думите му както в София, така и в Банкя се наблюдава разделението „на две скорости“. „Ще се боря за промяна на това явление, защото голяма част от жителите на Банкя живеят в кварталите и ще работя за тяхното удобство“, увери Иво Пиперов. Той засегна като проблем и предстоящото изграждане на втория етап от водния цикъл, т. нар. вътрешноквартално ВиК. „Споменавам го като проблем, защото след първия етап се породиха доста въпроси и това, за което апелирам и ще се боря, е да не се допускат същите проблеми догодина. Необходимо е да се упражнява много по-голям контрол. Ако трябва, фирмите, които участваха в първия етап, няма да бъдат допускани. Общината трябва да бъде много по-безкомпромисна и при нужда да налага санкции“, уточни кандидатът за кмет. Както в София, така и в Банкя актуална е темата и за състоянието на градския транспорт, обясни той. „Сериозен проблем е липсата на навеси на спирките. Ще се боря и със Столична община за подобряване на условията да пътуващите в обществения транспорт. Поетапно ежегодно трябва да се вкарват нови климатизирани автобуси. Това е начинът повечето от жителите на Банкя да оставят личните си автомобили и да използват услугите на градския транспорт“, отбеляза Пиперов. Той обърна специално внимание на туризма в града. „Ще направя така, че Люлин планина да бъде малка алтернатива на Витоша“, заяви кандидатът за кмет на Банкя. Според него не се полагат достатъчно грижи и за емблематичната Алея на здравето. „Това място има огромен потенциал да стане много по-привлекателно. Може да се постави соларно осветление, така че алеята да се използва и в тъмната част на денонощието. Трябва да се монтират още пейки, места за отдих и кошчета за боклук. Общината трябва да положи усилия и за облагородяването“, посочи той. Друг актуален проблем е паркирането през почивните дни, отбеляза Иво Пиперов. „През последните години Банкя стана доста известна дестинация. Решението на хаоса с паркирането, който се поражда през почивните дни, се крие в съвместните усилия на полицията и Общината. Трябва да бъдат мониторни антипаркинг тела, да се разшири обхвата на паркирането и да се направи експериментално почасово паркиране през уикенда“, предложи той. Пиперов изтъкна лошото състояние на градското читалище „Отец Паисий“. По думите му е необходимо и построяване на нова сграда за детската градина и детски площадки в отделните квартали. Проблемите не трябва да бъдат приоритизирани, обобщи той. „Ще се опитам да лавирам между всички проблеми и да ги разрешавам без да ги категоризирам. В момента по-дребните въпроси остават нечути и не намират своите отговори“, уточни Пиперов. Като амбиция за своята кандидатура той посочи несъгласието с начина, по който се случват нещата в Банкя. „В момента управляващите мислят, че с изпълнението на дадена обществена поръчка, приключват и техните задължения. Проблемите се пораждат именно от това, че не се полагат грижи и не се осъществява необходимия контрол“, каза още Иво Пиперов. Кандидатът за кмет призова избирателите да упражнят правото си на глас на местните избори и да бъдат взискателни към управляващите. „Когато едно гражданско общество е будно и отстоява позициите си, ще има просперитет“, заключи той.  \r\n \r\n Иво Пиперов е независим кандидат за кмет на Банкя, подкрепен от БСП. Той е на 31 години. Развива семеен бизнес в сферата на преводаческите услуги. \r\n \r\nВеселка ИВАНОВА", "date": "2019.08.20", "title": "Иво Пиперов, независим кандидат за кмет, подкрепен от БСП: Ще се боря за създаване на общинско дружество, което да стопанисва Централната минерална баня в Банкя"}
{"url": "http://www.focus-news.net/news/2019/08/20/2690899/politico-boris-dzhonsan-poiska-direktno-ot-donald-tusk-premahvane-na-predpaznata-myarka-za-irlandskata-granitsa.html", "text": "Британският премиер Борис Джонсън се обърна директно към председателя на Европейския Съвет Доналд Туск с понеделник, като поиска от Брюксел да обмисли разрешаване на въпроса с ирландската граница, което не включва т.нар. предпазна мярка за Брекзит, пише европейската редакция на  Politico . \r\nВ писмо до Туск, нещо като опит за отваряне на преговори за Брекзит, министър-председателят заяви, че Обединеното кралство ще приеме закони, за да гарантира, че няма да има инфраструктура по границата и призова ЕС да направи същото. Той каза също, че двете страни трябва да обсъдят така наречените „алтернативни договорености“ за полицейско управление на границата и обеща да поеме други „ангажименти“, в случай че мерките не са готови до крайната дата за излизане. \r\nДжонсън направи апела преди срещите тази седмица с лидерите на ЕС, както и на срещата на върха на Г-7 в Биариц, Франция. Той обеща да изведе Великобритания от блока с или без сделка до 31 октомври. \r\nТой също така настоя предпазната мярка – плана, който трябва да гарантира „мека“ граница между Северна Ирландия и Република Ирландия – да бъде премахната от сделката за Брекзит, която бе договорена между Тереза Мей и европейските лидери. \r\nВ писмото си до Туск Джонсън казва: „Промените, които търсим, се отнасят предимно до предпазната мярка. Проблемите с нея са много по-дълбоки от простата политическа реалност, която три пъти е отхвърляна от Камарата на общините“. \r\nДжонсън твърди, че предпазната мярка не отговаря на суверенитета на Великобритания и планираното й бъдеще извън ЕС и може да разклати „деликатния баланс“ в северноирландския мирен договор. \r\n„Правителството няма да въведе инфраструктура, проверки или контрол на границата между Северна Ирландия и Ирландия,\" ще се радваме да приемем правно обвързващ ангажимент по този въпрос и се надяваме, че ЕС ще направи същото“. \r\nТой каза още, че бекстопът трябва да бъде заменен с алтернативни договорености, предложенията за които включват технологични решения като схеми за надеждни търговци, „доколкото е възможно“ преди края на преходния период за Брекзит през декември 2020 г. \r\n„Също така признавам, че ще трябва да има известна степен на увереност какво ще се случи, ако в края на този период тези споразумения не бъдат напълно налице“, пише Джонсън. „Готови сме да разгледаме конструктивно и гъвкаво какви са ангажиментите, които могат да помогнат, съобразени с принципите, изложени в това писмо“. \r\nБрюксел многократно е казвал, че няма да отвори отново Споразумението за оттегляне на Мей и заяви, че технологията няма да може да замени предпазната мярка. \r\nВ сряда Джонсън ще замине за Берлин за разговори с германския канцлер Ангела Меркел, преди да се отправи в Париж, за да се срещне с френския президент Еманюел Макрон в четвъртък, последван от срещата на върха на Г-7 през уикенда. \r\n \r\nПревод и редакция:", "date": "2019.08.20", "title": "Politico: Борис Джонсън поиска директно от Доналд Туск премахване на предпазната мярка за ирландската граница"}
{"url": "http://www.focus-news.net/news/2019/08/20/2690903/sofiya-vavezhda-se-vremenna-organizatsiya-na-dvizhenieto-za-provezhdane-na-evro-peysko-parvenstvo-po-basketbol-za-momicheta-v-zala-triaditsa.html", "text": "От 08.00 часа днес до 08.00 часа на 23.08.2019 г. се забранява престоят и паркирането, с изключение на автомобилите обозначени със съответните пропуски на ул. „Метличина поляна” от ул. „Рикардо Вакарини”, покрай спортната зала до следваща пряка и на свободното пространство пред спортната зала. Това съобщиха от пресцентъра на  Столична община .", "date": "2019.08.20", "title": "София: Въвежда се временна организация на движението за провеждане на Евро-пейско първенство по баскетбол за момичета в зала „Триадица”"}
{"url": "http://www.focus-news.net/news/2019/08/20/2690907/vidin-v-obshtinata-shte-se-provedat-konsultatsii-za-opredelyane-sastava-na-obshtinska-izbiratelna-komisiya.html", "text": "Видин: В Общината ще се проведат консултации за определяне състава на Общинска избирателна комисия. Това съобщиха от  Община Видин . От 14.00 ч., в заседателната зала на 6 ет. в сградата на  Общинската администрация ще се проведат консултации за определяне състава на Общинска избирателна комисия Видин, във връзка с произвеждането на изборите за общински съветници и за кметове на 27.10. 2019 г., насрочени с Указ № 163 (обн., ДВ, бр. 56 от 16.7.2019 г.) и на основание чл. 91, ал. 1 и ал. 4 от Изборния кодекс.", "date": "2019.08.20", "title": "Видин: В Общината ще се проведат консултации за определяне състава на Общинска избирателна комисия"}
{"url": "http://www.focus-news.net/news/2019/08/20/2690904/dots-liliya-demirevska-kardiolog-letnite-goreshtinite-mogat-da-dovedat-do-smart.html", "text": "Горещините могат да доведат до смърт. Това каза кардиологът доц. Лилия Демиревска за летните горещини и последиците от тях, в интервю за  Агенция „Фокус“ . „Горещините предизвикват редица ритъмни нарушения, които да доведат до застрашаващо живота състояние“, каза доц. Демиревска. Тя добави, че хипотониите през лятото също могат да доведат до смърт. „Както и хипотониите между другото – ниските стойности на кръвното могат да доведат до припадъци, до загуба на съзнание, до травми, така че по този механизъм биха могли да доведат и до смърт на пациента“, поясни кардиологът. Доцент Лилия Демиревска каза още, че летните горещини трудно могат да доведат до инфаркт. „До инфаркт трудно може да доведе, защото при горещина се разширяват съдовете. В студено време по-често се получават инфарктите“, заяви тя.  \r\nНадежда ИВАНОВА \r\n Пълния текст на интервюто четете в „Мнение”", "date": "2019.08.20", "title": "Доц. Лилия Демиревска, кардиолог: Летните горещините могат да доведат до смърт"}
{"url": "http://www.focus-news.net/news/2019/08/20/2690909/dots-liliya-demirevska-kardiolog-poveche-hora-se-oplakvat-ot-problemi-svarzani-s-goreshtinite-v-sravnenie-s-minalata-godina.html", "text": "Повече хора се оплакват от проблеми, свързани с горещините, в сравнение с миналата година. Това каза кардиологът доц. Лилия Демиревска за летните горещини и как да се предпазим от тях, в интервю за  Агенция „Фокус“ . „Най-вече заради по-ниските стойности на кръвното налягане хората се чувстват по-нестабилни, имат световъртеж, имат прилошавания“, добави тя. По думите и, най-често са засегнати възрастните хора. „Възрастните винаги са много чувствителни на разликата в температурата“, поясни доц. Демиревска. Кардиологът коментира още, че те по-лесно се дехидратират и това е основен фактор за влошаването им. „Възрастните трябва да пият и повече течности. Възрастните са си по-чувствителни на високите температури“, добави тя. Доц. Лилия Демиревска каза, че за да се предпазят, възрастните не трябва да излизат в часовете от деня с най-високи температури. „Да не излизат в най-горещото време навън, да не се излагат директно на слънчева светлина. Ако трябва да се разхождат, да бъде в по-прохладно време, в по-късните часове на деня“, това препоръча д-р Демиревска на възрастните хора.  \r\nНадежда ИВАНОВА \r\n Пълния текст на интервюто четете в „Мнение”", "date": "2019.08.20", "title": "Доц. Лилия Демиревска, кардиолог: Повече хора се оплакват от проблеми, свързани с горещините, в сравнение с миналата година"}
{"url": "http://www.focus-news.net/news/2019/08/20/2690911/burgas-500-grama-metamfetamin-i-mnozhestvo-prekursori-za-proizvodstvo-na-sintetichni-narkotitsi-sa-izzeti-ot-zhilishte-na-ulitsa-mesta.html", "text": "500 грама метамфетамин и множество прекурсори за производство на синтетични наркотици са иззети от жилище на улица „Места“.  Това съобщиха от пресцентъра на  ОДМВР – Бургас . Служители от Първо Районно управление – Бургас извършили проверка в жилище, разположено на ул. „Места“ 40, като задържали 35-годишен криминално проявен мъж от Бургас. Намерени и иззети са множество прекурсори за производство на синтетични наркотици – „пико“, бутилки с фосфорна киселина, натриева киселина, разредители, кислол, толуол, червен фосфор, йод, две колби, термометър, електронна везна и др. Във фризера е открита и около 500 грама кафеникава субстанция, реагирала при направения полеви наркотест на метамфетамин. Пред входната врата на апартамента е задържан 32-годишен криминално проявен и осъждан мъж от Бургас, в когото са открити 12 опаковки с по 10 таблетки хапчета, два литра разредител и бутилка с кислол. Двамата мъже са задържани с полицейска заповед за срок до 24 часа. По случая в Първо Районно управление – Бургас е образувано досъдебно производство.", "date": "2019.08.20", "title": "Бургас: 500 грама метамфетамин и множество прекурсори за производство на синтетични наркотици са иззети от жилище на улица „Места“"}
{"url": "http://www.focus-news.net/news/2019/08/20/2690910/ministar-petya-avramova-i-kolegata--goran-milevski-shte-podpishat-v-skopie-memorandum-za-razbiratelstvo.html", "text": "Министърът на регионалното развитие и благоустройството Петя Аврамова и министърът на местното самоуправление на Република Северна Македония Горан Милевски ще подпишат Меморандум за разбирателство между двете ведомства. Това съобщиха от пресцентъра на  Министерство на регионалното развитие и благоустройството . \r\nОфициалната церемония ще се състои днес в Скопие. Министър Аврамова ще бъде придружавана от заместник-министъра на регионалното развитие и благоустройството Деница Николова.  \r\nВ рамките на посещението е предвидена и двустранна среща на министър Петя Аврамова с премиера на Република Северна Македония Зоран Заев.", "date": "2019.08.20", "title": "Министър Петя Аврамова и колегата ѝ Горан Милевски ще подпишат в Скопие Меморандум за разбирателство"}
{"url": "http://www.focus-news.net/news/2019/08/20/2690905/volen-siderov-ataka-nie-sme-protiv-satrudnichestvo-v-nfsb-i-vmro-na-tezi-mestni-izbori.html", "text": "От „Атака“ сме против сътрудничество в НФСБ и ВМРО на тези избори. Това каза лидерът на ПП „Атака“ в предаването „Здравей, България“ по  Нова телевизия . „Лидерите на партиите, които постъпиха по този подъл начин, няма как да се надяват на сътрудничество в местните избори“, заяви той и добави, че те помежду си може и да си сътрудничат. По думите му, ако си сътрудничат, двете партии ще бъдат подпомогнати от Цветан Цветанов. „Валери Симеонов излезе с революционно изказване как наесен ще разгледат подкрепата си от Цветанов заедно с ВМРО“, каза още той. Сидеров каза, че разполага с данни за места в страната, където ВМРО и НФСБ ще бъдат подкрепени от структури на Цветанов. „В структурите на ГЕРБ някъде има разпукване, защото хора, сложени от Цветанов, сега Борисов ги оттегля“, посочи той. Сидеров каза още, че сега важно е дали се заформя промяна в управлението и каква.", "date": "2019.08.20", "title": "Волен Сидеров, \"Атака\": Ние  сме против сътрудничество в НФСБ и ВМРО на тези местни избори"}
{"url": "http://www.focus-news.net/news/2019/08/20/2690901/afp-velikobritaniya-e-izklyuchitelno-zagrizhena-ot-saobshteniyata-za-zadarzhane-na-sluzhitel-na-konsulstvoto-y-v-honkong.html", "text": "Министерството на външните работи на Великобритания заяви във вторник, че е „изключително загрижено“ от съобщенията, че служител на консулството на страната в Хонконг е задържан от китайските власти, докато е пътувал обратно към града, предава  AFP . \r\n„Изключително сме загрижени от съобщенията, че член на нашия екип е задържан при завръщането си в Хонконг от Шенжен“, заявиха чрез съобщение от външното ведомство. \r\n \r\nПревод и редакция:", "date": "2019.08.20", "title": "AFP: Великобритания е „изключително загрижена“ от съобщенията за задържане на служител на консулството й в Хонконг"}
{"url": "http://www.focus-news.net/news/2019/08/20/2690908/veliko-tarnovo-v-ednata-lenta-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa-zaradi-remont.html", "text": "В едната лента се осъществява движението по пътя между село Поликраище и Горна Оряховица заради ремонт. Това съобщиха за  Радио „Фокус„ – Велико Търново  от Областно пътно управление – Велико Търново. Дейностите са в отсечката от км 4 до км 6+431. Трафикът в района се регулира със знаци и регулировчици, а временната организация е в сила до края на септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. \r\nЗатворена за движение е улица „Св. Климент Охридски“ във Велико Търново. В отсечката под крепостта „Царевец\" се извършва укрепване на свлачище, което ще продължи до началото на септември.  Обходният маршрут за Арбанаси и Горна Оряховица е по път III-514, ул. „Св. Климент Охридски“ (обходен път Царевец), ул. „Сливница“, ул. „Д. Найденов“, жп гара - Велико Търново, по път I-4 до Южен пътен възел. Трафикът в града е натоварен. Настилките са сухи, а времето – слънчево и ясно. Интензивно е движението в района на двата пътни възела – „Южен\" и „Качица\", по булевардите „България“ и „Никола Габровски“, както и в района на Беляковско шосе. Колони от автомобили са се образували и по ул. „Магистрална“.  \r\nЛуиза ТРАНЧЕВА", "date": "2019.08.20", "title": "Велико Търново: В едната лента се осъществява движението по пътя между село Поликраище и Горна Оряховица заради ремонт"}
{"url": "http://www.focus-news.net/news/2019/08/20/2690906/london-evening-standard-donald-tramp-uveri-che-sasht-mogat-da-se-dvizhat-barzo-s-velikobritaniya-za-sdelka-za-svobodna-targoviya-sled-brekzit.html", "text": "Президентът на САЩ Доналд Тръмп обяви отново, че Вашингтон и Лондон могат да се движат бързо към сделка за свободна търговия след Брекзит, пише британското издание  London Evening Standard . \r\nТръмп е имал „страхотен разговор“ с премиера Борис Джонсън в понеделник. \r\n„Говорихме за Брекзит и как можем да се движим бързо към сделка за свободна търговия между САЩ и Обединеното кралство. Очаквам с нетърпение да се срещна с Борис през уикенда на срещата на Г-7 във Франция“, написа американският лидер в „Туитър“. \r\nТръмп направи това в навечерието на срещата на седморката в Биариц през почивните дни, където ще се срещне с Джонсън. \r\nГоворител на Даунинг стрийт обясни, че двамата лидери са провели телефонен разговор в понеделник вечерта и „са обсъдили икономически въпроси и нашите търговски отношения“. \r\nТой добави: „Премиерът запозна президента с развитието около Брекзит. Лидерите очакват с нетърпение да се видят на срещата на върха през уикенда“. \r\nРазговорът между двамата дойде, след като Джонсън потвърди, че свободното движение между Обединеното кралство и Ирландия няма да спре в случай на Брекзит без сделка. \r\nМинистър-председателят и ирландският премиер Лео Варадкар говориха по телефона близо час в понеделник вечерта, за да обсъдят общата пътна зона на Обединеното кралство, съобщиха от Даунинг стрийт. \r\nТова е дългогодишно споразумение, което позволява на гражданите на Обединеното кралство, жърси, Гърнси, остров Ман и Ирландия да се „придвижват свободно между тези острови и да пребивават в тях“. \r\n \r\nПревод и редакция:", "date": "2019.08.20", "title": "London Evening Standard: Доналд Тръмп увери, че САЩ могат „да се движат бързо“ с Великобритания за сделка за свободна търговия след Брекзит"}
{"url": "http://www.focus-news.net/news/2019/08/20/2690912/sliven-kmetat-stefan-radev-svikva-konsultatsii-za-sastav-na-oik.html", "text": "Кметът Стефан Радев свиква консултации за състав на ОИК – Сливен. Това съобщиха от пресцентъра на  Община Сливен . По повод подготовката за произвеждане на избори за общински съветници и кметове, насрочени за 27 октомври 2019 година, ще се проведат консултации за състав на ОИК – Сливен. Срещата ще се състои от 11.00 часа в зала 105 на Община Сливен. Поканени да участват в консултациите са парламентарно представените партии и коалиции в 44-тото Народно събрание и партии и коалиции, които имат избрани с техни кандидатски листи членове на Европейския парламент от Република България, но не са парламентарно представени.", "date": "2019.08.20", "title": "Сливен: Кметът Стефан Радев свиква консултации за състав на ОИК"}
{"url": "http://www.focus-news.net/news/2019/08/20/2690917/sofiya-shte-se-provede-kontsert-na-rokendrol-grupata-casual-threesome.html", "text": "От 18.30 часа на сцената на Кино „Кабана” ще се проведе концерт на рокендрол групата Casual Threesome, част от проект „Акустични следобеди“, финансиран по Столична програма \"Култура\". Това съобщиха от пресцентъра на  Столична община . Входът е свободен. Casual Threesome е създадена през 2010 г., нейни членове са Николай Воденичаров-Никеца (вокали, бас китара), Ивелин Лобутов (китари, вокали) и Иван Иванов (вокали, китари). Бандата залага основно на свирене на живо, изграждайки стила си чрез много импровизации в собствените си парчета, както и изпълнявайки емблематични парчета на Red Hot Chili Peppers, Pearl Jam, Oasis, Kings of Leon, Queens Of The Stone Age, The Doors, The Subways, Jet, Lenny Kravitz, Led Zeppelin, AC/DC, The Beatles, The Rolling Stones, Jimmy Hendrix и др. Музикантите периодично свирят в клубовете за музика на живо в страната и чужина, както и все по-често са част от рекламни кампании и събития. Николай Воденичаров е един от финалистите на последното издание на \"България Търси Талант\". Концертът е част от проект „Акустични следобеди“, финансиран по Столична програма \"Култура\".", "date": "2019.08.20", "title": "София: Ще се проведе концерт на рокендрол групата Casual Threesome"}
{"url": "http://www.focus-news.net/news/2019/08/20/2690916/generalniyat-konsul-v-chikago-poseti-osinovenite-v-misuri-balgarcheta-koito-byaha-izvedeni-ot-semeystvoto.html", "text": "Българският генерален консул в Чикаго Иван Анчев посети двете осиновени в САЩ българчета, които бяха изведени от семейството си и са под закрила на Департамента за децата и въпросите на семейството в щата Мисури. Това съобщиха от пресцентъра на  Министерството на външните работи .  \r\nДецата са в добро здравословно състояние и за тях се полагат специализирани социални и психологически грижи. Генералният консул е занесъл на момичетата български сладкиши, както и подаръци от българската общност в Чикаго.  \r\nАнчев се е срещнал с представители на социалните служби, които са изразили увереност, че децата бързо ще преодолеят травматичния шок.  \r\nПо-нататъшната съдба на момичетата ще се реши от американските съдебни органи, като първото съдебно заседание е насрочено за 6 септември 2019 г.", "date": "2019.08.20", "title": "Генералният консул в Чикаго посети осиновените в Мисури българчета, които бяха изведени от семейството"}
{"url": "http://www.focus-news.net/news/2019/08/20/2690919/burgas-37-godishen-peshehodets-e-blasnat-ot-lek-avtomobil-na-ulitsa-oborishte.html", "text": "37-годишен пешеходец е с комоцио след пътен инцидент на бургаската улица „Оборище“. Това съобщиха от  ОДМВР – Бургас . Инцидентът е станал на 19 август т.г. около 10.55 часа на кръстовището на бургаската улица „Оборище“ 90. Водачът на лек автомобил „Мерцедес Е 220“ – 23-годишен мъж от Бургас, при движение на заден ход блъска 37-годишен пешеходец. Пешеходецът е с комоцио, без опасност за живота и е настанен за лечение в отделение „Неврохирургия“ при УМБАЛ – Бургас.", "date": "2019.08.20", "title": "Бургас: 37-годишен пешеходец е блъснат от лек автомобил на улица „Оборище“"}
{"url": "http://www.focus-news.net/news/2019/08/20/2690913/veliko-tarnovo-zasipvat-s-prast-staroto-smetishte-na-svishtov.html", "text": "След двата пожара в старото сметище на Свищов, които доведоха до обявяване на бедствено положение в общината, засипват терена с пръст. Това съобщиха за  Радио „Фокус“ – Велико Търново  от Областна администрация. Решението е взето след среща между областния управител проф. д-р Любомира Попова, кмета на Свищов Генчо Генчев и директора на Регионална дирекция „Пожарна безопасност и защита на населението“ комисар Красимир Кръстев. За овладяване на ситуацията на мястото бяха изпратени огнеборци от Полски Тръмбеш, Белене, Горна Оряховица и Плевен. Екипи на РИОСВ и пожарната денонощно дежурят на мястото и следят за ситуацията. Късно снощи бе взето решение от сряда да започне запръстяване на сметището. През това време огнеборците ще продължат да обливат с вода горящите места. Дейността е част от проекта на общината за неговата рекултивация.", "date": "2019.08.20", "title": "Велико Търново: Засипват с пръст старото сметище на Свищов"}
{"url": "http://www.focus-news.net/news/2019/08/20/2690914/ministar-neno-dimov-kogato-ima-nereglamentiran-pozhar-ima-zamarsyavane-na-vazduha.html", "text": "Когато има нерегламентиран пожар, има замърсяване на въздуха. Това каза министърът на околната среда и водите Нено Димов за пожарите в страната, в интервю за предаването „Тази сутрин“ по  бТВ . „Мобилните екипи на Министерството на околната средата и водите разполагат с определена апаратура, която мери определени замърсители“, каза той. По думите му тази апаратура не мери всичко. „Димността, която се вижда или миризмата, която се усеща, не са обект на измерване“, поясни той. Той каза още, че има много други замърсители, но не всички могат да бъдат премерени. „Това, което се мери, е това, което е потенциално най-опасно за здравето на хората. Нашите станции показват, че има повишаване, но няма превишаване на нормите“, посочи той. Министър Нено Димов заяви, че още в понеделник вечерта е имало и станция в Ботевград, която да премери замърсяването там.", "date": "2019.08.20", "title": "Министър Нено Димов: Когато има нерегламентиран пожар, има замърсяване на въздуха"}
{"url": "http://www.focus-news.net/news/2019/08/20/2690918/ministar-neno-dimov-tazi-godina-otdelihme-70-mln-leva-za-rekultivatsiya-na-stari-smetishta.html", "text": "Тази година отделихме 70 млн. лева за рекултивация на стари сметища. Това каза министърът на околната среда и водите Нено Димов за пожара в Свищов, в интервю за предаването „Тази сутрин“ по  бТВ . „Сметището в Свищов е прекратило своята дейност и трябва да бъде рекултивирано. Такива в страната са около 116 стари депа“, каза Димов. По думите му само 31 общини са кандидатствали за рекултивация на стари сметища до момента. „За тях имаме около 56 млн. лв.“, посочи министър Димов. Той добави, че част от парите ще бъдат използвани и за засипване на сметището с пръст. „Тази техническа рекултивация не би позволила по-нататъшното му запалване“, посочи той. Нено Димов заяви, че разчистването на сметищата е работа на Общината. „Общините дават заявката си. Ние сме осигурили ресурса и одобряваме техните проекти“, каза той.", "date": "2019.08.20", "title": "Министър Нено Димов: Тази година отделихме 70 млн. лева за рекултивация на стари сметища"}
{"url": "http://www.focus-news.net/news/2019/08/20/2690915/rumen-petkov-abv-ot-zabavyaneto-na-proekta-aets-belene-gubyat-balgariya-biznesat-i-balgarskiyat-grazhdanin.html", "text": "От забавянето на проекта АЕЦ „Белене“ губи България, губи бизнесът, губи българският гражданин. Това каза председателят на партия АБВ Румен Петков в предаването „Сутрешен блок“ по  БНТ . „Проектът „АЕЦ Белене“ е забавен с 10-12 г. и от това забавяне пострада и бизнесът ни, пострада и потреблението на българския гражданин. А и България загуби, не само благодарение на „Белене“, благодарение, в кавички казвам,  елиминирането на възможността за пряка доставка на газ през България за Европа, загуби време, загуби позиции, загуби мащаб. Така че това е една закъсняла, но голяма, решителна стъпка, защото и сега е видно от микса на ценообразуването, че най-евтина е ел. енергията, която ни подава АЕЦ „Козлодуй“, каза още лидерът на АБВ. \r\nРумен Петков добави, че бизнесът би получавал от ядрената централа в средносрочен и дългосрочен план ел. енергия на предсказуема цена и по този начин проблемите и конфликтите между БЕХ и бизнеса биха били преодолени.", "date": "2019.08.20", "title": "Румен Петков, АБВ: От забавянето на проекта АЕЦ „Белене“ губят България, бизнесът и  българският гражданин"}
{"url": "http://www.focus-news.net/news/2019/08/20/2690922/sofiya-pochina-protodyakon-stefan-markov.html", "text": "В ранните часове на 19 август  почина протодякон Стефан Марков, предаде репортер на   Агенция „Фокус“. \r\nСветият Синод на Българската православна църква дава следните биографични данни за отец протодякона: \r\n\"Отец Стефан е роден във Видин на 31 март 1936 г. Единствено дете е в свещеническо семейство. Баща му е енорийски свещеник в с. Видло и с. Гурко (дн. Дунавци). Отец Стефан Марков разказва, че по време на Втората световна война баща му е полкови свещеник. Когато през 1945 г. се завръща от фронта, е задържан под стража от народната власт. Точно на Бъдни вечер. Изправен е пред т. нар. Народен съд, а обвинението е, че е „въвел България във война с обединените народи”. Дванадесет часа е бил измъчван на електрически стол. От електричеството, което прокарват през тялото му езикът му се набраздява. Отец Марков, тогава едва 10-годишен, присъства на делото. Завежда го дядо му. Въпреки невинността си, баща му за пет години е лишен от граждански и политически права. \r\nРепресиите срещу баща му и семейството не отклоняват о. Стефан от начертания му път и през 1949 г. той постъпва в Софийската духовна семинария. Той е от випуска, който постъпва в София, но след няколко месеца семинарията е преместена при гара Черепиш. След завършването й постъпва в Духовната академия в София. Веднага след като завършва висшето си богословско образование започва работа в църковната администрация. Първоначално като куриер в Светия Синод, като началник на готовата продукция в свещоливницата, финансов ревизор в Софийска св. митрополия. \r\nОще при пристигането си в София като студент по препоръка на отец Йордан Мицов, дългогодишен солист на хоровата капела „Светослав Обретенов”, започва да учи вокално пеене при Геновева Списаревска, преподавател в консерваторията, и ходи редовно на уроци при нея до 1984 г., когато тя почива. След това до 2001 г. протодякон Марков продължава да поддържа гласа си при Райна Михайлова - народен артист, прекрасен преподавател и прекрасен дълбоко религиозен човек, завършила музикалното си образование със стипендия дадена й от Русенския митрополит Михаил. Тя имала убеждението, че този, на когото Бог е дал глас, трябва най-вече на Бога да пее, Него да славослови и да украсява с таланта си Божия дом - храма. Убеждение, което и отец Марков носи дълбоко в сърцето си и което определя житейския му избор и служението му. \r\nС храм-паметник „Св. Александър Невски\" е свързан от 1955 г. Веднага след завършването на богословското си образование се явява на конкурс и го приемат в състава на хора, а само след няколко месеца диригентът Ангел поп Константинов го прави солист на състава. Негов духовен наставник е Левкийски еп. Партений, когото дълбоко почита. Жени се за племенничка на архиерея, от който брак има две деца - Йоан, дългогодишен свещеник, и Бона-Мария. На 10 септември 1967 г. еп. Партений в качеството си на викарий на Софийския митрополит го ръкополага в митрополитската катедрала „Св. Неделя\" в София за дякон, а от следващия ден постъпва на служение в патриаршеската катедрала „Св. Александър Невски\". По онова време еп. Николай Макариополски е предстоятел на патриаршеската катедрала и едновременно с това - ректор на Духовната академия. Именно той препоръчва на патриарх Кирил своя студент Стефан Марков за дякон в катедралата. \r\nКато щатен дякон към храм-паметника поема задълженията и на счетоводител-касиер при храма и секретар на църковното му настоятелство. По това време в катедралата служи и именитият протодякон Флавиан Григориев Иванов, който е с руски произход и вече с доста разклатено здраве. Служи в храма до 1976 г., след което протодякон Марков остава сам. \r\nРазказва, че когато постъпил в храма, той се отварял сутрин в 8 ч. за сутрешна богослужба и се затварял в 12 ч. В 15 ч. се отварял за вечерното богослужение и се затварял в 17 ч. Тогава църковното настоятелство под председателството на еп. Николай решило храмът да бъде отворен от 7 до 19 ч. Посещаемостта се увеличила, приходите и задълженията - също. \r\nКато свещенослужител отец Марков с изключителна ревност изпълнява своето служение. Той от самото начало обиква и избира за свое служение дяконството - вероятно заради любовта си към певческото изкуство. Винаги идва пръв в храма, за да почисти и подреди в олтара всичко необходимо за богослужението. Неговият дългогодишен съработник и приятел доц. Д. Димитров казва за него, че е отказвал турнета в чужбина, считайки, че нищо не оправдава отсъствието му от богослужение в храма. \r\nСъс своята богата култура и изрядна богословска подготовка дякон Марков често произнася и проповеди в храм-паметника. Живо се интересува от всичко свързано с историята на ПКСХП „Св. Александър Невски\", събира сведения, документи и подготвя книга за историята на храма, която поради липса на средства все още не е издадена. \r\nПрез 1974 г. за храмовия празник на 23 ноември в страната гостува руска църковна делегация. По време на всенощното бдение в навечерието на празника по решение на Св. Синод на БПЦ Ленинградският митрополит Никодим го отличава софийския „протодякон”. \r\nПротодякон Стефан Марков е участвал като хорист и солист в почти всички звукозаписи на църковна музика на плочи и компактдискове с хорове като: „Смесен хор при ПКСХП „Св. Александър Невски” и смесен хор „Св. Софроний Врачански” с диригент доцент Димитър Димитров; в запис през 1979 г. със сборен църковен хор и запис през 1980 г. със Софийския свещенически хор под диригентството на архим. Неофит (сега Български патриарх), с камерен ансамбъл „Св. Йоан Кукузел - Ангелогласния” с диригент доц. Димитър Димитров; със Софийския свещенически хор през 1992 и през 1999 г., мъжкия хор при катедралния храм „Св. Неделя” през 1999 г. и с мъжки хор „Св. Йоан Рилски Чудотворец” през 1994 г. с диригент Кирил Попов (сега свещеноиконом); със Софийски ортодоксален хор с диригент проф. Мирослав Попсавов и др. \r\nПрез 1998 г. отец Марков се пенсионира и административните му задължения към храма поемат семейство Калайджиеви. Продължава да свещенодейства както в патриаршеската катедрала, така и навсякъде, откъдето му отправят покана. Служи в различни храмове и епархии, участва в богослужбите по повод по-значими събития в БПЦ. Написва и книга за Левкийски еп. Партений и друга - посветена на православната икона. \r\nПрез 2010 - 2011 протодякон Стефан Марков губи певческия си глас. Според лекари - на неврогенна основа. Загубата на този дар Божий, който без остатък е полагал десетилетия наред пред Престола Божий като жертва чиста, невъзможността да служи в храма го измъчва много. Воден от разбирането, че човек трябва да поднася пред Престола на Бога най-доброто, той се оттегля от служение, а в нашия църковен живот остава осезаема празнина. \r\nС напредването на възрастта човек неизбежно губи все повече неща, които в младостта и силата си е приемал като даденост, но когато приема тези загуби с вяра и упование в Бога, придобива не по-малко важни дарове - търпение, смирение, мъдрост, крепка вяра и надежда в Бога. А отец Стефан Марков, без съмнение, има и силна вяра, и надежда, и любов към Бога, на Когото служи с всичките си сили и дарования през всички дни на своя живот. \r\nС подобаваща тържественост на 31 март 2011 г. по решение на Светия Синод на БПЦ – БП протодякон Стефан Марков бе отличен за особени заслуги към Църквата с ордена на БПЦ „Св. Климент Охридски” - ІІ степен.\" \r\nСпомням си, че някой беше казал за него, че е човек, предпочел \"Св. Александър Невски\" пред Миланската скала. Бог да прости протодякон Стефан Марков! Вечна му памет!     \r\nНикола Петков", "date": "2019.08.20", "title": "София: Почина протодякон Стефан Марков"}
{"url": "http://www.focus-news.net/news/2019/08/20/2690926/pazardzhik-dvizhenieto-po-patya-panagyurski-kolonii-panagyurishte-se-izvarshva-s-povisheno-vnimanie-poradi-propadane-na-chast-ot-banketa.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Движението по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.08.20", "title": "Пазарджик: Движението по пътя Панагюрски колонии - Панагюрище се извършва с повишено внимание поради пропадане на част от банкета"}
{"url": "http://www.focus-news.net/news/2019/08/20/2690921/dobrich-sedmitsata-na-italiya-v-darzhaven-kulturen-institut-dvoretsa-prodalzhava-s-muzikalna-vecher.html", "text": "Седмицата на Италия в Държавен културен институт - Културен център „Двореца“ в Балчик продължава с музикална вечер. Това съобщи Галя Георгиева, организатор международни фестивали,културна дейност и специални събития в Архитектурно-парковия комплекс, предаде кореспондент на  Радио „Фокус” – Варна . Музикалната вечер ще бъде на открита сцена „Двореца“ от 21.00 часа. Входът е свободен. В програмата са включени популярни и обичани от публиката италиански мелодии. Седмицата на Италия в „Двореца“ бе открита преди дни с изложба в Каменна зала в присъствието на Консула на Италия във Варна Н. Пр. Антонио Таркуинио. По думите му тази година в изложбата участват вече познати на публиката в Приморска Добруджа автори, също и нови. „В Италия има много хора, които творят и развихрят въображението си в облаците. Тази година представяме работите на един много млад художник Алесандро Киарапа. Това са графиките, експонирани в началото на залата. Една от картините му е озаглавена „Италиите“, защото Италия има много лица, но едно сърце. Интересното при тази картина е, че ако се заснеме в негатив, цветовете се сменят. Червеното преминава в зелено и обратно. А бялото и черното се сменят помежду си“, посочи той. Сред новите автори е италианският художник Алфонсо Бавузи, който е женен за българка. \"Всички италианци са влюбени в България и българките“, каза той. Творбите на Алфонсо Бавузи са в сюрреалистичен стил. Представени са и картини на Антонио Бертолини. Експозицията съдържа и неща, които по свой начин символизират Италия. Едно от тях е албум с фотокопия на рисунки от Леонардо да Винчи. Посетителите на изложбата с помощта на огледало могат да разчитат текстове под рисунките на гениалния художник, защото те са били изписани наобратно. Така изложбата припомня, че през 2019-та отбелязваме 500 години от смъртта на тази забележителна личност от времето на Ренесанса. Изложбата може да бъде разгледана до края на седмицата. Директорът на ДКИ-КЦ „Двореца“ Жени Михайлова подчерта защо изборът за представяне на чуждестранна култура е Италия: „Защото тази страна е в сърцето на кралица Мария. Ако влезем в нейните лични покои, ще видим една голяма икона. Тя е копие на иконата в манастира в Торчело. Същият манастир тя е искала да построи и в Балчик, в най-западната част на „Двореца“. За съжаление тя не е успяла, защото определеното място е свлачищен район“. Посетителите на Архитектурно-парковия комплекс могат да видят в една от градините и мраморен трон от II век, донесен от Италия, от град Флоренция. От там е и красивата майолика при сребърния кладенец. Редица архитектурно-паркови елементи в „Двореца“, като арки и скулптори също са донесени от Италия.  \r\nЖулиета НИКОЛОВА", "date": "2019.08.20", "title": "Добрич: Седмицата на Италия в Държавен културен институт „Двореца“ продължава с музикална вечер"}
{"url": "http://www.focus-news.net/news/2019/08/20/2690923/mvr-42-ma-dushi-sa-postradali-pri-patni-intsidenti-v-stranata-za-izminaloto-denonoshtie.html", "text": "42-ма души са пострадали при пътни инциденти в страната за изминалото денонощие. Това съобщиха от пресцентъра на  МВР . Общо за страната са станали 32 тежки катастрофи. В София са регистрирани 23 леки и 4 тежки катастрофи, при които са пострадали 4 души.", "date": "2019.08.20", "title": "МВР: 42-ма души са пострадали при пътни инциденти в страната за изминалото денонощие"}
{"url": "http://www.focus-news.net/news/2019/08/20/2690920/dots-liliya-demirevska-kardiolog-dehidratatsiyata-e-opasna-za-malkite-detsa.html", "text": "За малките деца отново е опасна дехидратацията. Това каза кардиологът доц. Лилия Демиревска за летните горещини и как да се предпазим от тях, в интервю за  Агенция „Фокус“ . „Децата се потят повече и не се сещат да пият чак толкова много течности. Това е основното при тях – дехидратацията“, заяви доц. Демиревска. Тя добави, че те не трябва да излизат в горещите часове на деня. „Могат да бъдат предпазени като не излизат на пряка слънчева светлина в най-горещите часове на денонощието и да приемат повече течности“, каза още кардиологът. Тя подчерта, че най-важното през летния сезон, за да се предпазим от горещините, е да не излизаме навън и да пием много течности.   \r\nНадежда ИВАНОВА \r\n Пълния текст на интервюто четете в „Мнение”", "date": "2019.08.20", "title": "Доц. Лилия Демиревска, кардиолог: Дехидратацията е опасна за малките деца"}
{"url": "http://www.focus-news.net/news/2019/08/20/2690925/pregled-na-osnovnite-temi-v-burgaskiya-pechat.html", "text": "„Съдебни дела бавят северния обход на Бургас“ е водещото заглавие в днешния брой на бургаския ежедневник  „Черноморски фар“ . Само за месец 17 собственици на земи са обжалвали заповед на областния управител на Бургас Вълчо Чолаков, с която се нарежда отчуждаването на терените за реализирането на Северната дъга. В случая собствениците не са против отчуждаването на земите им, а по-скоро за размера на паричното обезщетение, което трябва да получат. В 15-те дела, където Административен съд е счел, че предлаганата от държавата стойност за отчуждаване не е достатъчна, е разпоредил общо 277 129.16 лева повече да бъдат заплатени на ищците, пояснява материалът. „Аптеките с отпор срещу нови отчети на Касата“ е друго заглавие от първа страница. Аптеките не са съгласни с нови изисквания, които ги задължават да вписват допълнителни данни в електронните си отчети към Здравната каса, което от своя страна ще наложи преработка на софтуера им. В писмо на Българския фармацевтичен съюз, изпратено до шефа на Здравната каса д-р Дечо Дечев и до Здравното министерство, се изразяват притесненията на гилдията от вменяваните им допълнителни задължения, пише още вестникът. Друго заглавие от страниците на ежедневника е „Два паркинга и детска площадка изгражда Общината в „Зорница“. Община Бургас стартира изграждането на 30 места до блок 42 в комплекса. След няколко дни строителите ще заработят и при блок 27 - 28. В този район също ще бъдат обособени 30 паркоместа. От няколко месеца старите съоръжения са демонтирани, тъй като бяха амортизирани и опасни, припомня вестникът. В страницата „Култура“ е поместена статията „180 кораба от 12 държави „акостират“ в Казиното“, а в страницата „История“ – продължението на материала за войводата Георги Кондолов и събитията около Илинденско-Преображенското въстание, чиято 116-та годишнина беше отбелязана скоро. Интервюто в днешния брой е с Мариана Праматарова, автор на книгата „Сакрално: Чудесата близо до нас“.", "date": "2019.08.20", "title": "Преглед на основните теми в бургаския печат"}
{"url": "http://www.focus-news.net/news/2019/08/20/2690927/shumen-normalno-se-osashtestvyava-dvizhenieto-po-republikanskata-patna-mrezha-v-oblastta.html", "text": "Нормално се осъществява движението по републиканската пътна мрежа в областта, предаде репортер на  Радио „Фокус“ - Шумен . Без натоварване е трафикът по главния път за Варна. Камера за 24-часов контрол на скоростта е разположена в близост до бензиностанцията на 7-ми км. Сред рисковите участъци по главния път е кръговото кръстовище за кв. „Макак“, както и кръговото кръстовище на 7- ми км, за включване в посока към Силистра. Организацията на движение в областта остава без промяна. Върбишки проход е затворен за всички пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево -  Друмево. Обходът е Шумен - Овчарово - Друмево. Настилките са сухи, видимостта е нормална. \r\nИвелина ИВАНОВА", "date": "2019.08.20", "title": "Шумен: Нормално се осъществява движението по републиканската пътна мрежа в областта"}
{"url": "http://www.focus-news.net/news/2019/08/20/2690930/plovdiv-izlozhbata-50-godini-grad-saedinenie-e-predstavena-v-narodna-biblioteka-ivan-vazov.html", "text": "Изложбата „50 години град Съединение“ е представена в Народна библиотека „Иван Вазов“ в Пловдив. Това съобщи за  Радио „Фокус“ – Пловдив  Йохан Девлетян от отдел „Връзки с обществеността“ в културната институция. Изложбата е дело на Катерина Чобанова – виден родоизследовател. Посветена е на 50-годишнината от преименуването на село Голямо Конаре в град  Съедниние. Изложбата представя пана с родословни дървета на известни родове-участници в Съединението и Априлското въстание. \r\nПаната са позиционирани в Централното фоайе на библиотеката и могат да бъдат видяни от посетителите до 30 август. \r\nТони МИХАЙЛОВ", "date": "2019.08.20", "title": "Пловдив: Изложбата „50 години град Съединение“ е представена в Народна библиотека „Иван Вазов“"}
{"url": "http://www.focus-news.net/news/2019/08/20/2690931/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-avgust.html", "text": "„Софийска вода” временно ще прекъсне водоснабдяването в някои части на столицата на 21 август. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Найчо Цанов“ в жк. „Западен парк“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Найчо Цанов“ между ул. „Сава Михайлов“ и ул. „Булина ливада“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Найчо Цанов“ до бл. 48. \r\nВъв връзка с реконструкция на уличен водопровод на в кв. „Славовци“ в град Нови Искър се налага спиране на водоподаването от 09.00  до 21.00 часа на клиентите на „Софийска вода”, живеещи в района между: ул. „Снежанка“, ул. „Летец“, ул. „Липите“ и ул. „Искърско дефиле“; между ул. „Победа“, ул. „Липите“, ул. „Породин“; ул. „Георги  Сава  Раковски“ от ул. „Победа“ до ул. „Додо Наков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Липите“ на кръстовището с ул. „Победа“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.20", "title": "„Софийска вода” временно ще прекъсне водоснабдяването в някои части на столицата на 21 август"}
{"url": "http://www.focus-news.net/news/2019/08/20/2690929/pregled-na-osnovnite-temi-vav-velikotarnovskiya-pechat.html", "text": "„До 50% загуби очакват лозарите“ е заглавие на първа страница на областния всекидневник  „Янтра ДНЕС” . До 50% загуби очакват лозарите във Великотърновска област заради дъждовете и градушките, които съсипаха лозовите насаждения. За района на Сухиндол пораженията достигат до 40% при плододаващите масиви, а в Свищов щетите са още по-големи. „Десислава Йонкова отново оглави Общинската избирателна комисия“, пише още вестникът. Юристът Десислава Йонкова от ГЕРБ беше предложена за председател на Общинската избирателна комисия (ОИК) за местните избори през октомври. Това стана по време на консултациите между представители на парламентарно представените партии и коалиции в 44-тото Народно събрание и представителите на партиите и коалициите, които имат членове на Европейския парламент. „Полицаи разследват кражба на медни намотки в Павликени“ е новина от криминалната хроника. Страница пета ни разказва историята на един търновец, който „30 г. води неравна битка с „Цар Алкохол“. В раздел „Любопитно“ има статия за предстоящия VI сезон на предаването „България търси талант“. „Павликени“ продължава начело в Трета лига“ е новина от спортните страници.  \r\n„Велико Търново става единственият производител в Европа на микрооса биоагент“ е заглавие от другия областен ежедневник  „Борба“ . Българската асоциация за биологична растителна защита, която е регистрирана във Велико Търново, започва да развъжда специален вид микрооса, която е биоагент за борба с бялата цикада, която пък е един от най-опасните вредители и унищожава над 300 вида растения, информира специално за „Борба“ нейният председател Роман Рачков. „Маратонец построи сауна в гора в Еленския Балкан“ е друга новина от днес. Маратонецът Владо Пановски, който създаде екостадион „Пишмана“ и свой лекоатлетически клуб във Велико Търново, завърши нов идеен проект в Еленския Балкан. Рекордьорът построи каменна ергенска сауна в гората на Самодивското сборище. „Красимир Недков преобразява чинари във формата на чадъри“, пише още „Борба“, а статията разказва за предприемач, който е използва иновативни и уникални методи за оформяне на дървета. „В старата столица заловиха бежанци, скрили се в багажника на автобус“ е новина от криминалната хроника. В областния ежедневник ще намерите коментар на политолога Евгений Дайнов за предстоящите местни избори.", "date": "2019.08.20", "title": "Преглед на основните теми във великотърновския печат"}
{"url": "http://www.focus-news.net/news/2019/08/20/2690935/stavroforen-ikonom-krastan-vukashinov-navarshi-85-godini.html", "text": "Ставрофорен иконом Кръстан Вукашинов навърши 85 години, предаде репортер на  Агенция \"Фокус\" . Той е роден на 1 август 1934 г. в село  Железница, Софийско, в семейството на Александър и Мария Вукашинови като последно, пето дете и единствено момче. Приема св. Кръщение на третия ден след раждането си. От младенческа възраст е възпитаван религиозно-нравствено. Расте като будно дете и от малък проявява своите музикални способности. Неговата майка Мария е кърмила сина си пет години. Тя го е научила на много народни песни и му е предала първите уроци по гъдулка. Като малък му е направила първата импровизирана гъдулка. (Вързала на една дъска с дупка в средата три тънки жички и сложила под дупката консервена кутия за резонатор.) Основното си седемгодишно образование иконом Кръстан получава в родното си село. На 12-годишна възраст му е подарена първата истинска гъдулка. \r\nПо Божий промисъл през 1950 г. постъпва в Софийската духовна семинария „Св. Йоан Рилски“, която завършва с отличие през 1955 г. Същата година е приет за студент в Духовната академия „Св. Климент Охридски“, която завършва през 1959 г. \r\nНа 3 юли 1955 г., в храм „Успение Богородично“, с. Железница, се венчава за своята избраница Еленица Стоянова (р. 1934 г.) от същото село. \r\nОт есента на 1959 г. до есента на 1960 г. отбива военната си служба в гр. Гоце Делчев. \r\nНа 2 април 1961 г. е ръкоположен за дякон, а 5 дни по-късно, на 7 април (Благовещение), в храм „Св. София“, за свещеник от Левкийския епископ Партений. \r\nОт април 1961 г. до 30 юни 1965 г. е изпратен като енорийски свещеник в с. Студена, Пернишко. От 1 юли 1965 г. до 31 декември 1979 г. е енорийски свещеник и председател на църковното настоятелство при храм „Св. Николай Софийски“. Тук на 17 май 1976 г. (на храмовия празник) е отличен от епископ Партений с офикията „протойерей“. \r\nОт 1978 г. до 22 ноември 1986 г., освен енорийското служение, изпълнява със същата ревност и длъжността епархийски съветник при Софийската св. митрополия. \r\nОт 1 януари 1980 г. до 22 ноември 1986 г. е преместен на служение в столичния катедрален храм „Св. Неделя“, като последната една година е и председател на църковното настоятелство. На храмовия празник – 7 юли 1980 г., е отличен с офикията „иконом” от Българския патриарх и Софийски митрополит Максим. \r\nПо предложение на Акронски и Ню-Йоркски митрополит Йосиф и по решение на Св. Синод, на 22 ноември 1986 г. по достойнство е изпратен на енорийска служба в Българската епархия в Америка, като четири и половина години е на служение в Акрон, щата Охайо, и една година в Ню-Йорк при митрополит Йосиф в храм „Св.св. Кирил и Методий“. \r\nПо предложение на ст. ик. проф. Благой Чифлянов, на 22 май 1992 г. е избран за енорийски свещеник при Македоно-Българската църква „Св. Троица“ в гр. Торонто, Канада. На 19 юли 1998 г., по време на епархийския събор в Торонто, е награден с офикията „ставрофорен иконом”. Това свое забележително служение сред българите зад граница, което включва не само изрядно свещенодействие, но и непринудено, с голяма любов общуване извън храма, той изпълнява до 1 април 2013 г., когато малко по-късно, на 29 май, се завръща заедно със своята съпруга в Родината. \r\nВъпреки напредналата си възраст ставр. ик. Кръстан по думите на Псалмопевеца: „Ревността за Твоя дом ме яде“ (Пс. 68:10) и още „Ще пея на моя Бог, докле съществувам“ (Пс. 103:33), взема участие в богослужбите както в столицата, така и в своето родно село. Ст. ик. Кръстан Вукашинов е известен със своя бодър дух. Той има благодатни трудове не само като ревностен свещенослужител, но и като талантлив проповедник, автор на разкази и стихотворения с църковна тематика, изкусен певец и гъдулар – изявен представител на българския автентичен фолклор. \r\nЗабележителен е фактът, че със своята презвитера Еленица, на 3 юли т. г., отбелязаха 64 години от св. тайнство Венчание. \r\nПо повод на 85 –та годишнина на о. Кръстан, Негово светейшество Българския патриарх и Софийски митрополит Неофит отправи към него следния поздрав  „с  отческа в Христа обич и благословение“: \r\n„ВАШЕ ВИСОКОБЛАГОГОВЕЙНСТВО, СКЪПИ ОТЕЦ КРЪСТАН, \r\nОтрадно е в днешния празничен ден, в който благоговейно се прекланяме пред Честния Кръст Господен, да Ви поздравим всесърдечно и вседушевно по случай Вашата благословена 85-годишнина! \r\nОще на третия ден след своето раждане в китното софийско село Железница Вие приемате светото Кръщение. От млада възраст сте възпитан религиозно-нравствено като вземате своя кръст и тръгвате след Христа (Марк.8:34). Бог насочва Вашите стъпки към духовните ни школи, които завършвате с отличие. По време на своето следване в Духовната академия се венчавате със своята избраница Еленица, с която сте заедно вече 64 години. По Божи Промисъл, преди близо 60 години приемате дара на свещенството от приснопаметния Левкийски епископ Партений. \r\nС присъщите Ви християнски добродетели смирение и любов Вие до ден днешен ревностно изпълнявате своите пастирски задължения, като достойно служите на Бога и на народа. Без преувеличение може да се каже, че Вие сте един от най-изявените софийски свещеници: дълги години сте председател на столичния храм „Св. Николай Софийски“, осем години сте епархийски съветник при Софийската св. митрополия, председател на столичния катедрален храм „Св. Неделя“, по достойнство и по решение на Св. Синод на БПЦ сте изпратен през 1986 г. на енорийска служба в Българската епархия в САЩ и Канада, гр. Торонто, където оставате до 2013 г. Навсякъде, в България и в чужбина, Вие впечатлявате хората със своето благолепно свещенодействие, красиво песнопение, богата ерудиция, пламенна проповед, а също така със своята духовитост и талант на изкусен фолклорен изпълнител. \r\nУсърдно изпросваме от Бога да дарува на Вас и Вашата домашна църква крепко здраве, бодрост, сили и нека, както казва св. Йоан Златоуст „Кръстът да бъденашата похвала, началото на всички наши блага и цялото наше украшение!“На многая и благая лета!“.   \r\nДостойни продължители на делото на о. Кръстан в лоното на Светата Българска православна църква са неговата дъщеря - Мария Вукашинова - дългогодишен служител на Софийска света митрополия, зет - иконом Кирил Попов - изявен столичен свещеник и един от най-изтъкнатите ни специалисти по църковна музика, внук -  Кристиян Попов  - млад и надежден музикант, композитор и диригент на световно известния български църковен хор \"Св. Йоан Кукузел - Ангелогласният\".   \r\nНикола Петков", "date": "2019.08.20", "title": "Ставрофорен иконом Кръстан Вукашинов навърши 85 години"}
{"url": "http://www.focus-news.net/news/2019/08/20/2690933/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В днешното издание на предаването „Добре дошли в Свищов“ на  Радио „Фокус“ – Велико Търново  ще lи разкажем как свищовлии посрещнаха регатата, която акостира в града и за която говорихме през миналата седмица. Ще обобщим и в какво ще бъдат вложени средствата от арт фестивала  „Реката“, за който също ви разказахме в едно от предходните издания. Освен това ще попитаме организаторите и за подробностите около следващите издания, чиято подготовка вече стартира. Последните минути пък ще посветим на едно предстоящо събитие, което ще се организира за пръв път в Свищов. Общината започва новия есенен сезон с уникален по рода си рок концерт, който ще се проведе в емблематичния за региона римски лагер Нове. \r\n \r\nВодещ на предаването е Луиза Транчева. Телефонът за връзка със студиото е 0885 303 375.", "date": "2019.08.20", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/08/20/2690932/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Британският премиер Борис Джонсън се обърна директно към председателя на Европейския Съвет Доналд Туск с понеделник, като поиска от Брюксел да обмисли разрешаване на въпроса с ирландската граница, което не включва т.нар. предпазна мярка за Брекзит, пише европейската редакция на  Politico . \r\nВ писмо до Туск, нещо като опит за отваряне на преговори за Брекзит, министър-председателят заяви, че Обединеното кралство ще приеме закони, за да гарантира, че няма да има инфраструктура по границата и призова ЕС да направи същото. Той каза също, че двете страни трябва да обсъдят така наречените „алтернативни договорености“ за полицейско управление на границата и обеща да поеме други „ангажименти“, в случай че мерките не са готови до крайната дата за излизане. \r\nДжонсън направи апела преди срещите тази седмица с лидерите на ЕС, както и на срещата на върха на Г-7 в Биариц, Франция. Той обеща да изведе Великобритания от блока с или без сделка до 31 октомври. \r\nТой също така настоя предпазната мярка – плана, който трябва да гарантира „мека“ граница между Северна Ирландия и Република Ирландия – да бъде премахната от сделката за Брекзит, която бе договорена между Тереза Мей и европейските лидери. \r\nВ писмото си до Туск Джонсън казва: „Промените, които търсим, се отнасят предимно до предпазната мярка. Проблемите с нея са много по-дълбоки от простата политическа реалност, която три пъти е отхвърляна от Камарата на общините“. \r\nДжонсън твърди, че предпазната мярка не отговаря на суверенитета на Великобритания и планираното й бъдеще извън ЕС и може да разклати „деликатния баланс“ в северноирландския мирен договор. \r\n„Правителството няма да въведе инфраструктура, проверки или контрол на границата между Северна Ирландия и Ирландия,\" ще се радваме да приемем правно обвързващ ангажимент по този въпрос и се надяваме, че ЕС ще направи същото“. \r\nТой каза още, че бекстопът трябва да бъде заменен с алтернативни договорености, предложенията за които включват технологични решения като схеми за надеждни търговци, „доколкото е възможно“ преди края на преходния период за Брекзит през декември 2020 г. \r\n„Също така признавам, че ще трябва да има известна степен на увереност какво ще се случи, ако в края на този период тези споразумения не бъдат напълно налице“, пише Джонсън. „Готови сме да разгледаме конструктивно и гъвкаво какви са ангажиментите, които могат да помогнат, съобразени с принципите, изложени в това писмо“. \r\nБрюксел многократно е казвал, че няма да отвори отново Споразумението за оттегляне на Мей и заяви, че технологията няма да може да замени предпазната мярка. \r\nВ сряда Джонсън ще замине за Берлин за разговори с германския канцлер Ангела Меркел, преди да се отправи в Париж, за да се срещне с френския президент Еманюел Макрон в четвъртък, последван от срещата на върха на Г-7 през уикенда. \r\n*** \r\n \r\n  Британският премиер Борис Джонсън ще проведе двустранни срещи с френския президент Еманюел Макрон и германския канцлер Ангела Меркел във вторник и сряда, а по-късно и президента на САЩ Доналд Тръмп, преди да се срещне с всички лидери от Г7 във Франция следващия уикенд, пише базираното в Брюксел издание  New Europe . \r\nОчаква се Джонсън да повтори, че Обединеното кралство ще напусне Европейския съюз на крайния срок 31 октомври, което оставя малко място за договаряне на нова сделка за изтегляне. Освен това той ще изясни, че Обединеното кралство няма намерение да проведе втори референдум за членство в ЕС. \r\nЕвропейската комисия многократно заявява, че сделката, сключена с бившия британски премиер Тереза Мей, не може да бъде предоговаряна, въпреки че три пъти е отхвърлена от парламента в Лондон. \r\nСпоред междуведомствен доклад, който изтече в Sunday Times, Обединеното кралство ще се сблъска с недостиг на храна, лекарства и гориво в случай на липса на сделка. Статията на „Таймс“ предполага, че до 85% от камионите, които използват главните прелези на канала „може да не са готови“ за френските митнически служби. \r\nДопълнително усложняват ситуацията група консерватори, либерали, лейбъристи, независими депутати, уелски и шотландски националисти, които вярват, че Брекзит без сделка ще предизвика икономическа криза, но засега групата не може да се споразумее за обща стратегия за спиране на „безреден Брекзит“. \r\nЛидерът на опозицията Джеръми Корбин иска да внесе вот на недоверие и да сформира алтернативно временно правителство, което ще поиска поредното забавяне на излизането на Великобритания за организиране на втори референдум. \r\nЛибералите и Зелените няма да приемат ръководството му във временно правителство на единството, въпреки че левичарските шотландски националисти не са свалили опцията от масата. \r\n*** \r\n \r\n  Унгарският премиер заяви в понеделник, че дори във времената, когато континентът е бил разделен, „ние знаехме, че винаги е имало една Европа“ по време на икуменическа служба по повод 30-тата годишнина от Паневропейския пикник, ключово събитие при падането на комунизма през 1989 година, пише електронното издание  Hungary Today . \r\n„Ние вярвахме в това (обединението на Европа) и то се случи. Обедини се отново заради нашата вяра“, заяви унгарският лидер на службата, проведена в западния град Шопрон, където присъства и германският канцлер Ангела Меркел, както и външният министър на Унгария Петер Сиярто и други сановници. \r\nОрбан каза, че „ако продължим да вярваме в това“, единството на Изтока и Запада ще бъде запазено, а Европа ще остане проспериращ дом за европейците. \r\nОрбан каза, че Сопрон има „специално място в сърцата на унгарците“, тъй като градът е останал в Унгария чрез референдум, когато страната губи големи територии след Първата световна война. Хората от Сопрон, „и нашите източногермански приятели“, пробиха оградата, отделяща Унгария от свободния свят преди тридесет години, каза той. \r\nУнгария винаги е подкрепяла обединението на Германия като стъпало за двете страни към НАТО и ЕС, каза Орбан. \r\nМинистър-председателят припомни, че 20 август е Денят на Светия крал Стефан (Ищван), първият крал на Унгария, който въвежда унгарците в християнството, получава корона от Рим и взема жена от Бавария, което определя страната оттогава насам. \r\nОрбан посочи, че присъствието на Меркел е голяма чест и отбеляза, че унгарците уважават силно канцлера, която оглавява най-голямата и най-силната европейска страна от 14 години. Освен това тя е работила за осигуряване на сътрудничество между европейските нации и обединението на Европа, каза той. Тъй като Европа се състои от свободни и независими нации, европейското единство „никога не е завършено“: трябва да се пресъздава отново и отново, обясни унгарският лидер. \r\nВ Унгария „ние сваляме шапки пред трудолюбивите и успешни жени“, добави Орбан, като пожела на Меркел още успехи и уважение за нейната държава и европа. \r\nПо време на службата, в своята проповед епископ Петер Ердьо заяви, че падането на Желязната завеса и Берлинската стена са довели ера, в която европейските народи могат да се срещнат свободно, независимо от идеологическите различия. Това също е донесло по-голяма свобода на религията и възможност за хората да се опознаят по-добре, добави той. \r\nПроведеният на 19 август 1989 г. на австрийско-унгарската граница близо до Сопрон, Паневропейският пикник е демонстрация на мирно съвместно съществуване между Австрия и Унгария. Граничният преход беше отворен за три часа, което позволи на близо 1000 източногерманци да избягат на Запад. Пикникът беше едно от събитията, допринесли за отварянето на границите и обединението на Германия. \r\n*** \r\n \r\n  Президентът на САЩ Доналд Тръмп обяви отново, че Вашингтон и Лондон могат да се движат бързо към сделка за свободна търговия след Брекзит, пише британското издание  London Evening Standard . \r\nТръмп е имал „страхотен разговор“ с премиера Борис Джонсън в понеделник. \r\n„Говорихме за Брекзит и как можем да се движим бързо към сделка за свободна търговия между САЩ и Обединеното кралство. Очаквам с нетърпение да се срещна с Борис през уикенда на срещата на Г-7 във Франция“, написа американският лидер в „Туитър“. \r\nТръмп направи това в навечерието на срещата на седморката в Биариц през почивните дни, където ще се срещне с Джонсън. \r\nГоворител на Даунинг стрийт обясни, че двамата лидери са провели телефонен разговор в понеделник вечерта и „са обсъдили икономически въпроси и нашите търговски отношения“. \r\nТой добави: „Премиерът запозна президента с развитието около Брекзит. Лидерите очакват с нетърпение да се видят на срещата на върха през уикенда“. \r\nРазговорът между двамата дойде, след като Джонсън потвърди, че свободното движение между Обединеното кралство и Ирландия няма да спре в случай на Брекзит без сделка. \r\nМинистър-председателят и ирландският премиер Лео Варадкар говориха по телефона близо час в понеделник вечерта, за да обсъдят общата пътна зона на Обединеното кралство, съобщиха от Даунинг стрийт. \r\nТова е дългогодишно споразумение, което позволява на гражданите на Обединеното кралство, Жърси, Гърнси, остров Ман и Ирландия да се „придвижват свободно между тези острови и да пребивават в тях“. \r\n***", "date": "2019.08.20", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2019/08/20/2690934/pss-dobri-usloviya-za-turizam-v-planinite.html", "text": "Добри условия за туризъм в планините. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Температурите са между 10-15 градуса. В най-високата част на Стара планина има силни ветрове. От лифтовите съоръжения работят на Пампорово – първа, втора и четвърта линия, на Боровец – Ситняково и кабинката до Маркуджик, в Банско – кабинката. Няма регистрирани инциденти.  \r\nИнформация за обстановката в планините можете да намерите на адреса на ПСС в интернет. Телефоните на ПСС са: 02/ 9632000 и 088 1470.", "date": "2019.08.20", "title": "ПСС: Добри условия за туризъм в планините"}
{"url": "http://www.focus-news.net/news/2019/08/20/2690936/vidin-natovaren-e-trafikat-po-glaven-pat-e-79-v-uchastaka-vidin-dunavtsi-v-posoka-gkpp-dunav-most-2.html", "text": "Натоварен е трафикът по главен път Е-79 в участъка Видин – Дунавци в посока ГКПП „Дунав мост 2″, като пътуват предимно тежкотоварни автомобили, съобщиха за  Радио „Фокус“ – Видин  от Областно пътно управление. От граничния пункт „Дунав мост 2“ съобщиха, че работят всички гишета за обработка на документите. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили. Остава затворен за автомобили над 12 тона проходът Петрохан, обиколният маршрут е през гр. Своге. Движението по път III-1413 Грамада – Синаговци също е ограничено за автомобили над 12 тона поради свлачище. Срокът е до 30 август 2019 г. \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.08.20", "title": "Видин: Натоварен е трафикът по главен път Е-79 в участъка Видин – Дунавци в посока ГКПП „Дунав мост 2″"}
{"url": "http://www.focus-news.net/news/2019/08/20/2690924/politika-sarbiya-republika-srabska-iska-da-vrashta-gerba-s-dvuglaviya-orel.html", "text": "Още откакто Конституционният съд на Босна и Херцеговина (БиХ) премахна герба на Република Сръбска (РС) с двуглав орел, емблемата с три цвята се използва като временно решение, но след повече от десет години използване на този временен символ от Баня Лука, тя се обяви за възстановяване на оспорените симовли, тоест приемането на нов герб. През март 2006 г. по жалба на представители на бошняците, Конституционният съд на БиХ обяви за неконституционен стария герб на РС, в който имаше двуглав орел с четири очи, тъй като „не символизира всички народи“, пише белградският ежедневник  „Политика“ . \r\nКогато спорният герб беше заменен с емблемата, представители на РС обявиха, че това ще бъде преходно решение, докато не бъдат изпълнени условията на РС да върне символите, които „наистина я отразяват“. Това е част от по-широк въпрос за символите, за които е трудно да се постигне съгласие сред народите на БиХ, така че символите, вместо да отразяват единството, най-често се превръщат в израз на разделение. По този начин празниците в двата ентитета- Република Сръбска (РС) и Федерация БиХ (ФБиХ), са по-често причина да се припомнят исторически и настоящи недоразумения, а не повод за съвместно честване. \r\nФедерация БиХ, като босненско-хърватско образувание, няма своите символи от дванадесет години. През 2007 г. Конституционният съд на БиХ обяви знамето и герба на ФБиХ, на които имаше лилии и шахматна дъска, за противоконституционни, тъй като те не съдържаха чертите на третия съставен народ – сръбския. Сърбите са конституционен народ във ФБиХ, макар и не във всички кантони. \r\nВ този ентитет компетентната комисия не стигна до съгласие какви характеристики трябва да се появят на символите. При липса на приемливи символи, Федерация БиХ използва цветовете на БиХ, тоест синьо и бяло знаме с жълти звезди, което - подобно на герба на БиХ - беше наложено от върховния представител Карлос Вестендорп през февруари 1998 г. \r\nВ началото на тази година имаше спор в Президиума на БиХ, когато сръбският член на този орган Милорад Додик настоя да използва флага на РС в Сараево, на местата, където се появява. Това изкуши другите двама членове на този орган да излязат с компромисно решение да се свали един от двата герба на БиХ от заседателната зала, защото един от тях, както твърдят, представлява ФБиХ, а другия – РС, като втория равноправен ентитет, е била „забравена“. Настоящият флаг на БиХ, без културни или исторически причини, с тъмносин фон и жълти звезди, символизира „европейската среда на БиХ“, докато жълтият триъгълник представлява географския облик на БиХ. \r\nРС има официално знаме, което Конституционният съд не успя да оспори, тъй като установи, че червено-синьо-белият трикольор не е само на сръбския народ, тъй като е знаме с панславянски цветове. Тъй като те са характерни за историята на славянските народи, се отнасят до конституционните народи на БиХ. Конституционният съд също така заяви, че знамето на РС и сръбското знаме не са идентични, тъй като сръбският национален флаг също има герб, което не е характеристика на знамето на РС. \r\nОспорваният герб на РС се основаваше на герба на Кралство Сърбия от времето преди Първата световна война с две малки разлики. Първият е, че короната е в щита, а не над него, докато вторият се отнася до лилиите, които бяха извадени от герба на РС в началото на войната. А именно през 1992 г. властите на РС премахналха лилиите между ноктите на двуглавия орел върху сръбския герб на Кралство Сърбия, защото на 4 май 1992 г. властите в БиХ провъзгласиха герба на т. нар. Република БиХ въз основа на герба на босненския крал Твърдко Първи Котроманич. Върху него имаше син щит, разделен от сребърен диагонал с три златни лилии във всяко поле. Това е герб, който БиХ използва до 1998 г., когато е заменен с този на Вестендорп. \r\nКогато преди повече от десет години бе оспорен гербът на РС, в Баня Лука потърсиха ново решение за символите и се опитаха да постигнат компромис с бошняците, като предложиха да върнат лилиите в герба. В предложението вградени и детайли от герба на средновековната династия на Неманичите и владетелските фамилии Котроманич, Косач и Хроват, но предложението беше оспорено от съдиите на Конституционния съд на РС. \r\nОспорен е и химнът на РС, т.е. „Божия справедливост“ и през 2008 година е приет „Моя република“. ФБиХ все още няма химн, а БиХ има инструментал, но все още не може да се съгласува текст, който е приемлив за всички народи. \r\nЗаместник-председателят на Скупщината на РС и функционер на партия „Обединена Сръбска“ Милан Петкович, заяви за „Глас Српске“, че е дошло времето този въпрос да бъде повдигнат отново и РС да има своя герб, което е получило подкрепата на „Съюза на независимите социалдемократи“ (СНСД) на Додик. Юристите казват, че приемането на конституционен закон и нов герб, който ще включва елемемнти от средновековния герб на Неманичите, освен мнозинство от две трети в парламента на РС, трябва да получи подкрепата на бошняците, така че те са предпазливи за успеха на инициативата, която смятат за оправдана. \r\n \r\nПревод и редакция:", "date": "2019.08.20", "title": "„Политика“ (Сърбия): Република Сръбска иска да връща герба с двуглавия орел"}
{"url": "http://www.focus-news.net/news/2019/08/20/2690941/sliven-dvizhenieto-po-pat-sungurlare-padarevo-v-uchastaka-s-chubra-s-padarevo-e-ogranicheno-za-mps-nad-12-tona-poradi-namalena-nosimosposobnost-na-patnoto-platno.html", "text": "Трафикът по пътищата в областта е интензивен, но без задръствания. Пътните настилки са сухи и нормално проходими. Няма нововъведени ограничения по пътищата, съобщиха от  Областно пътно управление - Сливен . По пътя между Твърдица и Елена в отсечката от км 47+800 до км 48+000 има пропадане на пътното платно и се извършват ремонтни дейности, които трябва да приключат до 31 август. Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното платно в участъка на област Бургас. Срокът на двата ремонта  е удължен до края на август.", "date": "2019.08.20", "title": "Сливен: Движението по път Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното платно"}
{"url": "http://www.focus-news.net/news/2019/08/20/2690937/pregled-na-osnovnite-temi-v-dobrudzhanskiya-pechat.html", "text": "„Цените на зърното с нов спад“, съобщава на първа страница  вестник „Добруджанска трибуна“ .  Новините за рекорден добив на пшеница и царевица са успокоили борсите и търговията.Ново понижение на цените на основните зърнени култури е обхванало международните пазари, това отчитат експерти от софийската стокова борса. Ечемикът в Украйна е поскъпнал с един долар, рапицата в Европейския съюз единствена е поскъпнала заради очаквания по-малък добив. Повишението е с 5 евро. 25 години на сцената отбелязва с концерта съставът за градски шлагери в Добрич, съобщава изданието. Съставът е създаден към Народно читалище „Йордан Йовков - 1870 г.“ с ръководител Валентин Георгиев. Юбилеят ще бъде отбелязан под надслов „Добрич и приятели“. Това са съобщили от пресцентъра на Общината. Празничният концерт ще се състои на Скейт парка в Градския парк „Свети Георги“ в събота от 18,30 часа. От спортната страница – „Полицията в Разград огласи превантивни мерки за сигурност за мача в четвъртък“. Въвежда се нова организация за движение и паркиране на автомобили, по списък се забраняват вещи, представляващи опасност на стадиона за мача на „Лудогорец“ и „Марибор“. Срещата ще се проведе на 22 август от 20,30 часа на стадион „Лудогорец арена“ от 17,30 часа. Няма да бъдат допускани автомобили по улиците „Васил Левски“, „Ветеринарна“, „ Мраморно море“ и „Северен булевард“.", "date": "2019.08.20", "title": "Преглед на основните теми в добруджанския печат"}
{"url": "http://www.focus-news.net/news/2019/08/20/2690942/vratsa-24-godishna-zhena-e-pochinala-sled-kato-e-padnala-ot-14-iya-etazh-na-bloka-v-koyto-zhivee.html", "text": "24-годишна жена е починала, след като е паднала от апартамента си на 14 етаж, съобщиха от пресцентъра на  ОДМВР – Враца . На 19 август 2019 г. в 17.30 часа от тел.112 е получено съобщение, че до  жилищен блок на бул. „Васил Кънчов“ в града е открит труп на жена. Полицейските служители са установили, че трупът  е на 24-годишна жена от гр. Видин, която живеела  в същия блок. Жената е паднала от апартамента в който живее, на 14 етаж в същия блок. На мястото са извършени необходимите процесуално-следствени действия. Образувано  е досъдебно производство.", "date": "2019.08.20", "title": "Враца: 24-годишна жена е починала, след като е паднала от 14-ия етаж на блока, в който живее"}
{"url": "http://www.focus-news.net/news/2019/08/20/2690945/varna-dvuposochno-v-edno-platno-se-osashtestvyava-dvizhenieto-po-chast-ot-magistrala-hemus-v-uchastaka-neofit-rilski-devnya-zaradi-remont.html", "text": "Двупосочно в едно платно се осъществява движението по част от магистрала „Хемус“ в участъка Неофит Рилски – Девня, предаде репортер на  Радио „Фокус“ – Варна . Причината за затварянето на платното в посока Варна са ремонтни дейности. Преминаването се осъществява в платното за София. По пътя от „Златни пясъци“ към Кранево е забранено преминаването на моторни превозни средства с маса над 10 тона. Обходният маршрут е през направлението Кичево – Оброчище. \r\nДиана СТОЕВА", "date": "2019.08.20", "title": "Варна: Двупосочно в едно платно се осъществява движението по част от магистрала „Хемус“ в участъка Неофит Рилски – Девня заради ремонт"}
{"url": "http://www.focus-news.net/news/2019/08/20/2690939/gabrovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-dryanovo-i-gabrovo-zaradi-rekonstruktsiya-na-krastovishte-pri-km-145.html", "text": "В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафикът се регулира със знаци, съобщиха за  Радио „Фокус“ – Велико Търново  от Областно пътно управление. Времето в областта е предимно слънчево, а настилките – сухи. Трафикът към този час е интензивен. Нови въведени ограничения за изминалото денонощие няма, тежки инциденти също не са регистрирани. Пропаднал участък затруднява движението между селата Селище и Стоките. Шофьорите трябва да карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 август. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м, при км 46+800 по общински път до III–403 в село Малки Вършец. Отворен за движение е прохода Шипка, но там остава в сила забраната за ТИР-ове над 12 тона. \r\nЛуиза ТРАНЧЕВА", "date": "2019.08.20", "title": "Габрово: В едната лента се осъществява движението в участък от пътя между Дряново и Габрово заради реконструкция на кръстовище при км 145"}
{"url": "http://www.focus-news.net/news/2019/08/20/2690938/sliven-v-grada-shte-se-provede-miting-s-iskane-na-dozhivotna-prisada-za-izvarshitelya-na-ubiystvoto-na-7-godishnoto-dete-v-selo-sotirya.html", "text": "В града ще се проведе митинг с искане на доживотна присъда за извършителя на убийството на 7-годишното дете в село Сотиря, предаде репортер на  Радио „Фокус“ – Сливен . Събитието се организира чрез социалните мрежи и ще се състои от 18.00 часа пред областната болница „Д-р Иван Селимински“, където е настанен за лечение 21-годишният Мартин Трифонов, обвинен за убийството. \r\n„Да отнемеш човешки живот е грях за извършителя, но и смърт за родители и близки. Длъжни сме да бъдем заедно и да настояваме за доживотен затвор, да наложим народната власт“, призовават организаторите на протеста. \r\nНа Трифонов е наложена мярка за неотклонение „Задържане под стража“. Решението бе взето на изнесено заседание на Окръжен съд – Сливен в болницата, където е извършителят.  \r\nСнощи в Сливен в памет на Кристин се състоя бдение, на което близки и приятели поискаха справедлива присъда на убиеца. Срещу Трифонов са повдигнати три обвинения – за убийство по особено жесток начин, блудство и изнасилване. \r\nЛюдмила ЙОРГОВА", "date": "2019.08.20", "title": "Сливен: В града ще се проведе митинг с искане на доживотна присъда за извършителя на убийството на 7-годишното дете в село Сотиря"}
{"url": "http://www.focus-news.net/news/2019/08/20/2690943/blagoevgrad-dete-e-pochinalo-v-selo-padesh-maykata-e-privlechena-kato-obvinyaema.html", "text": "Дете е починало в село Падеш, майката е привлечена като обвиняема. Това съобщиха от  ОДМВР – Благоевград . В обособена стая за живеене, намираща се в бивш стопански двор в с. Падеш, Г.С. (на 18 г.) не е полагала достатъчно грижи за малолетното си дете, като по непредпазливост е причинила смъртта му.", "date": "2019.08.20", "title": "Благоевград: Дете е починало в село Падеш, майката е привлечена като обвиняема"}
{"url": "http://www.focus-news.net/news/2019/08/20/2690940/api-zapochvat-rabota-chetiri-demonstratsionni-tsentara-za-testvane-na-tol-uslugi.html", "text": "От днес започват работа четирите демонстрационни центъра на Националното тол управление, в които превозвачите ще могат да тестват издаването на маршрутни карти за тежкотоварни автомобили. Това съобщиха от пресцентъра на  Агенция „Пътна инфраструктура“ . Те ще имат възможност да се запознаят и с т.нар. тол калкулатор, който на база тестови обхват на пътищата с тол такса и тестова тарифа ще изчислява дължимата такса за определен маршрут. \r\nДемонстрационните центрове ще бъдат в София, Пловдив, Варна и Русе и ще са отворени всеки работен ден от 14.00 до 18.00 часа. В тях с помощта на служители на Националното тол управление  ще може да се тества купуването на маршрутни карти от четирите канала, по които АПИ ще ги продава – терминал за самообслужване, сайта www.bgtoll.bg, мобилното приложение и от гише.  \r\nВ столицата демонстрационният център ще е в административната сграда на бул. „Цар Борис III“ 215, ет. 6, а в Пловдив (ул. „Христо Г. Данов“ 22), Варна (бул. „Доктор Пискюлиев“ 3) и Русе (ул. „Отец Паисий“ 5) – в съответното Областно пътно управление. Превозвачите може да изпращат въпросите за въвеждането на тол системата и на електронния адрес: consult.toll@api.bg.  \r\nЦентровете ще работят минимум два месеца и целта е нашите служители в тях да отразят всички препоръки на превозвачите, коментира проф. Олег Асенов, член на Управителния съвет на АПИ. При необходимост в тях ще се правят специализирани работни срещи, а по заявка ще може да се организират и обучения с представители на браншовите организации.  \r\nТези тестове са част от техническата експлоатация на тол системата като в нея поетапно ще бъдат включвани отделни компоненти. След като тя приключи успешно, до няколко месеца, но не по-късно от 1 март 2020 г., ще започне и търговската ѝ експлоатация, при която тежкотоварните автомобили ще преминат от винетки към тол такси.  \r\nПри покупка на маршрутна карта след въвеждането в търговска експлоатация на тол системата ползвателят на републиканската пътна мрежа трябва да посочи начална и крайна точка на маршрута си, както и до четири междинни точки по заложения от него маршрут. Освен това трябва да  въведе и техническите характеристики на пътното превозно средство (регистрационен номер, националност на пътното превозно средство, категория на ППС, емисионен клас, брой на оси). Системата автоматично ще предлага маршрут от ГКПП до ГКПП за улеснение на транзитния трафик, ще посочва още най-кратък и най-дълъг път. След като изчисли сумата системата ще попита клиента за потвърждение на въведените данни.   \r\nМаршрутните карти ще са с валидност 24 часа от началото на активирането им. Регистрираните потребители (регистрацията е чрез електронния адрес през платформата за купуване на маршрутна карта) ще могат да си ги купят до 7 дни предварително, а нерегистрираните потребители –  за днешния или за утрешния ден.", "date": "2019.08.20", "title": "АПИ: Започват работа четири демонстрационни центъра за тестване на тол услуги"}
{"url": "http://www.focus-news.net/news/2019/08/20/2690944/kathimerini-razsledvaneto-na-pozhara-na-ostrov-evbeya-izklyuchena-e-versiyata-za-kaso-saedinenie.html", "text": "Специалният отдел на гръцката противопожарна служба (DAEE), който разследва причините за огнената стихия, изпепелила остров Евбея, изключи възможността за късо съединение, съобщава ексклузивно електронното издание на атинския ежедневник  Kathimerini . \r\nРазследващите са установили, че пожарът не е започнал при водните помпи в района, където са се появили първите пламъци. Помпените станции снабдяват с питейна вода прилежащите села и град Псачна.  \r\nДвама заподозрени се разследват във връзка с възможен сценарий за палежи. Единият е 33-годишен местен мъж, който бе арестуван миналата година заради девет инцидента, свързани с умишлено предизвикване на пожар.  \r\nОгънят на разположения северно от столицата Атина остров Евбея бушува три дни, като опустоши общо 2260 хектара горска площ. \r\n \r\n Тереза Герова", "date": "2019.08.20", "title": "Kathimerini: Разследването на пожара на остров Евбея - изключена е версията за късо съединение"}
{"url": "http://www.focus-news.net/news/2019/08/20/2690928/ministar-neno-dimov-poveche-ot-60-ot-zayavleniyata-za-yami-za-zagrobvane-na-praseta-sa-otkazani-ot-rayonnite-inspektsii-v-stranata.html", "text": "Повече от 60% от заявленията за ями за загробване са отказани от районните инспекции в страната. Това каза министърът на околната среда и водите Нено Димов африканската чума по свинете, в интервю за предаването „Тази сутрин“ по  бТВ . „Ние се стараем в максимално кратки срокове да даваме терени, подходящи за загробване“, каза Димов и добави, че има съответни изисквания към тези ями. По думите му заявленията за ями са отказани именно заради множеството изисквания. „Стараем се там, където ще бъдат загробени, да няма ефект, но така или иначе ще има и последващ контрол. Това е кризисна ситуация“, заяви той. По думите му в тази ситуация трябва да се действа по кризисен начин. „Това, което правим, е терените, които се гледат да бъдат далеч от вододайни зони, от охранителни зони и да няма високи подпочвени води“, добави Нено Димов.", "date": "2019.08.20", "title": "Министър Нено Димов: Повече от 60% от заявленията за ями за загробване на прасета са отказани от районните инспекции в страната"}
{"url": "http://www.focus-news.net/news/2019/08/20/2690946/blagoevgrad-3-000-lv-sa-otkradnati-ot-apartament-v-gotse-delchev.html", "text": "3 000 лв. са откраднати от апартамент в Гоце Делчев. Това съобщиха от  ОДМВР - Благоевград . Сигналът е подаден в РУ - Гоце Делчев. Съобщено е, че за времето от 07.50 часа до 14.30 часа на 19 август 2019 г. чрез разбиване на патронника на входна врата неизвестно лице е проникнало в апартамент в Гоце Делчев и е извършило кражба на 3 000 лв. и 6 г злато.", "date": "2019.08.20", "title": "Благоевград: 3 000 лв. са откраднати от апартамент в Гоце Делчев"}
{"url": "http://www.focus-news.net/news/2019/08/20/2690947/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за археологическите проучвания, правени през годините на крепостта „Перистера“. Събеседник по темата ще бъде Георги Шопов, директор на Историческия музей в Пещера. Ще научим и колко и какви средства набра поредната дарителска инициатива на общинския съветник д-р Лиляна Кавръкова и за какво ще бъдат дарени те. Ще ви разкажем и за летните дейности за деца и възрастни в библиотеката в читалище „Развитие“ в Пещера. Телефоните за връзка със студиото са 0885 606692 и 034  420020.", "date": "2019.08.20", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/08/20/2690953/bdzh-vnedryava-palnata-funktsionalnost-na-novata-rezervatsionna-sistema.html", "text": "От днес „БДЖ - Пътнически превози” ЕООД и „Информационно обслужване” АД започват внедряването в реална среда на резервационния модул в билетоиздаващата система. Това съобщиха от пресцентъра на  БДЖ . Чрез резервационната система, клиентите ще имат възможност сами да избират запазено място във вагона, на което ще бъдат настанени по време на своето пътуване. \r\nЗа нормалното функциониране на системата е много важно да бъде приложена в реална среда, като са взети мерки за своевременно отстраняване на евентуално възникнали неточности в конкретни ситуации. \r\nПо време на внедряването, в основните билетни каси и жп бюрата за предварителна продажба на билети, поетапно ще бъдат монтирани и двуекранни дисплеи, които да визуализират местата във влака и по този начин да улеснят избора на клиентите.", "date": "2019.08.20", "title": "БДЖ внедрява пълната функционалност на новата резервационна система"}
{"url": "http://www.focus-news.net/news/2019/08/20/2690951/pleven-dvizhenieto-po-pat-yasen-petarnitsa-katunets-v-selo-yasen-e-ogranicheno-poradi-remont.html", "text": "Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Това съобщиха  за  Радио „Фокус“  Областно пътно управление – Плевен. Срокът е до 20 август. Пътните настилки са сухи. Максималните температури ще бъдат между 31° и 36°. Движението по път III-118 Подем - Долна Митрополия от км 14 до км 26 е с повишено внимание поради полагане на маркировка. Движението по път III-118 Подем - Долна Митрополия от км 14 до км 26 е с повишено внимание поради полагане на маркировка. Срокът е до 20 август. Пътните настилки са сухи. Максималните температури ще бъдат между 31° и 34°. Движението по път II-11 Милковица - Сомовит от км 196 до км 206 е регулирано в една лента  поради ремонтни дейности с частично асфалтиране. Срокът е  до 23 август. Движението по път III-3002 Българене - Божурлук от км 0 до км 20 е регулирано в една лента  поради ремонтни дейности с частично асфалтиране. Срокът до 20 август. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.08.20", "title": "Плевен: Движението по път Ясен – Петърница – Катунец в село Ясен е ограничено поради ремонт"}
{"url": "http://www.focus-news.net/news/2019/08/20/2690955/kardzhali-shestima-sa-postradali-pri-katastrofa-predizvikana-ot-izlyazal-na-platnoto-kon-v-rayona-na-s-zagorsko.html", "text": "Шестима са пострадали при катастрофа, предизвикана от излязъл на платното кон в района на с. Загорско по главния път към ГКПП „Маказа“ на 19 август около 1.30 часа. Това съобщиха от  ОДМВР – Кърджали . Лек автомобил „БМВ“, управляван от 21-годишен, се блъснал в безнадзорен кон на пътя, колата навлязла в насрещното платно и се ударила в „Ауди“. Двамата водачи и четирима пътници са били транспортирани в болницата в Кърджали за оказване на медицинска помощ. Шофьорът, управлявал лекия автомобил „БМВ“ и 22-годишна спътничка, са със счупвания на бедрени кости, а вторият пътник с натъртвания и открити рани. Настанени са под наблюдение в здравното заведение. Водачът и двама пътници от другия лек автомобил са били прегледани, отказали лечение и са били освободени. Тестовете за алкохол са с отрицателни резултати. Взети са кръвни проби за химически анализ. Извършен е оглед на мястото на произшествието и е образувано и досъдебно производство в РУ - Момчилград.", "date": "2019.08.20", "title": "Кърджали: Шестима са пострадали при катастрофа, предизвикана от излязъл на платното кон в района на с. Загорско"}
{"url": "http://www.focus-news.net/news/2019/08/20/2690949/gazeta-express-kosovo-darzhavniyat-sekretar-na-sasht-i-srabskiyat-prezident-shte-obsadyat-situatsiyata-v-kosovo.html", "text": "Държавният секретар на САЩ Майк Помпео ще се срещне със сръбския президент Александър Вучич след края на дебата в централата на ООН в Ню Йорк, като се очаква двамата да обсъдят ситуацията в Косово, съобщава електронното издание на прищинския ежедневник  Gazeta Express . \r\n„Държавният секретар Майкъл Помпео ще пътува до Ню Йорк на 20 август, за да участва в дебата на Съвета за сигурност на ООН, организиран от мисията на Полша при ООН, относно предизвикателствата пред мира и сигурността в Близкия изток и подкрепата на администрацията за многостранни решения. Секретарят ще се срещне и с генералния секретар на ООН Антонио Гутериш и сръбския президент Александър Вучич след края на събитието“, се казва в прессъобщението от външнополитическото ведомство във Вашингтон.  \r\n \r\n Тереза Герова", "date": "2019.08.20", "title": "Gazeta Express (Косово): Държавният секретар на САЩ и сръбският президент ще обсъдят ситуацията в Косово"}
{"url": "http://www.focus-news.net/news/2019/08/20/2690957/zeri-kosovo-makedonskiyat-ministar-na-ikonomikata-e-na-poseshtenie-v-kosovo-zaradi-targovskite-merki-na-prishtina.html", "text": "Очаква се в рамките на деня министърът на икономиката на югозападната ни съседка Крешник Бектеши да посети Косово, за да обсъди с министъра на търговията и промишлеността на най-младата държава на Балканите Ендрит Шала последните мерки относно вноса на продуктите от Северна Македония, съобщава електронното издание на прищинския ежедневник  Zeri . \r\nВ Скопие възразиха срещу мярката, уверявайки, че македонските продукти отговарят на всички необходими международни стандарти. \r\nМиналия петък Министерството на търговията и промишлеността на Косово въведе мерки срещу Северна Македония, забраняваща вноса на мед и картофи. Министър Ендрит Шала заяви, че до колегата му в Северна Македония е изпратено писмо, с което „го моли да размисли и разреши вноса на рибни продукти от Косово в Северна Македония. Властите в Скопие обаче не откликнаха и ние бяхме принудени да въведем реципрочни мерки“. \r\n \r\n Тереза Герова", "date": "2019.08.20", "title": "Zeri (Косово): Македонският министър на икономиката е на посещение в Косово заради търговските мерки на Прищина"}
{"url": "http://www.focus-news.net/news/2019/08/20/2690950/glaven-komisar-nikolay-nikolov-shte-dade-brifing-po-povod-pozharite-v-stranata.html", "text": "Главен комисар Николай Николов ще даде брифинг по повод пожарите в страната. Това съобщиха от пресцентъра на  МВР . От 13.00 часа в Ситуационния център на ГДПБЗН на бул. „Никола Габровски“ № 30 директорът на Главна дирекция „Пожарна безопасност и защита на населението“ главен комисар Николай Николов ще предостави актуални данни по повод усложнената обстановка в страната по линия на пожарната безопасност.", "date": "2019.08.20", "title": "Главен комисар Николай Николов ще даде брифинг по повод пожарите в страната"}
{"url": "http://www.focus-news.net/news/2019/08/20/2690948/sport-andi-mari-dopusna-vtora-zaguba-na-singal.html", "text": "Бившият номер едно в света Анди Мъри допусна втора загуба и при втория си мач на единично след завръщането си на корта. Британецът отстъпи с 6:7, 5:7 пред Тенис Сандгрен в двубой от първи кръг на турнира в Уинстън-Сейлъм. Съперник на Сандгрен в следващия кръг ще бъде поставеният под номер две в схемата Денис Шаповалов.  \r\nМакар и двата мача на сингъл след завръщането му в игра да завършиха със загуба, Мъри демонстрира значително подобрение от двубоя в Синсинати, който беше първи за него от януари насам.", "date": "2019.08.20", "title": "Спорт: Анди Мъри допусна втора загуба на сингъл"}
{"url": "http://www.focus-news.net/news/2019/08/20/2690960/plovdiv-shest-sela-ot-oblastta-sa-s-narusheno-vodopodavane-zaradi-avarii.html", "text": "Шест села от областта са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са абонатите от населените места Граф Игнатиево, Бегово, Житница, Момино село, Добростан и Яврово. \r\nС нарушено водоподаване днес са също живущите в кв. „Св. Георги“ на град Асеновград, също абонатите в района на улица „Освобождение“ в град Карлово. Екипите на водоснабдителното дружество отстраняват аварии също в района на бул. „Източен“ и ул. „Стефан Стамболов“ в град Пловдив. \r\nНе е посочен краен срок за отстраняване на авариите в областта. \r\nТони МИХАЙЛОВ", "date": "2019.08.20", "title": "Пловдив: Шест села от областта са с нарушено водоподаване заради аварии"}
{"url": "http://www.focus-news.net/news/2019/08/20/2690952/nezavisen-makedoniya-katitsa-yaneva-na-razpit-shte-se-prevarne-li-v-zapodozryanai.html", "text": "Месец след оставката й и намесата на името й в аферата „Рекет“, Катица Янева най-накрая ще се яви в Прокуратурата във връзка с разследване на организираната престъпност и корупцията, като там ще я очаква прокуроршата Вилма Руско, отбелязва електронното издание на скопския вестник  \"Независен\" . \r\nЯнева ще се яви в Прокуратурата като свидетел, а дали ще излезе като заподозрян ще прецени Руско, в зависимост от това дали е събрала достатъчно доказателства срещу нея. \r\nЯнвва трябва да обясни ролята си по случая \"Рекет\" и защо се е свързала със заподозрения Боян Йовановски и бизнесмена Йордан (Орце) Камчев. В официалните си изявления, както и в разговори с колегите си, бившият специален прокурор твърди, че с нея е злоупотребено и не е взимала подкуп, а целта на контактите й с Камчев е била да го привлече като свидетел по ново разследване. \r\nСпециалният прокурор няма имунитет, но освен парламента над нея няма друг орган. Ето защо е трудно тя да бъде освободена от разглеждане на делата на Специализираната прокуратура. \r\n \r\n Тереза Герова", "date": "2019.08.20", "title": "\"Независен\" (Македония): Катица Янева на разпит - ще се превърне ли в заподозряна?"}
{"url": "http://www.focus-news.net/news/2019/08/20/2690963/pleven-704-kilograma-tyutyun-sa-izzeti-pri-proverka-na-obor-i-stopanski-postroyki-v-mestnostta-komudara.html", "text": "704 килограма тютюн са иззети при проверка на обор и стопански постройки в местността Комудара. Това съобщиха от   ОД МВР- Плевен  . Около 11.30 часа вчера служители на сектор „Противодействие на икономическата престъпност“, Базова научно-техническа лаборатория и разследващ полицай при ОДМВР – Плевен са извършили проверки в обор и стопански постройки в местността Комудара в землището на село Къшин, община Плевен. В момент на рязане на тютюн са установени 24-годишен, 39-годишен, 15-годишен и 26-годишен, и четиримата от село Буковлък. Намерена е инсталация за запарване и нарязване на тютюн - казани, газови бутилки, горелки и машина за рязане на тютюн. Открита е нарязана жълто кафява листна маса, наподобяваща по вид, цвят и мирис на тютюн, тютюн на листа и електронна везна. Общо установено количество нарязана листна маса и тютюн на листа е около 704 килограма. Назначени са експертизи. Четиримата са задържани с полицейска мярка за срок до 24 часа по Закона за МВР. По случая е уведомен дежурен прокурор в РП - Плевен и е образувано досъдебно производство. Работата продължава разследващ полицай при ОДМВР - Плевен.", "date": "2019.08.20", "title": "Плевен: 704 килограма тютюн са иззети при проверка на обор и стопански постройки в местността Комудара"}
{"url": "http://www.focus-news.net/news/2019/08/20/2690961/pazardzhik-v-grada-shte-se-provede-zasedanie-na-oblastnata-epizootichna-komisiya.html", "text": "В Приемна зала на Областна администрация – Пазарджик ще се проведе заседание на Областната епизоотична комисия, съобщиха от  Областната администрация . Ще бъде обсъдена актуалната епизоотична обстановка и предприетите превантивни мерки за ограничаване на заболяването африканска чума по свинете в страната и региона. Началото е в 11.00 часа, а информация ще бъде предоставена след края на заседанието.", "date": "2019.08.20", "title": "Пазарджик: В града ще се проведе заседание на Областната епизоотична комисия"}
{"url": "http://www.focus-news.net/news/2019/08/20/2690958/gencho-genchev-kmet-na-svishtov-pozharat-v-staroto-smetishte-e-ovladyan-na-myastoto-vse-oshte-ima-dezhurni-ekipi-koito-sledyat-obstanovkata.html", "text": "Овладян е пожарът в старото сметище на Свищов. Бедственото положение в общината остава до 23 август включително. Това каза за  Радио „Фокус“ – Велико Търново  кметът на Община Свищов Генчо Генчев. Той добави, че на място все още има четири екипа огнеборци от Горна Оряховица, Велико Търново, Свищов и Полски Тръмбеш. На всеки час стационарната станция на Регионалната инспекция по околна среда и води замерва качеството на въздуха. Кметът увери, че към момента данните са добри и няма превишения, които да застрашават човешкия живот. В последните два дни бяха регистрирани две такива – на средночасовите норми, по показател сероводород – от неделя (в 5.00 часа сутринта) и от вчера (в 6.00 часа). Взето е решение за запръстяване на терена. Дейностите са част от общинския проект за рекултивация на старото сметище. Разговорите с фирмата изпълнител предстоят, а процесът ще започне до дни. Всичко, което ще бъде направено, ще струва на Община Свищов около 3.1 млн. лв., осигурени по Програма за управление на отпадъците. \r\nЛуиза ТРАНЧЕВА", "date": "2019.08.20", "title": "Генчо Генчев, кмет на Свищов: Пожарът в старото сметище е овладян, на мястото все още има дежурни екипи, които следят обстановката"}
{"url": "http://www.focus-news.net/news/2019/08/20/2690956/pleven-chetirima-dushi-sa-postradali-pri-katastrofa-na-patya-byala-botevgrad-trima-ot-tyah-sa-s-opasnost-za-zhivota.html", "text": "Четирима души са пострадали при катастрофа, трима са с опасност за живота. Това съобщиха от  ОД МВР - Плевен  . На 19 август е получен сигнал за настъпило пътнотранспортно произшествие на главен път I-3 Бяла - Ботевград в близост до отбивка за язовир \"Долни Дъбник\". Незабавно са изпратени полицейски екипи. На място установяват, че водачът на лек автомобил \"Лексус\" – 48-годишен от град Силистра на прав пътен участък при движение в посока към град София, предприема изпреварване на колона от автомобили. Навлиза в лентата за насрещно движение и блъска в лявата задна част насрещно движещ се лек автомобил, управляван от 45-годишен румънски гражданин. След това „Лексус“ продължава движението си в насрещната лента и се блъска челно в движещ се зад него друг лек автомобил, също управляван от румънски водач – 42-годишен. При инцидента има пострадали. На място е пристигнал екип на РСПБЗН – Плевен, който извежда пострадалите и ги предава на екипа на ЦСМП. Ранените са транспортирани в ЦСМП - Плевен, където е установено, че с опасност за живота са българският водач, както и двама от пътниците в единия лек автомобил – 38-годишна жена и 11-годишно момче. Водачът на другия е без опасност за живота. Четиримата са настанени за лечение в болнично заведение. Алкотестовете на тримата водачи са отрицателни. Уведомен е дежурен прокурор при РП - Плевен. Образувано е досъдебно производство.", "date": "2019.08.20", "title": "Плевен: Четирима души са пострадали при катастрофа на пътя Бяла - Ботевград, трима от тях са с опасност за живота"}
{"url": "http://www.focus-news.net/news/2019/08/20/2690962/blagoevgrad-ofitsialno-beshe-otkrit-noviyat-klub-na-pensionera-v-s-karnalovo-obshtina-petrich.html", "text": "Официално беше осветен новият клуб на пенсионера в третото по големина село на община Петрич – с. Кърналово. Това съобщиха от пресцентъра на  Община Петрич . Клубът се намира в сградата на местното читалище „Гоце Делчев“. Помещението е напълно обновено и оборудвано със средства от бюджета на Община Петрич по предложение на кмета Димитър Бръчков. На церемонията за откриването на клуба присъстваха над 100 пенсионери от селото. Кметът на общината Димитър Бръчков отчете,  чe в село Кърналово само през тази година са направени инвестиции в размер на над 250 хил .лв.,  в т.ч. нов сондаж и помпа за питейна вода, подмяна на водопровода и бетониране на ул. „Стою Хаджиев“, довършване ремонта на една от най-дългите улици в селото – ул. „Ванюша Валчук“ и новият клуб на пенсионера. „Знаем, че имаме още много работа, следваме решаването на проблемите според тяхната неотложност и ще продължим“, каза в приветствието си към жителите на селото кметът на община Петрич. Кметът на село Кърналово Стоян Бойчев открои добрия синхрон в работата с кмета Димитър Бръчков и съветниците. „За кратко време г-н Бръчков доказа, че може да бъде добър стопанин на общината. Нека с наша подкрепа продължи да е кмет на община Петрич“, каза Стоян Бойчев. Молебен за здраве отслужи енорийският свещеник Иван. Специален гостуващ изпълнител беше обичаният от няколко поколения Кирил Костов, а местната поетеса Зоя Войнова поздрави всички със стихотворение написано за повода.", "date": "2019.08.20", "title": "Благоевград:  Официално беше открит новият клуб на пенсионера в с. Кърналово, Община Петрич"}
{"url": "http://www.focus-news.net/news/2019/08/20/2690966/plovdiv-dimitar-marinov-i-maya-taneva-sa-pobeditelite-v-ultramaratona-persenk-ultra-v-asenovgrad.html", "text": "Димитър Маринов и Мая Танева са победителите в ултрамаратона „Персенк Ултра“ в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Община Асеновград. Димитър Маринов е победител в 160-километровата дистанция при мъжете. Той успя да се вмъкне под 22 часа с финално време – 21:59:28. При жените двукратна победителка на кралската дистанция и родом от Асеновград е Мая Танева. Тя подобри времето си с час и половина от 2018 и финишира за 29:46 ч. \r\nЗа 7-ми пореден път Асеновград се превърна в атлетическо предизвикателство чрез планинския ултрамаратон „Персенк Ултра”.  Това е най-трудното, с най-голямата денивелация и най-красивото планинско състезание. Ултрамаратонът се проведе под надслов „Усети духът на Родопите”, като се включиха над 400 атлети от 16 държави от три континента. Престижното състезание е сертифицирано и е част от календара на Международната асоциация по планинско бягане като всеки завършил участник получава квалификационни точки за други международни бягания и е квалификация за световното първенство във Франция през 2020 година. \r\nСтартът на 16 август бе даден от кмета на Община Асеновград д-р Емил Караиванов и представителя на основния спонсор на състезанието. Програмата и тази година беше от три състезания по планинско бягане, като и трите са ултрамаратонски дистанции със сериозна денивелация: „Персенк Ултра” – 160 км с 7665 м. обща положителна денивелация, „Диво прасе ултра” от 110 км. с 5095 м. обща положителна денивелация и „Орехово ултра” – 50 км. с 2545 м. с обща положителна денивелация.  Над 130 доброволци, разпределени в 13 подкрепителни пункта взеха участие в организирането и провеждането на това престижно международно състезание. В знак на благодарност към тяхната всеотдайност организаторите бяха подготвили за тях сертификати и медали с пожелание догодина в каузата да се включат още повече любители на спорта и природата. Малко по-късно, на официалната церемония от 14.00 часа на 18 август, победителите в различните категории  и дисциплини бяха наградени с медали, подаръци и огромната подкрепа и аплодисменти на жителите и гостите на Асеновград – домакин на „Персенк Ултра” .", "date": "2019.08.20", "title": "Пловдив: Димитър Маринов и Мая Танева са победителите в ултрамаратона „Персенк Ултра“ в Асеновград"}
{"url": "http://www.focus-news.net/news/2019/08/20/2690968/api-do-1800-chasa-dvizhenieto-na-avtomagistrala-hemus-ot-km-51-do-km-55-v-rayona-na-pravets-shte-se-ogranichava-v-interval-po-5-minuti-poradi-podmyana-na-elektrozahranvasht-kabel.html", "text": "До 18.00 часа днес движението на автомагистрала „Хемус“ от км 51 до км 55 в района на Правец ще се ограничава в интервал от по 5 минути през 1 час и 30 минути в двете посоки поради подмяна на електрозахранващ кабел от енергоразпределителното дружество. Това съобщиха от пресцентъра на  Агенция „Пътна инфраструктура“ . Автомобилите изчакват на място. Необходимо е шофьорите да карат в участъка с повишено внимание и съобразена скорост.", "date": "2019.08.20", "title": "АПИ: До 18.00 часа движението на автомагистрала „Хемус“ от км 51 до км 55 в района на Правец ще се ограничава в интервал по 5 минути поради подмяна на електрозахранващ кабел"}
{"url": "http://www.focus-news.net/news/2019/08/20/2690959/ministar-predsedatelyat-boyko-borisov-yordaniya-e-vazhen-partnyor-za-balgariya-v-regiona-na-blizkiya-iztok-i-severna-afrika.html", "text": "Министър-председателят Бойко Борисов проведе среща с министъра на външните работи на Хашемитско кралство Йордания Айман Ал-Сафади. Това съобщиха от  правителствената информационна служба . В рамките на разговора им премиерът Борисов отбеляза, че Йордания е важен партньор за България в региона на Близкия Изток и Северна Африка.  \r\nМинистър-председателят подчерта приятелските отношения между двете страни, както и много добрата степен на взаимодействие и сходство в политическите позиции по основни регионални и международни въпроси, споделяни от България и Йордания през последните години. Това е сближаващ фактор за поддържането на позитивен политически диалог между двете страни. \r\n„Убеден съм, че настоящото посещение ще даде нов тласък в нашите двустранни връзки и ще допринесе съществено за по-динамично сътрудничество на всички нива“, заяви министър-председателят Бойко Борисов пред външния министър на Йордания.  \r\nВъв фокуса на разговора им бе темата за Процеса „Акаба“, иницииран от краля на Йордания Абдулла II през 2015 г. с цел укрепване на международното и регионалното сътрудничество срещу опасностите от тероризъм, радикализация и насилствен екстремизъм. \r\nПремиерът Борисов акцентира, че България високо оценява инициативите на краля на Йордания за борба с тероризма като най-важната част от тях са срещите от процеса „Акаба“. Българският министър-председател добави, че сме готови да разгледаме възможните форми на сътрудничество с процеса „Акаба“ в рамките на други формати като Процеса на сътрудничество в Югоизточна Европа или Берлинския процес. Подчертана бе още ролята на Съюза за Средиземноморието, утвърдил се като ценен форум за политически и икономически дебат относно регионалното партньорство и интеграцията. Съпредседател на Съюза е Айман Ал-Сафади.  \r\nМинистър-председателят Бойко Борисов посочи пред външния министър на Йордания, че през миналата година бе отбелязана 50-годишнина от установяването на дипломатически отношения между двете страни. Застъпено бе мнението, че сътрудничеството в сферите от общ интерес следва да се разширява. \r\nБорисов и Ал-Сафади обсъдиха стимулиране на развитието на търговско-икономическите и инвестиционните отношения, както и установяването на по-близки контакти между бизнес общностите на двете страни.", "date": "2019.08.20", "title": "Министър-председателят Бойко Борисов: Йордания е важен партньор за България в региона на Близкия Изток и Северна Африка"}
{"url": "http://www.focus-news.net/news/2019/08/20/2690964/ministar-temenuzhka-petkova-13-zayavleniya-sa-podadeni-za-uchastie-v-organizatsiyata-na-proekta-aets-belene.html", "text": "13 заявления са подадени за участие в организацията на проекта АЕЦ \"Белене\". Това заяви на пресконференция министърът на енергетиката Теменужка Петкова, предаде репортер на  Агенция \"Фокус\" . Петкова обясни, че подадените заявления се делят на три части. \"Заявления за стратегически инвеститор за проекта АЕЦ \"Белене\", за участие в организацията на проекта чрез закупуване на оборудване и  \r\nзаявление за договор за изкупуване на електроенергия\", допълни енергийният министър. \"7 от за явленията са подадени от компании, желаещи да участват като стратегически инвеститор. 2 са исканията за участие в проекта чрез доставка на оборудване\", добави Петкова. \"4 са заявленията, съдържащи информация за договор за изкупуване на енергия\", обясни още министърът на енергетиката. \r\nВиолета СИМЕОНОВА", "date": "2019.08.20", "title": "Министър Теменужка Петкова: 13 заявления са подадени за участие в организацията на проекта АЕЦ \"Белене\""}
{"url": "http://www.focus-news.net/news/2019/08/20/2690971/tass-sasht-izpitaha-zabranena-ot-drsmo-raketa-moskva-opredeli-deystviyata-im-kato-kurs-kam-eskalirane-na-voennoto-naprezhenie.html", "text": "На фона на съобщенията, че САЩ са провели изпитание на ракета, забранена по силата на вече изтеклия Договор за ракети със среден и малък обсег (ДРСМО), заместник-министърът на външните работи на Руската федерация Сергей Рябков изрази съжаление за действията на Вашингтон и заяви, че американците поемат курс към ескалиране на военното напрежение, предава  TACC . \r\n\"Прави впечатление, че изпитването на усъвършенствана ракета \"Томахоук\" се проведе буквално 16 дни след оттеглянето на САЩ от ДРСМО и прекратяването на този договор. Вероятно не може да има по-ясно и категорично потвърждение, че разработването на съответните системи се провежда в САЩ отдавна и подготовка да се откаже от договора включва също съответната научноизследователска дейност“, цитира агенцията думите на руския дипломат. \r\nСпоред Рябков Москва също е забелязала, че \"стартирането е направено с помощта на инсталацията Mk41\". \"Универсалната пускова установка, която е подходяща за изстрелване не само на ракети-прехващачи SM-3, но и на крилати ракети от различни видове \"земя-земя\", \"въздух-въздух\", обясни Рябков. \r\n\"Всичко това предизвиква съжаление. САЩ очевидно са поели курс към ескалиране на военното напрежение\", подчерта заместник-министърът на външните работи на Русия. \"Ние не се поддаваме на провокации. Ние, както бе обявено вчера (понеделник - бел.р.) във Франция от руския президент [Владимир Путин], потвърждаваме отново своя ангажимент за едностранен мораториум върху разполагането на наземни системи със среден обсег, докато тези системи не бъдат внедрени от САЩ във всички регион на света“, добави Рябков. \r\n \r\n \r\n Тереза Герова", "date": "2019.08.20", "title": "ТАСС: САЩ изпитаха забранена от ДРСМО ракета, Москва определи действията им като курс към ескалиране на военното напрежение"}
{"url": "http://www.focus-news.net/news/2019/08/20/2690972/sport-yuventus-razmenya-dibala-za-neymar.html", "text": "Ръководството на Ювентус е отправило предложение до колегите си от Пари Сен Жермен за бартерна сделка, при която към Торино трябва да поеме Неймар да Силва, а в замяна французите могат да очакват Пауло Дибала. Новината е на бразилското издание „Глобоешпорте”, според което тази вечер е била първата от преговорите между двата клуба. Не е тайна, че Дибала представлява интересен вариант пред ПСЖ. 25-годишният играч отказа да премине в Манчестър Юнайтед, а след това пропадна и трансферът му в Тотнъм. И двете сделки се провалиха главно заради проблемите около имиджовите му права и исканията за заплата. В Италия обаче битува слухът, че Дибала бил готов да напусне Торино единствено заради ПСЖ.", "date": "2019.08.20", "title": "Спорт: Ювентус разменя Дибала за Неймар"}
{"url": "http://www.focus-news.net/news/2019/08/20/2690970/dobrich-izticha-srokat-za-kandidatstvane-za-podpomagane-na-dvoyki-s-reproduktivni-problemi.html", "text": "След 10 дни изтича срокът за подаване на заявления за финансово подпомагане на двойки с репродуктивни проблеми. Това съобщиха от пресцентъра на  Община Добрич . С необходимите документи и условия за кандидатстване гражданите могат да се запознаят на сайта на Община град Добрич в раздел: Начало/Общински съвет/ Наредби, правилници, критерии/ Правилници/ Правилник за отпускане на финансова помощ. \r\nДокументите се подават в Центъра за услуги и информация на първия етаж в Община град Добрич. За повече информация и въпроси: Димитрина Русева - 0893691100.", "date": "2019.08.20", "title": "Добрич: Изтича срокът за кандидатстване за подпомагане на двойки с репродуктивни проблеми"}
{"url": "http://www.focus-news.net/news/2019/08/20/2690954/afp-protivnitsite-na-bashar-asad-sa-se-izteglili-ot-rayona-na-han-sheyhun.html", "text": "Джихадистите и бунтовници, противопоставящи се на правителствените сили на сирийския президент Башар Асад, са се оттеглиха от ключовия район на град Хан Шейхун в провинция Идлиб, северозападната част на страната, съобщава  AFP , като се позовава на информация от базираната в Лондон Сирийска обсерватория за човешките права (СОЧП). \r\nВ ранните часове на деня, след офанзива на силите на Асад, бунтовниците се изтеглиха от ключовия град, съобщиха от СОЧП, като поясниха, че са поели в южна посока. Така наблюдателния пост на турците в района \r\nна град Морек е обграден от сирийската армия.  \r\n \r\n Тереза Герова", "date": "2019.08.20", "title": "AFP: Противниците на Башар Асад са се изтеглили от района на Хан Шейхун"}
{"url": "http://www.focus-news.net/news/2019/08/20/2690969/ministar-temenuzhka-petkova-svetovni-lideri-v-yadrenata-energetika-sa-zayavili-interes-za-uchastie-v-proekta-aets-belene.html", "text": "Едни от големите световни лидери в ядрената енергетика са заявили интерес за участие в проекта АЕЦ “Белене”. Това заяви на пресконференция министърът на енергетиката Теменужка Петкова, предаде репортер на  Агенция “Фокус” . “Забележете, освен с осигуряването и производството на оборудване и с участие с финансирането на проекта, което смятам е изключително сериозна заявка за възможен и реален проект АЕЦ “Белене”, обясни енергийният министър. “Мисля че имаше доста скептицизъм по отношение дали изобщо ще има интерес към реализацията на този проект и на база на тези подадени заявления, мисля че скептицизмът вече е разсеян”, добави още Петкова. \r\nВиолета СИМЕОНОВА", "date": "2019.08.20", "title": "Министър Теменужка Петкова: Световни лидери в ядрената енергетика са заявили интерес за участие в проекта АЕЦ \"Белене\""}
{"url": "http://www.focus-news.net/news/2019/08/20/2690975/blagoevgrad-zapochna-premahvaneto-na-pyasachnitsite-ot-detskite-ploshtadki-v-grada.html", "text": "Пясъчниците за игра, които са на детските площадки в Благоевград, ще бъдат премахнати поетапно. Това съобщиха от пресцентъра на  Община Благоевград . Решението е на кмета д-р Атанас Камбитов и е взето след постъпили множество писмени искания от родители, които се притесняват от разпространението на зарази по време на игра. Въпреки мерките, които Община Благоевград предприема за хигиената в пясъчниците на площадките, те ще бъдат премахнати, за да бъде гарантирано здравето на децата.  \r\nВ момента се премахва пясъчника в кв. „Еленово“, в карето между блокове №107, №108 и №109. Предстои подмяна на съоръжения и в кв. „Струмско“ на ул. „Яне Сандански“ 3. \r\nНа мястото на пясъчниците ще бъдат поставени други съоръжения за игра с ударопоглъщащи настилки - тип „Дама“. Детски площадки без пясъчници като стандарт е въведен в редица европейски страни.  \r\nОбщина Благоевград апелира собствениците на домашни любимци да не допускат животните около и в детските площадки. За нарушения гражданите могат да подадат сигнал на тел. 112 или на тел. 073/88 44 34.", "date": "2019.08.20", "title": "Благоевград: Започна премахването на пясъчниците от детските площадки в града"}
{"url": "http://www.focus-news.net/news/2019/08/20/2690978/vidin-chuzhdenets-bez-dokumenti-e-otkrit-v-rayona-na-zhp-garata.html", "text": "Чужденец без документи е открит в района на жп гарата. Това съобщиха от  ОДМВР – Видин . На 19 август около 21.30 часа служител на жандармерията са направили обход в района на видинската жп гара. Открит е чужденец без документи. Мъжът бил съпроводен до ОДМВР - Видин и задържан за установяване на самоличност. Пред полицаите заявил, че е 36-годишен гражданин на Алжир. По случая работи екипът на група „Миграция“ в областната дирекция.", "date": "2019.08.20", "title": "Видин: Чужденец без документи е открит в района на жп гарата"}
{"url": "http://www.focus-news.net/news/2019/08/20/2690973/api-dvizhenieto-po-patya-tutrakan-silistra-pri-krastovishteto-za-s-profesor-ishirkovo-se-izvarshva-v-ednata-lenta-poradi-katastrofa.html", "text": "Движението по път ll-21 Тутракан – Силистра при кръстовището за с. Професор Иширково на км 109 се извършва в една лента поради ПТП. Това съобщиха от пресцентъра на  Агенция „Пътна инфраструктура“ . Трафикът се регулира от \"Пътна полиция\".", "date": "2019.08.20", "title": "АПИ: Движението по пътя Тутракан – Силистра при кръстовището за с. Професор Иширково се извършва в едната лента поради катастрофа"}
{"url": "http://www.focus-news.net/news/2019/08/20/2690977/hristian-petrov-tsgm-novata-tiket-sistema-shte-donese-poveche-udobstva-dostapnost-i-sigurnost-na-patnitsite.html", "text": "Валидаторите са само един малък аспект от самата система, част от хардуера, който в момента се инсталира, за да получим работеща система за таксуване. Това заяви в интервю за  Агенция „Фокус“  Христиан Петров, изпълнителен директор на Центъра за градска мобилност (ЦГМ). По думите му новата тикет система предлага на пътниците нови възможности и удобства. „На първо място това е много повече удобство за пътниците, защото ще може да съществува единен превозен документ, който може да функционира и да е валиден за повече от едно превозно средство. Също така зареждането на самите превозни документи да става и онлайн“, обясни Петров. „На второ място ще има много повече сигурност за всички участници в системата, както работещите в системата на градския транспорт, така и пътниците, защото инсталираме освен валидатори и видеонаблюдение във всяко едно превозно средство“, допълни изпълнителният директор на ЦГМ. „На трето място ние ще разполагаме с много повече данни, което в крайна сметка ще допринесе във вземането на решения за пускане на допълнителна линия, например, или за по-адекватни решения на центъра за градска мобилност, за да осигурим по-добро транспортно обслужване на хората“, добави Петров. Христиан Петров коментира, че към момента не се предвиждат промени в превозните документи.  \r\nВиолета СИМЕОНОВА \r\n Пълния текст на интервюто четете по-късно в „Мнение”", "date": "2019.08.20", "title": "Христиан Петров, ЦГМ: Новата тикет система ще донесе повече удобства, достъпност и сигурност на пътниците"}
{"url": "http://www.focus-news.net/news/2019/08/20/2690979/tass-zelenski-iska-ot-izrael-da-priznae-golodomora-za-akt-na-genotsid-sreshtu-ukrainskiya-narod.html", "text": "Президентът на Украйна Владимир Зеленски се обърна към премиера на Израел Бенямин Нетаняху с призив да признае „голодомора“ за акт на геноцид срещу украинския народ. Той съобщи това на брифинг след двустранните преговори между двамата, предава  ТАСС . \r\n„Обърнах се към израелската страна с призив да признае „голодомора“ за акт на геноцид срещу украинския народ“, заяви Зеленски. \r\n„Днес ние, заедно с господин премиера Нетаняху ще посетим Бабий Яр и ще почетем жертвите на масовите разстрели в Бабий Яр и Холокоста. Всички тези тежки моменти на нашата обща история трябва да ни обединяват с надежда за светло бъдеще и невъзможност за повтаряне на подобни трагедии“, добави държавният глава. \r\nКакто е известно, в началото на 30-те години масовият глад в СССР се превръща в трагедия на цялата страна и обхваща територията не само на Украйна, но и на Беларус, Северен Кавказ, Поволожието, Южен Урал, Западен Сибир, Казахстан и причинява значителни жертви (според различни оценки от 2 до 8 милиона души). През 2006 г., по време на президентството на Виктор Юшченко, Върховната Рада прие закон, коийто установява понятието „голодомор“ като геноцид на украинците. В Русия подобни действия бяха наречени опит за пренаписване на историята. \r\n \r\n  \r\n \r\nПревод и редакция:", "date": "2019.08.20", "title": "ТАСС: Зеленски иска от Израел да признае „голодомора“ за акт на геноцид срещу украинския народ"}
{"url": "http://www.focus-news.net/news/2019/08/20/2690965/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Още откакто Конституционният съд на Босна и Херцеговина (БиХ) премахна герба на Република Сръбска (РС) с двуглав орел, емблемата с три цвята се използва като временно решение, но след повече от десет години използване на този временен символ от Баня Лука, тя се обяви за възстановяване на оспорените симовли, тоест приемането на нов герб. През март 2006 г. по жалба на представители на бошняците, Конституционният съд на БиХ обяви за неконституционен стария герб на РС, в който имаше двуглав орел с четири очи, тъй като „не символизира всички народи“, пише белградският ежедневник  „Политика“ . \r\nКогато спорният герб беше заменен с емблемата, представители на РС обявиха, че това ще бъде преходно решение, докато не бъдат изпълнени условията на РС да върне символите, които „наистина я отразяват“. Това е част от по-широк въпрос за символите, за които е трудно да се постигне съгласие сред народите на БиХ, така че символите, вместо да отразяват единството, най-често се превръщат в израз на разделение. По този начин празниците в двата ентитета- Република Сръбска (РС) и Федерация БиХ (ФБиХ), са по-често причина да се припомнят исторически и настоящи недоразумения, а не повод за съвместно честване. \r\nФедерация БиХ, като босненско-хърватско образувание, няма своите символи от дванадесет години. През 2007 г. Конституционният съд на БиХ обяви знамето и герба на ФБиХ, на които имаше лилии и шахматна дъска, за противоконституционни, тъй като те не съдържаха чертите на третия съставен народ – сръбския. Сърбите са конституционен народ във ФБиХ, макар и не във всички кантони. \r\nВ този ентитет компетентната комисия не стигна до съгласие какви характеристики трябва да се появят на символите. При липса на приемливи символи, Федерация БиХ използва цветовете на БиХ, тоест синьо и бяло знаме с жълти звезди, което - подобно на герба на БиХ - беше наложено от върховния представител Карлос Вестендорп през февруари 1998 г. \r\nВ началото на тази година имаше спор в Президиума на БиХ, когато сръбският член на този орган Милорад Додик настоя да използва флага на РС в Сараево, на местата, където се появява. Това изкуши другите двама членове на този орган да излязат с компромисно решение да се свали един от двата герба на БиХ от заседателната зала, защото един от тях, както твърдят, представлява ФБиХ, а другия – РС, като втория равноправен ентитет, е била „забравена“. Настоящият флаг на БиХ, без културни или исторически причини, с тъмносин фон и жълти звезди, символизира „европейската среда на БиХ“, докато жълтият триъгълник представлява географския облик на БиХ. \r\nРС има официално знаме, което Конституционният съд не успя да оспори, тъй като установи, че червено-синьо-белият трикольор не е само на сръбския народ, тъй като е знаме с панславянски цветове. Тъй като те са характерни за историята на славянските народи, се отнасят до конституционните народи на БиХ. Конституционният съд също така заяви, че знамето на РС и сръбското знаме не са идентични, тъй като сръбският национален флаг също има герб, което не е характеристика на знамето на РС. \r\nОспорваният герб на РС се основаваше на герба на Кралство Сърбия от времето преди Първата световна война с две малки разлики. Първият е, че короната е в щита, а не над него, докато вторият се отнася до лилиите, които бяха извадени от герба на РС в началото на войната. А именно през 1992 г. властите на РС премахналха лилиите между ноктите на двуглавия орел върху сръбския герб на Кралство Сърбия, защото на 4 май 1992 г. властите в БиХ провъзгласиха герба на т. нар. Република БиХ въз основа на герба на босненския крал Твърдко Първи Котроманич. Върху него имаше син щит, разделен от сребърен диагонал с три златни лилии във всяко поле. Това е герб, който БиХ използва до 1998 г., когато е заменен с този на Вестендорп. \r\nКогато преди повече от десет години бе оспорен гербът на РС, в Баня Лука потърсиха ново решение за символите и се опитаха да постигнат компромис с бошняците, като предложиха да върнат лилиите в герба. В предложението вградени и детайли от герба на средновековната династия на Неманичите и владетелските фамилии Котроманич, Косач и Хроват, но предложението беше оспорено от съдиите на Конституционния съд на РС. \r\nОспорен е и химнът на РС, т.е. „Божия справедливост“ и през 2008 година е приет „Моя република“. ФБиХ все още няма химн, а БиХ има инструментал, но все още не може да се съгласува текст, който е приемлив за всички народи. \r\nЗаместник-председателят на Скупщината на РС и функционер на партия „Обединена Сръбска“ Милан Петкович, заяви за „Глас Српске“, че е дошло времето този въпрос да бъде повдигнат отново и РС да има своя герб, което е получило подкрепата на „Съюза на независимите социалдемократи“ (СНСД) на Додик. Юристите казват, че приемането на конституционен закон и нов герб, който ще включва елемемнти от средновековния герб на Неманичите, освен мнозинство от две трети в парламента на РС, трябва да получи подкрепата на бошняците, така че те са предпазливи за успеха на инициативата, която смятат за оправдана. \r\n*** \r\n \r\n  Месец след оставката й и намесата на името й в аферата „Рекет“, Катица Янева най-накрая ще се яви в Прокуратурата във връзка с разследване на организираната престъпност и корупцията, като там ще я очаква прокуроршата Вилма Руско, отбелязва електронното издание на скопския вестник  \"Независен\" . \r\nЯнева ще се яви в Прокуратурата като свидетел, а дали ще излезе като заподозрян ще прецени Руско, в зависимост от това дали е събрала достатъчно доказателства срещу нея. \r\nЯнвва трябва да обясни ролята си по случая \"Рекет\" и защо се е свързала със заподозрения Боян Йовановски и бизнесмена Йордан (Орце) Камчев. В официалните си изявления, както и в разговори с колегите си, бившият специален прокурор твърди, че с нея е злоупотребено и не е взимала подкуп, а целта на контактите й с Камчев е била да го привлече като свидетел по ново разследване. \r\nСпециалният прокурор няма имунитет, но освен парламента над нея няма друг орган. Ето защо е трудно тя да бъде освободена от разглеждане на делата на Специализираната прокуратура. \r\n*** \r\n \r\n Специалният отдел на гръцката противопожарна служба (DAEE), който разследва причините за огнената стихия, изпепелила остров Евбея, изключи възможността за късо съединение, съобщава ексклузивно електронното издание на атинския ежедневник  Kathimerini . \r\nРазследващите са установили, че пожарът не е започнал при водните помпи в района, където са се появили първите пламъци. Помпените станции снабдяват с питейна вода прилежащите села и град Псачна.  \r\nДвама заподозрени се разследват във връзка с възможен сценарий за палежи. Единият е 33-годишен местен мъж, който бе арестуван миналата година заради девет инцидента, свързани с умишлено предизвикване на пожар.  \r\nОгънят на разположения северно от столицата Атина остров Евбея бушува три дни, като опустоши общо 2260 хектара горска площ. \r\n*** \r\n \r\n  Очаква се в рамките на деня министърът на икономиката на югозападната ни съседка Крешник Бектеши да посети Косово, за да обсъди с министъра на търговията и промишлеността на най-младата държава на Балканите Ендрит Шала последните мерки относно вноса на продуктите от Северна Македония, съобщава електронното издание на прищинския ежедневник  Zeri . \r\nВ Скопие възразиха срещу мярката, уверявайки, че македонските продукти отговарят на всички необходими международни стандарти. \r\nМиналия петък Министерството на търговията и промишлеността на Косово въведе мерки срещу Северна Македония, забраняваща вноса на мед и картофи. Министър Ендрит Шала заяви, че до колегата му в Северна Македония е изпратено писмо, с което „го моли да размисли и разреши вноса на рибни продукти от Косово в Северна Македония. Властите в Скопие обаче не откликнаха и ние бяхме принудени да въведем реципрочни мерки“. \r\n***", "date": "2019.08.20", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/08/20/2690976/montana-izgoryal-e-traktor-v-bazata-na-bivsh-selskostopanski-dvor-v-s-erden.html", "text": "Изгорял е трактор в базата на бивш селскостопански двор в с. Ерден. Това съобщиха от пресцентъра на  ОДМВР – Монтана . На 19 август 2019 г. около 04.49 часа в база на бивш селскостопански двор в с. Ерден, стопанисвана от  35-годишен монтански жител, е възникнал пожар. На място е извършен оглед от дежурна оперативна група, която установила, че е изгорял трактор с неизвестни марка и модел. Пожарът е потушен. Към момента няма данни за умишлен палеж. По случая е образувано досъдебно производство в РУ Монтана по чл. 331, ал. 1 във вр. с чл. 330, ал. 1 от НК в РУ Монтана.", "date": "2019.08.20", "title": "Монтана: Изгорял е трактор в базата на бивш селскостопански двор в с. Ерден"}
{"url": "http://www.focus-news.net/news/2019/08/20/2690983/varna-initsiativata-olimpiyski-igri-za-vsichki-se-provezhda-v-aksakovo-za-15-ata-godishnina-na-grada.html", "text": "Събитие под мотото „Олимпийски игри за всички“ се провежда днес в Аксаково като част от програмата за отбелязването на 15-ата годишнина от обявяването на населеното място за град, предаде репортер на  Радио „Фокус“ – Варна . Спортните игри за възрастни са по проект „Еразъм+ спорт“ и се провеждат до 19.00 часа на спортната площадка Център на градския стадион. С програма от мероприятия в рамките на четири дни в Аксаково ще бъде отбелязана 15-ата годишнина на града.  \r\nНа 23 август от 19.00 часа в центъра на града ще започне празничен концерт „Това е България – песните и танците на моя народ“. В него ще участват колективите към Народно читалище „Просвета – 1905“ – Аксаково. В 21.00 часа на сцената ще излязат Стефан Диомов и „5-те сезона“.  \r\nНа 24 август от 11.00 часа до 18.00 часа на поляна Горен Доброглед в село Доброглед ще се проведе Национален авиомоделен събор „Fun Fly 2019“. От 18.30 часа в центъра на Аксаково ще започне детски празник с водещ MOTY. От 19.45 часа ще се състои и юбилеен концерт „35 години Танцов ансамбъл „Изворче“, а в 21.45 часа на сцената ще излезе певицата Славка Калчева.  \r\nНа 25 август празникът продължава с литургия от 9.00 часа в Църковен храм „Св. Успение Богородично“. От 11.00 часа в Доброглед ще продължи Националният авиомоделен събор. От 12.30 часа в центъра на Аксаково ще се състои Ретро рали „Варненски автомобилен събор“ за майсторско управление на автомобил. От 18.30 часа на градския стадион ще се проведе мач между ветераните на ФК „Аксаково“ и ФК „Варна“. Също на 25-ти август, в центъра на града от 20.30 часа ще започне празничен концерт с участието на Тея Добрева, Жанет Светославова, Рок групите „Конкурент“ и „Б.Т.Р“. От 22.30 часа е предвидено Фойерверк шоу. Водещ на събитието ще е Иван Чешмеджиев. \r\nДиана СТОЕВА", "date": "2019.08.20", "title": "Варна: Инициативата „Олимпийски игри за всички“ се провежда в Аксаково за 15-ата годишнина на града"}
{"url": "http://www.focus-news.net/news/2019/08/20/2690982/burgas-po-visoki-trudovi-vaznagrazhdeniya-shte-poluchavat-meditsinskite-spetsialisti-raboteshti-v-uchilishtata-detskite-yasli-i-gradini-v-obshtinata.html", "text": "По-високи трудови възнаграждения ще получават медицинските специалисти, работещи в детските ясли, в градините и училищните здравните кабинети към Община Бургас. Това съобщиха от пресцентъра на  Община Бургас . Увеличението на основните стартови заплати в новото споразумение е с повече от 21 %. Новите и по-добри условия, влизащи в сила още от този август, са заложени в новия колективен трудов договор, подписан днес от кмета Димитър Николов и представителите на синдикалните организации. Споразумението гарантира и по-добри социални придобивки. От тази година средствата за предпазно и униформено облекло се увеличават с още 100 лв., а представители на синдикатите ще участват пряко в избора на доставчик. Присъстващите на срещата изразиха задоволство, че на базата на постигнатото ново споразумение, медицинските специалисти, които придобият право на пенсия след стартирането на учебната година, ще се пенсионират при приключването й.", "date": "2019.08.20", "title": "Бургас: По-високи трудови възнаграждения ще получават медицинските специалисти, работещи в училищата, детските ясли и градини в Общината"}
{"url": "http://www.focus-news.net/news/2019/08/20/2690981/shumen-zadarzhan-e-47-godishen-kriminalno-proyaven-mazh-zaplashval-s-nozh-hora-v-rayona-na-avtogarata.html", "text": "47-годишен криминално проявен жител на село Белокопитово е задържан от полицейските служители снощи след получен сигнал, че заплашва с хладно оръжие жители на града в района на автогарата. Това съобщиха от  ОДМВР - Шумен . По време на задържането му е оказал яростна съпротива и е нанесъл удари с крак в областта на корема и ребрата на полицейски служител. Около 22.30 часа в дежурната част на полицията е приет сигнал, че на автогара - Шумен мъж държи демонстративно нож в ръката си и отправя закани към непознати. На място бил пратен полицейски екип, но не бил установен. Дадено било описание на мъжа и е направен обход в района. На една от пейките на входа на Градската градина бил забелязан мъж със същото описание. Извършена му била проверка, по време на която от джоба на връхна дреха бил иззет нож. Отказал да даде документ са самоличност, започнал да отправя обиди към полицейските служители. Оказал яростна съпротива по време на задържането, като нанесъл удар по коляното на единия полицай. Ритнал с крак другия в областта на корема и ребрата, правил опит да ги хапе. Изяснена била самоличността му- криминално проявен и осъждан многократно за грабежи, кражби, побой, проникване в чужди имоти през нощта, хулигански прояви- някои  придружени със съпротива срещу орган на властта. В.В. бил задържан за срок до 24 часа в РУ - Шумен. Образувано е досъдебно производство.", "date": "2019.08.20", "title": "Шумен: Задържан е 47-годишен криминално проявен мъж, заплашвал с нож хора в района на автогарата"}
{"url": "http://www.focus-news.net/news/2019/08/20/2690974/targovishte-ogranicheno-e-dvizhenieto-po-glaven-pat-i-4-mezhdu-selata-vasil-levski-i-probuda-poradi-razsipan-tovar-na-patnoto-platno.html", "text": "Ограничено е движението по главен път I-4 между селата Васил Левски и Пробуда поради разсипан товар от товарен автомобил на пътното платно. Това съобщиха от  ОДМВР - Търговище . Движението на МПС там временно се преустановява до почистване на пътното платно. На водачите, пътуващи в посока Варна, се предлага обходен маршрут през селата: Васил Левски – Ловец - Острец - Буховци, и излизане на пътя София - Варна; а на тези, пътуващи в посока София, се предлага обходен маршрут през същите села в обратен ред. \r\nНа място са екипи от служители на „Пътна полиция“ и на РУ - Търговище, които ще регулират движението и ще подпомагат пътуващите оттам МПС.", "date": "2019.08.20", "title": "Търговище: Ограничено е движението по главен път I-4 между селата Васил Левски и Пробуда поради разсипан товар на пътното платно"}
{"url": "http://www.focus-news.net/news/2019/08/20/2690985/sofiya-edin-chovek-e-zaginal-pri-tezhka-katastrofa-mezhdu-tir-i-lek-avtomobil-na-glaven-pat-e-79-v-rayona-na-s-novachene.html", "text": "Един човек е загинал при тежка катастрофа между ТИР и лек автомобил на главен път Е-79 в района на с. Новачене. Това съобщиха от  ОДМВР - София . Сигналът за инцидента е подаден към 10.25 часа на тел. 112. На място е установено, че са катастрофирали ТИР и лек автомобил. Вследствие на инцидента е починал пътник от лекия автомобил. Водачът му също е пострадал. Местопроизшествието е запазено за извършването на оглед. Движението в района се регулира от полицейски служители.", "date": "2019.08.20", "title": "София: Един човек е загинал при тежка катастрофа между ТИР и лек автомобил на главен път Е-79 в района на с. Новачене"}
{"url": "http://www.focus-news.net/news/2019/08/20/2690987/silistra-dvama-dushi-sa-postradali-pri-katastrofa-na-krastovishteto-za-s-profesor-ishirkovo.html", "text": "Двама души са пострадали при катастрофа по път ll-21 Тутракан – Силистра на кръстовището за с. Професор Иширково. Това съобщиха за  Агенция „Фокус“  от  ОДМВР-Силистра . Сигнал за инцидента е постъпил в 9.50 часа. Ударили са се товарен и лек автомобил. Мъж и жена са леко пострадали.  \r\nБояна МАРКОВА", "date": "2019.08.20", "title": "Силистра: Двама души са пострадали при катастрофа на кръстовището за с. Професор Иширково"}
{"url": "http://www.focus-news.net/news/2019/08/20/2690984/smi-kss-se-vklyuchi-vav-voenni-ucheniya-na-teritoriyata-na-germaniya.html", "text": "Контингент от Косовските сили за сигурност (КСС), състоящ се от дванадесет членове, е участвал във военно учение в базата на американската армия в Германия, съобщават  прищинските средства за масова информация , като се позовават на официално съобщение от армията на най-младата държава на Балканите. Според изявлението, КСС подкрепя американските войски в многонационалната полева операция Combined Resolve XII. \r\nДруги подробности не се съобщават. \r\n \r\n Тереза Герова", "date": "2019.08.20", "title": "СМИ: КСС се включи във военни учения на територията на Германия"}
{"url": "http://www.focus-news.net/news/2019/08/20/2690986/smolyan-zadarzhan-e-mazh-upravlyaval-lek-avtomobil-sled-upotreba-na-alkohol-s-kontsentratsiya-319-promila.html", "text": "В Районното управление в Златоград е образувано бързо производство срещу 37-годишния В.Ч. от гр. Неделино, който на 19 август 2019 г. около 15.20 ч. в гр. Неделино на ул. \"Ал.Стамболийски\" е управлявал лек автомобил „Фиат Пунто\" със смолянска регистрация, след употреба на алкохол с концентрация 3,19 промила, установено с техническо средство.  Това съобщиха от пресцентъра на  ОДМВР – Смолян . Водачът е задържан за срок до 24 часа. Работата по случая продължава.", "date": "2019.08.20", "title": "Смолян: Задържан е мъж, управлявал лек автомобил след употреба на алкохол с концентрация 3,19 промила"}
{"url": "http://www.focus-news.net/news/2019/08/20/2690994/plovdiv-v-demonstratsionen-tsentar-v-oblastnata-uprava-zapochva-testvaneto-na-tol-sistemata.html", "text": "От днес започват работа 4 демонстрационни центъра на Националното тол управление, в които превозвачи и всички заинтересовани от тол системата ще могат да тестват издаването на маршрутни карти – т. нар. ръчно тол деклариране. Това съобщиха за  Радио „Фокус“ - Пловдив  от Областната управа в Пловдив, където днес ще бъде представена тол системата. Демонстрационните центрове са разположени в София, Пловдив, Варна и Русе и ще са отворени всеки работен ден от 14.00 до 18.00 часа. В тях ще може да се тества купуването на маршрутна карта от четирите канала, по които АПИ ще ги продава – терминал за самообслужване, сайта www.bgtoll.bg, мобилното приложение и от гише. В Пловдив проф. Олег Асенов, директор на Националното тол управление каза, че вече разполагат с 300 стационарни и 100 мобилни единици за контрол. По думите му, данните от 3D скенерите, с които са оборудвани всички 100 нови стационарни контролни точки на тол системата, може да бъдат използвани ефективно за контрол на извънгабаритния тежкотоварен трафик при движение без необходимото за това разрешително. Според проф. Асенов електронната система за събиране на пътни такси има потенциал да подпомогне превенцията на пътната безопасност чрез осигуряване на данни за контрол на извънгабаритните товари и претоварването на пътни превозни средства. \r\nЦветана ТОНЧЕВА", "date": "2019.08.20", "title": "Пловдив: В демонстрационен център в Областната управа започва тестването на тол системата"}
{"url": "http://www.focus-news.net/news/2019/08/20/2690990/veliko-tarnovo-prodalzhava-nabiraneto-na-sredstva-za-hudozhestvenata-galeriya-nikolay-pavlovich-v-svishtov.html", "text": "Продължава набирането на средства за Художествената галерия „Николай Павлович“ в Свищов. Инициативата стартира в рамките на арт фестивала „Реката“, който се проведе в града в началото на месеца. Това каза в предаването „Добре дошли в Свищов“ на  Радио „Фокус“ – Велико Търново  Ирина Гюрчева, която е една от организаторките. Тя добави, че от различните кулинарни и приложни работилници, както и от дарения, са събрани около 4 хиляди лева. Те ще бъдат дарени на Галерията и с тях вероятно ще се купят нови климатици и ще се подмени част от осветлението. „Мога да обобщя, че отминалото издание на фестивала беше изключително успешно и различно, защото продължи цяла седмица, а не само през уикенда, както до сега. Имахме лятно кино, модно ревю, беседа за българските шевици, различни работилници и всичко това се радваше на голям посетителски интерес“, допълни Гюрчева. През миналата година благотворителната кауза, която бе подпомогната, бе облагородяване на градинката на Христо Бръчков в Свищов, като предстои озеленяване през есента. Там вече са монтирани и нови пейки. \r\nФестивалът „Реката“ се организира от сдружение „Рисувай с нас” с лични средства и доброволчески труд. Вече се обмисля и следващото издание през лятото на 2020 година. \r\nЛуиза ТРАНЧЕВА", "date": "2019.08.20", "title": "Велико Търново: Продължава набирането на средства за Художествената галерия „Николай Павлович“ в Свищов"}
{"url": "http://www.focus-news.net/news/2019/08/20/2690991/varna-dva-avtomobila-sa-napalno-izgoreli-na-parking-v-zhk-vazrazhdane.html", "text": "На 20 август 2019 г. в 03, 51 часа  е съобщено, че на паркинг пред бл. 47 в жк „Възраждане“ горят автомобили, съобщиха от  ОДМВР – Варна .  На място са изпратени 2 ППА, екипите на които са погасили горящите леки автомобили „БМВ Х5“  и „Рено Канго“, но автомобилите са напълно унищожени от пожара. Причините за възникването на пожара са в процес на установяване, образувано е досъдебно производство.", "date": "2019.08.20", "title": "Варна: Два автомобила са напълно изгорели на паркинг в жк „Възраждане\""}
{"url": "http://www.focus-news.net/news/2019/08/20/2690993/burgas-politsiyata-izdirva-vazrastna-zhena-stanala-zhertva-na-telefonnata-izmama.html", "text": "Полицията издирва възрастна жена, станала жертва на телефонната измама. Това съобщиха от  ОДМВР – Бургас . При проведена специализирана полицейска операция от служители на отдел „Криминална полиция” при ОДМВР – Бургас на 17 - 18 август т.г. е задържан човек, в който са открити сума пари в банкноти от различни валути и номинали, както и бижута със специфични белези и отличителни знаци. Съществуват данни, че въпросните предмети са взети от мъжа на 18 август т.г. в резултат на осъществена телефонна измама на възрастна жена. Призовават се гражданите на Бургас, разполагащи с информация относно самоличността на възрастната жена – станала жертва на телефонната измама и предала паричната сума и златните бижута на задържания мъж, да съобщят незабавно на тел. 112 или в най-близкото районно управление. Очаква се заявителят да разполага с данни относно спецификата на златните бижута, както и мястото на предаването им заедно с парите на мулето.", "date": "2019.08.20", "title": "Бургас: Полицията издирва възрастна жена, станала жертва на телефонната измама"}
{"url": "http://www.focus-news.net/news/2019/08/20/2690988/ria-novosti-predstavitel-na-zelenski-predreche-trudna-zima-za-ukrayna-zaradi-spora-s-gazprom.html", "text": "Украйна я очаква трудна зима заради спора с Русия за транзита на газ. Това заяви представителят на президента Владимир Зеленски в правителството на страната Андрей Герус, цитиран от  РИА Новости . \r\n„Имаме ситуация, в която имаме доста ниско натрупване на въглища в складове. Имахме, да речем, трудна и разгорещена дискусия с компании за производство на топлинна енергия, по-специално с големи компании“, каза Герус, коментирайки подготовката на Киев за студения период, а пресконференцията му бе излъчена по местния телевизионен канал „Наш“. \r\nСпоред него украинските власти настояват, че компаниите, генериращи топлина, не трябва да използват запасите от въглища в складове като начин за изнудване за повишаване на тарифите. \r\n„Такива истории вече са се случвали в Украйна и ние бихме искали това да не се повтаря никога, особено преди трудна зима, когато имаме определени спорове с „Газпром“ за транзита на газ“, заяви представител на Зеленски. \r\nНесигурността относно транзита на синьо гориво може да повлияе на ситуацията с пазара на газ в страната, предупреди Герус. \r\nКиев спря да купува газ от Москва през ноември 2015 г. Оттогава той изпомпва в хранилищата гориво, придобито чрез реверс от Европа, основно от Словакия, Унгария и Полша. Съществуващите договори за доставка и транзит на руски газ през Украйна изтичат в края на 2019 г. Въпреки че няма сигурност по отношение на тяхното бъдеще. Въпросът за ново споразумение се обсъжда на тристранните срещи на Русия, Украйна и Европейската комисия, като последната се проведе в Брюксел през януари. \r\nРуският енергиен министър Александър Новак заяви през юни след преговорите си със заместник-председателя на ЕК по енергийния съюз Марош Шефчович, че Русия е готова да продължи договора на сегашните условия и да възобнови доставките за Киев. \r\nВ същото време обаче Новак определи като ключов момент за постигането на договорка разрешаването на съдебните спорове между „Газпром“ и „Нафтогаз“. \r\n \r\nПревод и редакция:", "date": "2019.08.20", "title": "РИА Новости: Представител на Зеленски предрече трудна зима за Украйна заради спора с „Газпром“"}
{"url": "http://www.focus-news.net/news/2019/08/20/2690989/targovishte-obhodniyat-marshrut-na-patya-targovishte-shumen-e-prez-s-vasil-levski-s-lovets-s-ostrets-s-buhovtsi.html", "text": "Ограничено е движението по път I-4 Търговище - Шумен от км 233 до км 242 поради разсипан товар на пътното платно. Това съобщиха от пресцентъра на  Агенция „Пътна инфраструктура“ . Трафикът се пренасочва по обходен маршрут от разклона за с. Васил Левски - с. Ловец - с. Острец - с. Буховци  и път I-4 Търговище - Шумен в двете посоки. Трафикът се регулира от „Пътна полиция\".", "date": "2019.08.20", "title": "Търговище: Обходният маршрут на пътя Търговище - Шумен е през с. Васил Левски - с. Ловец - с. Острец - с. Буховци"}
{"url": "http://www.focus-news.net/news/2019/08/20/2690995/api-dnes-i-na-21-avgust-shofyorite-tryabva-da-karat-vnimatelno-po-glaven-pat-i-1-pernik-sofiya-v-rayona-na-cherniya-kos-poradi-remont-na-podpornata-stena.html", "text": "Днес и на 21 август шофьорите да карат внимателно и със съобразена скорост по път I-1 Перник – София в района на „Черния кос“. Това съобщиха от пресцентъра на  Агенция „Пътна инфраструктура“ . До 17.00 часа движението в участък от 250 метра при 277-ти километър ще е двупосочно в една лента поради ремонт на подпорната стена.", "date": "2019.08.20", "title": "АПИ: Днес и на 21 август шофьорите трябва да карат внимателно по главен път I-1 Перник – София в района на „Черния кос“ поради ремонт на подпорната стена"}
{"url": "http://www.focus-news.net/news/2019/08/20/2690967/varna-ot-darzhavnite-lovni-stopanstva-otchitat-po-malko-narusheniya-v-gorite-zaradi-zachestilite-proverki-vav-vrazka-s-afrikanskata-chuma-po-svinete.html", "text": "Осем пространствени кубически метра дърва за огрев и каруца са задържали при проверка служители на Държавното горско стопанство в Цонево, край Варна. Това съобщават от пресцентъра на  Североизточното държавно предприятие – Шумен . На нарушителите са съставени 5 акта. От стопанствата отчитат, че традиционните всекидневни обходи на горските и засилените проверки заради африканската чума по свинете водят до намаляване на нарушенията в горите.  Следи се и спазването на всички мерки за биосигурност, за да не се допусне разпространението на вируса в горите на Североизтока.  Един кубик дърва са задържали горските от Държавното ловно стопанство „Шерба“, а на добилите незаконната дървесина са съставени два акта. Във всички останали поделения на Североизточното държавно предприятие за периода 12-19 август не са констатирани нарушения по време на общо 436 проверки извършени в стопанствата. На контрол принадлежат най-вече обектите за добив на дървесина, превозните средства, които влизат в горските територии, ловците  и риболовците. Най-много проверки са направили през седмицата горските от ДГС-Търговище – 135, следвани от ДГС-Нови пазар – 72, ДГС-Цонево – 45, ДГС-Шумен – 43 и ДЛС-Тервел – 35.", "date": "2019.08.20", "title": "Варна: От държавните ловни стопанства отчитат по-малко нарушения в горите заради зачестилите проверки във връзка с африканската чума по свинете"}
{"url": "http://www.focus-news.net/news/2019/08/20/2690996/burgas-dirigentat-grigor-palikarov-e-noviyat-nositel-na-nagradata-emil-chakarov.html", "text": "Диригентът Григор Паликаров е новият носител на тазгодишната награда „Емил Чакъров“. Това съобщиха от пресцентъра на  Община Бургас . Наградата ще бъде връчена официално на 21 август от 20.30 часа на сцената на Летния театър, по време на спектакъла „Бал с маски“ по музика на всепризнатия майстор на оперния жанр Джузепе Верди. Наградата на името на световноизвестния български диригент – маестро Емил Чакъров, е учредена през 2011 г. и по традиция се връчва по време на едноименните Бургаски музикални празници. Първият носител на престижния приз е знаменитият цигулар Минчо Минчев. Музикалните празници „Емил Чакъров“, инициирани и реализирани от Държавна опера - Бургас и Община Бургас.  \r\nГригор Паликаров завършва НУМТИ „Добрин Петков“ – Пловдив със специалност пиано с пълен отличен успех и златна значка през 1990 г., след което и Националната музикална академия  „Панчо Владигеров“ в София с магистърски степени по четири специалности: оперно-симфонично дирижиране при проф. В. Казанджиев и проф. Ив. Вульпе; композиция при проф. Д. Тъпков, пиано – при проф. Кр. Тасков и хорово дирижиране при проф. Ст. Кралев. Специализира композиция при проф. Ерих Урбанер от Виенската консерватория.", "date": "2019.08.20", "title": "Бургас: Диригентът Григор Паликаров е новият носител на наградата „Емил Чакъров“"}
{"url": "http://www.focus-news.net/news/2019/08/20/2691000/hristian-petrov-tsgm-pri-zakupuvane-na-prevozni-dokumenti-s-bankova-karta-sistemata-predlaga-optsiya-za-po-nisko-taksuvane.html", "text": "При закупуване на превозни документи с банкова карта системата предлага опция за по-ниско таксуване. Това заяви в интервю за  Агенция „Фокус“  Христиан Петров, изпълнителен директор на Центъра за градска мобилност (ЦГМ). „Например, аз съм пътник, който в днешния ден решава да си закупи 3 билета за еднократно пътуване. 3 билета, означава, че днес ще съм платил 4,80 лв., в края на деня самата система, ако тези билети аз съм ги купувал с моята дебитна карта, може да изчисли, че за мен е било много по-изгодно да си купя за този ден еднодневна карта за пътуване, която струва 4 лв. и вместо да ми таксуват трите билета за 4,80 лв. тя автоматично ще ми предложи и ще таксува по-изгодния за мен вариант, който в случая е еднодневна карта“, обясни Петров. „Позволете ми отново да обърна внимание, че най-добрият и най-изгодният вариант е едногодишната абонаментна карта, която е на цена от 365 лв., което прави пътувания без лимит за всеки ден на цена от един лев“, допълни изпълнителният директор на ЦГМ.  \r\nВиолета СИМЕОНОВА \r\n Пълния текст на интервюто четете по-късно в „Мнение”", "date": "2019.08.20", "title": "Христиан Петров, ЦГМ: При закупуване на превозни документи с банкова карта системата предлага опция за по-ниско таксуване"}
{"url": "http://www.focus-news.net/news/2019/08/20/2690998/burgas-politsiyata-izdirva-22-godishnata-violeta-stoilova-koyato-e-v-neizvestnost-ot-18-avgust.html", "text": "Полицията издирва 22 годишната Виолета Тодорова Стоилова, напуснала Дома за лица с умствена изостаналост в с. Факия на 18 август и до момента е в неизвестност, съобщиха от  ОДМВР – Бургас . Момичето е с диагноза „умерена умствена изостаналост“ и от месец юни 2018 год. е настанена в дома в с. Факия, общ. Средец. \r\nОписание на лицето : жена на видима възраст 20-25 год. години; ръст –  среден; телосложение – слабо; коса –черна, къса,  очи – кафяви. \r\n Облекло: бял панталон и бял потник \r\nОДМВР – Бургас призовава гражданите, разполагащи с някаква информация относно местонахождението на Виолета Тодорова Стоилова да съобщят на тел. 112 или в най-близкото поделение на МВР.", "date": "2019.08.20", "title": "Бургас: Полицията издирва 22-годишната Виолета Стоилова, която е в неизвестност от 18 август"}
{"url": "http://www.focus-news.net/news/2019/08/20/2691003/sport-grigor-dimitrov-shte-uchastva-v-turnira-v-pekin.html", "text": "Григор Димитров ще участва в турнира в Пекин, който ще се проведе в периода 30 септември до 6 октомври.  \r\nТова ще бъде седмото участие на финалиста от 2016 година в надпреварата China Open. Преди три сезона Димитров елиминира последователно Стийв Джонсън, Лука Пуй, Рафаел Надал и Милош Раонич, а в заключителната фаза загуби от втория в света тогава Анди Мъри след 4:6, 6:7. \r\nГодина по-късно Григор достигна до полуфиналите в Пекин, след като преодоля Хуан Мартин дел Потро и Роберто Баутиста Агут, но Рафаел Надал го спря след 3-6 6-4 1-6. \r\nЗа българина предстои участие на последния турнир от Големия шлем за годината – Откритото първенство по тенис на САЩ. Надпреварата в Ню Йорк започва на 26 август, а жребият за основната схема ще бъде изтеглен на 22 август от 19:00 часа българско време.", "date": "2019.08.20", "title": "Спорт: Григор Димитров ще участва в турнира в Пекин"}
{"url": "http://www.focus-news.net/news/2019/08/20/2691004/veliko-tarnovo-obshtina-svishtov-organizira-rok-fest-v-rimskiya-lager-nove.html", "text": "Общината организира рок фест в римския лагер Нове. Събитието ще е в края на август. Мястото ще е римския лагер Нове, който се намира на три километра от града. Това каза в предаването „Добре дошли в Свищов“ на  Радио „Фокус“ – Велико Търново  Росен Маринов, директор на Дирекция „Култура и културно наследство“. Групите, които ще се изявят, са общо три. „Като за първо издание ние като организатори подхождаме малко по-плахо. Спряхме се на три основни групи, които вярвам, че сами по себе си предлагат различен репертоар и ще бъдат интересни на широката аудитория. Първата, която ще се представи, е G-point. Те са от София, а в състава има и представител от Свищов. След това ще се свири най-голяма група в област Варна – Mr. Hard. За финал сме избрали концерт в античния град Нове да изнесе група Кикимора, като гост-вокалист ще бъде популярният Звезди Керемидчиев“, каза още Маринов. Той коментира, че очаква голям интерес от страна на публиката, тъй като запитванията вече „валят“. \r\nПървият концерт ще започне в 19.30 часа на 31 август. Римският лагер Нове ще е отворен за посетители още в 18.00 часа. Входът за проявата е свободен. \r\nЛуиза ТРАНЧЕВА", "date": "2019.08.20", "title": "Велико Търново: Община Свищов организира рок фест в римския лагер Нове"}
{"url": "http://www.focus-news.net/news/2019/08/20/2691001/targovishte-zadarzhan-e-56-godishen-mazh-prichinil-smartta-na-dve-kucheta-v-zemlishteto-na-s-rosina.html", "text": "Задържан е 56-годишен мъж, причинил смъртта на две кучета в землището на с. Росина, съобщиха от  ОДМВР – Търговище . В резултат на проведени бързи издирвателни действия криминалисти от РУ - Търговище само за ден след получаване на сигнала успяха да установят извършител на отстрел на две кучета в землището на търговищко село. На 19 август 2019 г. след проведени оперативно-издирвателни и процесуално-следствени действия в управлението е доведен 56-годишен мъж от гр. Търговище, за когото е установено, че на 18 август 2019 г. в землището на село Росина, община Търговище – в близост до язовира, като използвал законно притежавано от него огнестрелно оръжие, противозаконно е причинил смъртта на две кучета - породи „сибирски вълкодав“ и „кангал“ – собственост на 41-годишен мъж от гр. Исперих. По случая е образувано досъдебно производство по чл. 325б от Наказателния кодекс по описа на РУ-Търговище.", "date": "2019.08.20", "title": "Търговище: Задържан е 56-годишен мъж, причинил смъртта на две кучета в землището на с. Росина"}
{"url": "http://www.focus-news.net/news/2019/08/20/2691002/vidin-zapochva-podavaneto-na-zayavleniya-za-obezshtetenie-na-sobstvenitsite-na-praseta-izpalnili-merkite-sreshtu-afrikanskata-chuma.html", "text": "Започва подаването на заявления за обезщетение на собствениците на прасета, изпълнили мерките срещу африканската чума. Това съобщиха от пресцентъра на  Община Видин . Във връзка с условията и реда за подпомагане на стопани, предприели мерки за почистване и дезинфекция при извършено доброволно клане на прасета за угояване за лични нужди в санитарните зони и след среща, проведена на 19 август в Областна администрация - Видин, Общината информира, че ще бъде предоставена финансова помощ на собственици, отговарящи на следните критерии: \r\n- отглеждащи до 5 прасета за угояване, разположени в санитарните зони във ферми тип „лично стопанство“, които не продават на пазара, а добиват месо само за лична употреба;  \r\n- включени в списък, изготвен от кмета/кметския наместник на населеното място, предоставен в Областната епизоотична комисия (ОЕК) и заверен от областния управител и от официалния лекар, с подпис и печат. \r\nРазмерът на подпомагането е 300 лева на ферма тип „лично стопанство“ в санитарните зони, а средствата ще се използват за дезинфектанти и консумативи за извършване на дезинфекция след доброволното клане.  \r\nСанитарните зони включват обекти тип „заден двор“ в 20-километровата зона около индустриалните ферми, както и тези, намиращи се в населени места, където има висок епизоотичен риск за разпространяване на заболяването и са определени с решение на ОЕК. \r\nУсловията за предоставяне на помощта са:  \r\n- подадено заявление по образец, с което стопанинът декларира, че е извършил доброволно клане, извършил е почистване и дезинфекция с посочване на наименование и количество на закупените дезинфектанти и консумативи за дезинфекция;  \r\n- да не населява обекта с прасета за период най-малко 12 месеца, след последната дезинфекция и без да е регистриран; \r\n- констативен протокол (по образец) за извършено клане и за извършено почистване и дезинфекция, издаден и подписан от кмета/кметския наместник. \r\nЗаявленията се подават в кметството на съответното населено място, а за град Видин – в Информационния център, който се намира в административната сграда на Общината, пл. „Бдинци“ 2, ет.1 (вход откъм паркинга). \r\nВ град Видин могат да кандидатстват за помощ собствениците, които отглеждат прасета в района с граници: ул. „Гео Милев“, ул. „Редута“, Безмитна зона, ул. „Момчил Войвода и ул. „Цар Михаил Шишман III“.", "date": "2019.08.20", "title": "Видин: Започва подаването на заявления за обезщетение на собствениците на прасета, изпълнили мерките срещу африканската чума"}
{"url": "http://www.focus-news.net/news/2019/08/20/2691005/stefan-danailov-e-postapil-v-bolnitsa.html", "text": "Току-що разговарях с Ламбо, който е постъпил днес в Бургаската болница. Написаното за здравословното му състояние е преувеличено. Това написа в социалната мрежа  \"Фейсбук\"  лидерът на БСП Корнелия Нинова във връзка с появилата се в публичното пространство информация за Стефан Данаилов. \"Той е контактен и ми обясни, че е счупил става при падане. Предстои му операция, вземаме всички необходими мерки\", уточнява още Нинова.", "date": "2019.08.20", "title": "Стефан Данаилов е постъпил в болница"}
{"url": "http://www.focus-news.net/news/2019/08/20/2691006/stara-zagora-trima-mazhe-sa-osadeni-za-telefonni-izmami.html", "text": "По споразумение на Районна прокуратура - Стара Загора са осъдени лицата с инициали Д.Г., на 50 г., В.А., на 48 г., и К.К., на 24 г., за телефонни измами. Това съобщиха от пресцентъра на  Апелативна прокуратура - Пловдив .  \r\nПодсъдимият Д. Г. е осъден за това, че през периода от 17 декември 2018 г. до 28 февруари 2019 г. в град Стара Загора в условията на продължавано престъпление, като извършител и в съучастие с неустановено при разследването лице, в качеството му на извършител, и с В. А. (на 48 г.) и К.К. (на 24 г.) в качеството им на помагачи, възбудил и поддържал заблуждения у осем пострадали лица, относно обстоятелствата, че съдействат на полицията за залавянето на телефонни измамници, като се представял за длъжностни лица - служител в „Криминална полиция“ в МВР, следовател от Национална следствена служба и за Главен прокурор на Република България, с цел да набави  за себе си и за другиго - за неустановеното при разследването лице, и за В.А., и за К. К., имотна облага, като с това е причинил имотна вреда в големи размери - в общ размер на 40 470, 82 лева. По споразумение, одобрено от Районен съд - Стара Загора, на Д.Г. е наложено наказание от три години лишаване от свобода условно с пет години изпитателен срок.  \r\nОбвиняемите В. А. и К.К. са осъдени за това, че през периода от 17 декември 2018 г. до 28 февруари 2019 г. в град Стара Загора, в условията на продължавано престъпление, като помагачи на Д.П., поддържали заблуждения у осем пострадали лица, относно обстоятелствата, че съдействат на полицията за залавяне на телефонни измамници,  и с това да  причинят имотна вреда в големи размери - в общ размер на  40 470.82 лева. \r\nПо споразумение, одобрено от Районен съд - Стара Загора, на В.А. и К.К. е наложено наказание от три години лишаване от свобода условно с пет години изпитателен срок, за всеки един от тях.  \r\nС определение на съда в полза на държавата са отнети  шест автомобила -  лек автомобил, марка „Пежо 406“, лек автомобил, марка „Опел Астра“, лек автомобил, марка „Фиат Пунто“, лек автомобил, марка „Мазда“, лек автомобил, марка „Фолксваген Пасат“ и лек автомобил, марка „Мерцедес C 270“, той като са послужили за извършване на престъплението и представляват пряка и непряка облага, придобита от престъплението. Пострадалите лица са на възраст от 63 до 72  години. Отнетите суми в размер на общо 40 470.82 лева са изцяло възстановени.   \r\nОпределението на съда е влязло в сила и не подлежи на протест и обжалване.", "date": "2019.08.20", "title": "Стара Загора: Трима мъже са осъдени за телефонни измами"}
{"url": "http://www.focus-news.net/news/2019/08/20/2690997/protothema-gartsiya-gartsiya-sledi-otblizo-kursa-na-iranskiya-tanker-koyto-otiva-kam-kalamata.html", "text": "Министерствата на външните работи и морския транспорт на Гърция следят отблизо ситуацията с иранския нефтен танкер Grace 1, който вече се казва Adryan Darya 1, след като „Ройтерс“ съобщи, че корабът плава към Гърция и конкретно към пристанището на Каламата на п-ов Пелопонес, пише електронното издание на вестник  Protothema . \r\nКомпетентните източници, близки до гръцките министерства, казаха пред protothema.gr, че са в готовност. Очаква се танкерът да пристигне в Каламата на 25-ти този месец. Както отбелязват същите източници обаче, времето до 25 август е много „и междувременно може да се случат много неща, преди танкерът да пристигне в Каламата, който във всеки случай няма пристанище с необходимата инфраструктура, за да акостира такъв голям кораб“. \r\nСъбеседници на изданието от морското ведомство отбелязаха, че движението на кораба „се наблюдава“, докато той плава със скорост 9-10 възела. Според тях, гръцките власти са в контакт със САЩ, но приемането на кораба не е проблем, защото мерките срещу Иран са предприети от Вашингтон, а не от Европейския съюз. \r\n \r\nПревод и редакция:", "date": "2019.08.20", "title": "Protothema (Гърция): Гърция следи отблизо курса на иранския танкер, който отива към Каламата"}
{"url": "http://www.focus-news.net/news/2019/08/20/2690999/varna-shofirane-s-nesaobrazena-skorost-e-prichina-za-vcherashnata-katastrofa-koyato-zatvori-avtomagistrala-hemus.html", "text": "Шофиране с несъобразена скорост е причина за катастрофата, която стана причина за временно затваряне на автомагистрала „Хемус“ край Варна вчера преди обед. Това съобщиха от  Областната дирекция на МВР . Инцидентът стана около 10.00 часа край Девня в посока към Варна. Излизайки от участък от магистралата, в който движението се осъществява двупосочно в едно платно, 40-годишният водач на тежкотоварен автомобил с прикачено ремарке се е движел с несъобразена скорост. В резултат шофьорът губи контрол над автомобила и се блъска челно в движещия се срещу него друг тежкотоварен автомобил. Вследствие на катастрофата водачът на първия камион е получил фрактура на десен глезен и контузии на глава и гръден кош. Оказана му е медицинска помощ в болница и е освободен за домашно лечение. Образувано е досъдебно производство.", "date": "2019.08.20", "title": "Варна: Шофиране с несъобразена скорост е причина за вчерашната катастрофа, която затвори автомагистрала „Хемус“"}
{"url": "http://www.focus-news.net/news/2019/08/20/2691008/burgas-normalno-se-osashtestvyava-dvizhenieto-prez-gkpp-malko-tarnovo.html", "text": "Нормално се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nМария КУРТЕВА", "date": "2019.08.20", "title": "Бургас: Нормално се осъществява движението през ГКПП „Малко Търново“"}
{"url": "http://www.focus-news.net/news/2019/08/20/2691007/mila-sokolova-stoynostta-na-proekt-sotsialna-infrastruktura-za-uslugi-za-detsa-e-1-176-500-lv.html", "text": "Стойността на проект „Социална инфраструктура за услуги за деца“ е 1 176 500 лв. Това каза на пресконференция ръководителят на проекта Мила Соколова, предаде репортер на  Радио „Фокус“ - Пирин . Тя заяви, че целта на проекта е осигуряване на подходяща и ефективна социална инфраструктура за развиване на три нови услуги в общността в Благоевград, които да заменят институционалния модел на грижа за деца. По думите ѝ това са Дневен център за подкрепа на деца с увреждания и техните семейства, Дневен център за подкрепа на деца с тежки множествени увреждания и техните семейства, както и Център за обществена подкрепа. Соколова допълни, че ще бъде осигурено социално включване и равен достъп до услуги на децата и младежите от Домовете за деца, лишени от родителска грижа. \r\nНа събитието присъстваха и зам.-кметът на Община Благоевград по Европейски проекти и програми Зорница Кралева, Мария Грозданова - директор на Дирекция „Европейски проекти и програми“, Мартин Лалев – началник-отдел „Правно-нормативно обслужване и човешки ресурси”, служители на Общината и граждани. \r\nНатали СТЕФАНОВА", "date": "2019.08.20", "title": "Мила Соколова: Стойността на проект „Социална инфраструктура за услуги за деца“ е 1 176 500 лв."}
{"url": "http://www.focus-news.net/news/2019/08/20/2691011/haskovo-za-denya-na-grada-8-septemvri-obshtinata-podgotvya-bogata-programa.html", "text": "Васил Найденов и квартет „Интро „ са изпълнителите, които ще веселят хасковлии и гостите на града   на 8 септември - Деня на Хасково, съобщиха от пресцентъра на  Общината .  Преди тях на сцената на площадка „Спартак“ ще се представят изпълнителите от Гайдарската школа към ОП Младежки център, и ансамблите „Кинта Тракия“,  „Южняци“, „Хасково“ и „Златна Тракия“.  Кулминацията на концерта са празничните фойерверки. \r\n7 септември по традиция е ден,  посветен на младите хора той е под мотото „ Магията на младостта“ . Акцент в програмата е концерта на балет „Тангра“ и Рона“ последван от Боро Първи и Marso x Bobkata. \r\nПразничната програма е планирана и за 6 септември. Тогава в залата на ОНЧ“ Зара“ Държавна опера Стара Загора ще представи балетния спектакъл „Нестинарка“. Следващият ден в същата зала е представлението за деца на Държавна опера „Стара Загора“ детския мюзикъл „Космическа приказка“ . \r\nВ програмата е още Тенис турнир „Хасково“ , Национален турнир по спортен бридж,  футболен турнир в памет на „ Богомил Попов“,   лекоатлетически крос „ Ванко Дяков“ , турнир по гимнастика, Международен турнир по хандбал за купа „Вълчо Даскалов“, състезание по приложно колоездене. \r\nПредвидено е автородео, и изложение на ретроавтомобили. \r\nОт 5 до 8 септември ще има и „ Базар на занаятите“ Българско е!“ на пл.“Атлантически“.", "date": "2019.08.20", "title": "Хасково: За Деня на града 8 септември Общината подготвя  богата програма"}
{"url": "http://www.focus-news.net/news/2019/08/20/2691013/plovdiv-trima-dushi-sa-zadarzhani-pri-spetsaktsiya-sreshtu-narkorazprostranenieto-v-kvartal-stolipinovo.html", "text": "Трима души са задържани при спецакция срещу наркоразпространението в квартал „Столипиново”. Това съобщиха от пресцентъра на  МВР . Специализираната полицейска операция за противодействие на разпространението и употребата на наркотици е проведена вчера от служители на отдел „Криминална полиция” и сектор „Специализирани полицейски сили” в Пловдив. Процесуално-следствените действия са осъществени на територията на квартал „Столипиново” под наблюдение на Окръжна прокуратура – Пловдив. В хода на акцията в момент на сделка между наркоразпространители са заловени 37-годишната обитателка на жилището и двама мъже на 24 и 48 години. От тях разследващите са иззели общо 257.6 грама хероин, кокаин и електронна везна със следи от същия наркотик, мобилни телефони. По случая е образувано досъдебно производство, което се наблюдава от Окръжна прокуратура - Пловдив. Тримата са били задържани за срок до 24 часа по Закона за МВР. Впоследствие са им повдигнати обвинения и с постановление на  наблюдаващия прокурор, мярката им за задържане е удължена до 72 часа.   \r\nКриминалисти продължават работата по документиране на престъпната дейност на извършителите под ръководството на Окръжна прокуратура - Пловдив.", "date": "2019.08.20", "title": "Пловдив: Трима души са задържани при спецакция срещу наркоразпространението в квартал „Столипиново”"}
{"url": "http://www.focus-news.net/news/2019/08/20/2691010/sofiya-dvizhenieto-po-pat-i-1-botevgrad-mezdra-pri-km-184-rayona-na-s-novachene-se-osashtestvyava-v-edna-lenta-poradi-katastrofa.html", "text": "Движението по път I-1 Ботевград – Мездра при км 184 района на с. Новачене се осъществява в една лента поради катастрофа. Това съобщиха от пресцентъра на  Агенция „Пътна инфраструктура“ . Необходимо е шофьорите да карат с повишено внимание и съобразена скорост, като спазват указанията на „Пътна полиция\".", "date": "2019.08.20", "title": "София: Движението по път I-1 Ботевград – Мездра при км 184 района на с. Новачене се осъществява в една лента поради катастрофа"}
{"url": "http://www.focus-news.net/news/2019/08/20/2691012/vitsepremierat-ekaterina-zaharieva-ne-po-kasno-ot-nachaloto-na-sledvashtata-godina-s-yordaniya-shte-organizirame-parvata-sesiya-na-smesenata-ikonomicheska-komisiya.html", "text": "Не по-късно от началото на следващата година с Йордания ще организираме първата сесия на смесената икономическа комисия. Това каза вицепремиерът и министър на външните работи Екатерина Захариева, след като с министъра на външните работи на Хашемитското кралство Йордания Айман Сафади подписаха споразумение за визово облекчение на притежателите на дипломатически и служебни паспорти, предаде репортер на  Агенция „Фокус“ . Захариева приветства Айман Сафади в България. \"Много се радвам, че около 8 месеца след моето посещение ти усоя да посетиш България\", каза Захариева и добави, че той е първият йордански външен министър, който идва в България. \"След толкова много общи срещи с теб и топлите и приятелски отношения на налите две държави мисля, че днес с теб набелязахме конкретни сфери на работа, задачи и се надявам всичко, което се разбрахме днес, да се реализира в най-скоро бъдеще\", каза Екатерина Захариева. По думите и на първо място е икономическият обмен между двете държави, който е пренебрежимо нисък спрямо възможностите на двете страни. \"Айман Сафади предложи Йордания да бъде врата на нашия бизнес в Ирак\", добави тя. Министърът на външните работи на България каза, че са набелязани сфери на действие за двете държави. \"Туризъм - и двете държави са с изключително богато културно-историческо наследство и природни красоти, високи технологии, фармацевтична промишленост, хранително-вкусова промишленост и други сфери на дейности, които нашите бизнеси ще набележат\", поясни тя.  \r\nНадежда ИВАНОВА", "date": "2019.08.20", "title": "Вицепремиерът Екатерина Захариева: Не по-късно от началото на следващата година с Йордания ще организираме първата сесия на смесената икономическа комисия"}
{"url": "http://www.focus-news.net/news/2019/08/20/2691018/vitsepremierat-ekaterina-zaharieva-evropeyskiyat-sayuz-i-balgariya-vizhdat-yordaniya-kato-nay-stabilniya-i-nay-adekvaten-partnyor-v-regiona.html", "text": "Европейският съюз и България виждат Йордания като най-стабилния и най-адекватен партньор в региона. Това каза вицепремиерът Екатерина Захариева, след като с министъра на външните работи на Хашемитското кралство Йордания Айман Сафади подписаха споразумение за визово облекчение на притежателите на дипломатически и служебни паспорти, предаде репортер на  Агенция „Фокус“ . \"Нашите институции могат да споделят много експертиза в тази сфера и заедно с Йордания да се борим за постигането на трайния мир, най-вече борбата с радикализацията и с опита за използване на религия с различни цели\", каза Захариева. Тя добави, че се радва, че кралят на Йордания Абдула II фокусира вниманието си върху Балканите. \r\nЗахариева каза още, че с йорданския външен министър са говорили и за тясно сътрудничество с Берлинския процес. \"Да споделяме опит, но и заедно да набелязваме конкретни действия за справянето с този глобален феномен\", заяви тя и пожела приятен престой на Садафи в България.  \r\nАйман Сафади благодари на Екатерина Захариева за сътрудничеството между двете страни и каза, че е изключително щастлив от посещението си в страната.  \r\nНадежда ИВАНОВА", "date": "2019.08.20", "title": "Вицепремиерът Екатерина Захариева: Европейският съюз и България виждат Йордания като най-стабилния и най-адекватен партньор в региона"}
{"url": "http://www.focus-news.net/news/2019/08/20/2691017/rumen-petkov-abv-udovletvoreni-sme-ot-zayavkata-na-13-te-strategicheski-investitori-za-realizirane-na-na-proekta-aets-belene.html", "text": "Удовлетворени сме от заявката на 13 участника в реализацията на проекта. Това заяви на пресконференция Румен Петков, председател на ПП АБВ, предаде репортер на  Агенция “Фокус” . “Участието на 13 кандидати, стратегически инвеститори, ключови компании със световна значимост и декларации за закупуване на ток са доказателство, че АБВ е права за изграждането на АЕЦ “Белене”, добави Петков. “Представителите на Китай и Русия, които участваха в процеса, винаги са посещавали Сърбия и Северна Македония с готовност предварително да договорят изкупуване на електроенергия. За нас е непонятно защо България не го прави, а го прави стратегически инвеститор”, обясни председателят на ПП АБВ.  “Ние даваме възможност на българския бизнес в дългосрочен план да купува енергия на стабилна цена. Изграждането  на АЕЦ “Белене” ще даде тласък на цяла Северна България”, коментира Петков. \r\nВиолета СИМЕОНОВА", "date": "2019.08.20", "title": "Румен Петков, АБВ: Удовлетворени сме от заявката на 13-те стратегически инвеститори  за реализиране на на проекта  АЕЦ \"Белене\""}
{"url": "http://www.focus-news.net/news/2019/08/20/2691014/vitsepremierat-ekaterina-zaharieva-v-yordaniya-ima-1500-yordantsi-zavarshili-v-balgariya-vissheto-si-obrazovanie.html", "text": "В Йордания има 1500 йорданци, завършили в България висшето си образование. Това каза вицепремиерът Екатерина Захариева, след като с министъра на външните работи на Хашемитското кралство Йордания Айман Сафади подписаха споразумение за визово облекчение на притежателите на дипломатически и служебни паспорти, предаде репортер на  Агенция „Фокус“ . \"Това са може би най-силните посланици на България в Йордания\", заяви тя. По думите и тези хора обичат България и си спомнят с добро за нея. \"Миналата година двете правителства подписахме програма за спогодба в сферата на образованието, литературата и науката\", добави Захариева. Тя каза още, че в момента има 30 студенти от Йордания в България и се надява да се върнем на нивата от миналото. \"Работим за това нашите университети да могат да представят възможността за качествено висше образование в България\", заяви тя.  \r\nНадежда ИВАНОВА", "date": "2019.08.20", "title": "Вицепремиерът Екатерина Захариева: В Йордания има 1500 йорданци, завършили в България висшето си образование"}
{"url": "http://www.focus-news.net/news/2019/08/20/2691009/tass-gartsiya-ne-e-poluchila-ofitsialno-iskane-za-zahod-na-iranskiya-tanker-v-svoe-pristanishte.html", "text": "Гръцките власти не са получили официално искане за заход в свое  пристанище на иранския танкер Grace 1, който след разрешение да напусне Гибралтар се насочи към южната ни съседка. Това обяви министърът на военноморската и островната политика на Гърция Янис Плакиотакис пред местната телевизия \"Скай\", предава  TACC . \r\n\"Не получихме официално искане за влизане на иранския танкер в наше пристанище\", заяви министърът и потвърди, че такова искане трябва да бъде изпратено поне 48 часа предварително. \r\nСпоред \"Скай\" се предполага, че танкерът се насочва към пристанище Каламата в югозападната част на полуостров Пелопонес, където може да пристигне в неделя. Представители на пристанището там обаче обясниха, че неговата инфраструктура не позволява приемането на кораби с толкова голяма водоизместимост. Плакиотакис подчерта, че гръцките власти наблюдават движението на иранския танкер Grace 1 (преименуван на \"Адриан Дария\"). \"Ние сме в постоянен контакт с гръцкото министерство на външните работи в това отношение\", добави Плакиотакис. \r\n \r\n Тереза Герова", "date": "2019.08.20", "title": "ТАСС: Гърция не е получила официално искане за заход на иранския танкер  в свое пристанище"}
{"url": "http://www.focus-news.net/news/2019/08/20/2691021/predstoi-operatsiya-za-smyana-na-tazobedrena-stava-na-stefan-danailov.html", "text": "Предстои операция за смяна на тазобедрена става на Стефан Данаилов. Това съобщиха от пресцентъра на  лечебното заведение  в Бургас, в което е приет Данаилов. Той е със счупване на бедрена шийка. В момента се правят предоперативни изследвания. Пациентът ще бъде консултиран от екип от различни специалисти начело от най-добрия в тази област проф. Йотов и ще се положат всички необходими медицински грижи.", "date": "2019.08.20", "title": "Предстои операция за смяна на тазобедрена става на Стефан Данаилов"}
{"url": "http://www.focus-news.net/news/2019/08/20/2691023/sport-yordan-yanchev-se-klasira-za-finala-na-400-metra-svoboden-stil-na-sp-za-mladezhi.html", "text": "Йордан Янчев се класира за финала на 400 метра свободен стил на световното първенство по плуване за юноши и девойки, което започна днес в Будапеща. Янчев даде четвърто време в сериите. \r\nС най-силен резултат завърши представителят на домакините Габор Зомбори. Финалът в дисциплината е по-късно днес.", "date": "2019.08.20", "title": "Спорт: Йордан Янчев се класира за финала на 400 метра свободен стил на СП за младежи"}
{"url": "http://www.focus-news.net/news/2019/08/20/2691016/stara-zagora-po-golyamata-chast-ot-zadnite-dvorove-v-oblastta-veche-sa-depopulirani-zaradi-afrikanskata-chuma-po-svinete.html", "text": "По-голямата част от задните дворове в областта вече са депопулирани заради африканската чума по свинете. Това съобщиха от пресцентъра на  Областна администрация - Стара Загора  . Това стана ясно днес на заседание на епизоотичната комисия, председателствано от областния управител Гергана Микова.   \r\nДиректорът на Областната дирекция по безопасност на храните д-р Дамян Миков съобщи, че в Старозагорска област все още няма регистрирани случаи на африканска чума по свинете, Според него обаче пикът на заболяването тепърва предстои с откриването на ловния сезон за диви прасета, който ще стартира на 1 октомври. „Обнадеждаващ факт е, че в Старозагорска област по-голямата част от хората вече изклаха доброволно прасетата в задните дворове. Единични са случаите  на отказ да се изпълнят предписанията и та са най-вече при стопани, които извън регламентите на закона отглеждат свине-майки с цел продажба на животни“, каза д-р Миков. Констатацията на Областната дирекция по безопасност на храните е, че по-голямата част от задните дворове в областта вече са депопулирани. Продължават проверките за изпълнение на мерките за ограничаване на резпространението на заболяването.  \r\nОт Областната дирекция по горите съобщиха, че 250 ловци вече са обучени за симптомите и начините на разпространение на африканската чума по свинете. В региона са поставени 25 капана за диви свине.  \r\nВ края на заседанието г-жа Микова и д-р Миков напомниха отново, че кметовете и кметските наместници са длъжни да предоставят на Областната епизоотична комисия в срок до 26 август  списъците на стопаните, които са заклали животни, отглеждани в задните дворове. Финансовото подпомагане на собствениците на заклани прасета ще се извършва само на базата на коректно попълнени комплекти от документи", "date": "2019.08.20", "title": "Стара Загора: По-голямата част от задните дворове в областта вече са депопулирани заради африканската чума по свинете"}
{"url": "http://www.focus-news.net/news/2019/08/20/2691022/pazardzhik-vavezhda-se-rezhim-na-vodopodavane-v-kvartal-razsadnika-v-belovo-poradi-drastichno-namalen-debit.html", "text": "Въвежда се режим на водоподаване в квартал „Разсадника“ в Белово поради драстично намален дебит на двата водоизточника, осигуряващи питейна вода от извор „Соколова скала” и „Азовско дере”. Това съобщиха от  Общината . От там уточниха, че живеещите в този квартал, ще са без вода в следния времеви период: от 24.00 до 5.00 часа и от 14.00 до 16.30 часа. Режимът се очаква да продължи един месец. От водоснабдителното дружество в Белово се извиняват на жителите на квартала за причиненото неудобство.", "date": "2019.08.20", "title": "Пазарджик: Въвежда се режим на водоподаване в квартал „Разсадника“ в Белово поради драстично намален дебит"}
{"url": "http://www.focus-news.net/news/2019/08/20/2690980/tatyana-dacheva-bogoslov-dnes-tsarkvata-pochita-prorok-samuil.html", "text": "Днес църквата  почита пророк Самуил. Това каза за  Радио „Фокус“       богословът Татяна Дачева по повод днешния празник. ,,Според Писанието в гр. Рама или Ариматея живял един благочестив човек на име Елкана от Левиевото коляно. Той имал две жени – Ана и Фенана. Любимата му жена Ана била бездетна. Ана тъгувала много, пък и познайниците й странели от нея и дори я презирали. Елкана изпълнявал усърдно всички наредби на закона. Веднъж след жертвоприношение той седнал да обядва със семейството си. Само Ана едничка не могла нищо да яде, сърцето й било пълно с тъга и тя пак отишла в скинията да се моли. Дълго се молила и плакала. Тя молила Бога да й даде син и обещала, че ако той й окаже тази милост, тя ще Му го посвети. Милосърдният Бог изпълнил нейната просба и тя родила син и го нарекла Самуил, което значи „измолен от Бога””, каза Татяна Дачева. Тя допълни, че Самуил е библейски пророк, последният и най-известен от т.нар. съдии на Израил. ,,Според Библията, той помазва царете и им предава от Бога царствата, т.е. властта”, каза още Татяна Дачева.  \r\nВиолета КРЪСТЕВА", "date": "2019.08.20", "title": "Татяна Дачева, богослов: Днес църквата  почита пророк Самуил"}
{"url": "http://www.focus-news.net/news/2019/08/20/2691026/vladimir-marinov-abv-imame-gotovnost-za-uchastie-v-mestnite-izbori-v-nad-170-obshtini.html", "text": "АБВ има готовност за участие в предстоящите местни избори в над 170 общини като самостоятелно участие и в различни коалиционни формати. Това заяви на пресконференция Владимир Маринов, зам.-председател на ПП АБВ, предаде репортер на  Агенция \"Фокус\" . \"Знаете че преди повече от месец и половина започнахме диалог с БСП. Към днешна дата бих могъл да кажа, че разговорите вървят с променлив успех\", обясни Маринов. \"Някъде се състояха преспокойни преговори и разговори. Казахме че ще намерим сили помежду си да намерим правилното решение, решение, което би довело на съответните общини и населени места да покажем на обществото друга възможност и в крайна сметка да продължи задълбочаването на срастването между партия, община и държава\", допълни зам.-председателят на АБВ.\"Има места, в които диалогът не се състоя по начина, по който искахме. Не успяхме да постигнем споразумения, но ние влязохме в разговорите с яснотата, че това ще бъде точно така\", каза още Маринов.  \r\nВладимир Маринов коментира, че партия АБВ е дала шанс на организациите, както го направиха и колегите им от БСП. \"В областните градове разговорите вървят много добре пресни примери са Шумен и Перник, като имам предвид областта като цяло\", добави Маринов. \r\nВиолета СИМЕОНОВА", "date": "2019.08.20", "title": "Владимир Маринов, АБВ: Имаме готовност за участие в местните избори в над 170 общини"}
{"url": "http://www.focus-news.net/news/2019/08/20/2691015/a1-on-makedoniya-ilir-meta-e-kategorichen-albaniya-ne-mozhe-da-bade-chast-ot-dialoga-mezhdu-kosovo-i-sarbiya.html", "text": "Държавният глава на Албания Илир Мета подчерта категорично, че страната му \"не може да бъде част от диалога между Косово и Сърбия\", предава думите му македонската електронна медия  A1 On . \r\nВ изявление за косовската RTV21, излъчено от тирана Ora News, Мета подчерта, че диалогът между Косово и Сърбия трябва да бъде завършен по най-добрия възможен начин както за двете страни, така и за целия регион, тъй като това е решаващ въпрос, който - съгласно думите му, може да ускори или забави процесите на европеизация на страните от Западните Балкани. \r\nСпоред него, въпреки че Албания е сред първите, които признаха независимостта на най-младата държава на Балканите, тя не може да бъде част от диалога между Белград и Прищина, тъй като \"ще наруши независимостта на Косово\". \r\n\"Албания е сред първите, които признаха независимостта на Косово и неговите институции, но трябва да е ясно, че диалогът със Сърбия е тема на косовските институции. Всяка намеса на Албания в този диалог или в определени теми от този диалог е практически нарушение на независимостта и легитимността на косовските институции\", подчерта Мета.  \r\nНа въпрос каква е ролята на Албания и каква е нейната позиция, Мета отговори, че Тирана трябва да допринесе за насърчаване на косовските институции и политически участници да работят заедно. \r\n\"Тя насочена към постигане на консенсус по ключовите теми и възможните решения, които ще превърнат този исторически момент в реалност, финализиране на този диалог и взаимно признаване. В същото време това е гаранция, че и Сърбия, и Косово ще бъдат членове на Европейския съюз. Това е на първо място\", увери албанският президент.  \r\n \r\n \r\n Тереза Герова", "date": "2019.08.20", "title": "A1 On (Македония): Илир Мета е категоричен - Албания не може да бъде част от диалога между Косово и Сърбия"}
{"url": "http://www.focus-news.net/news/2019/08/20/2691019/fokus-makedoniya-katitsa-yaneva-doyde-na-razpit-s-advokat.html", "text": "Специалният прокурор Катица Янева, която миналият месец депозира оставка заради случая \"Рекет\", се яви на разпит в Прокуратурата за организирана престъпност и корупция в присъствието на адвокат, въпреки че в момента е свидетел на разследването, а не обвиняем, коментират в редакцията на електронното издание на македонския  \"Фокус\" . \r\nЯнева бе докарана от шофьор и придружена от адвокат Стеван Павлески, който също е бивш прокурор. \r\nПоказателно е, че Павлески е и адвокат на бизнесмена Цветан Панделески, който заедно с Орце Камчев е заподозрян по делото \"Империя\". Панделески, подобно на Камчев, също получи временен паспорт, подписан от Янева, без съгласието на прокурора Лиле Стефанова. \r\n \r\n \r\n Тереза Герова", "date": "2019.08.20", "title": "\"Фокус\" (Македония): Катица Янева дойде на разпит с адвокат"}
{"url": "http://www.focus-news.net/news/2019/08/20/2691030/sliven-obshtinskata-izbiratelna-komisiya-shte-se-sastoi-ot-15-chlena.html", "text": "Общинската избирателна комисия в Сливен ще се състои от 15 члена. Това съобщи пред  Радио „Фокус“ – Сливен  секретарят на Община Сливен Валя Радева. ПП ГЕРБ има пет члена и са направили предложение за председател да бъде избрана Росица Тодорова. БСП имат право на четири члена и са предложили от своята квота заместник-председател и секретар. Коалиция „Обединени патриоти“ ще имат двама члена. ДПС ще имат един член и настояват за мястото на секретар на комисията, респективно, ако не го получат, ще имат заместник-председател. По едно място ще имат партия „Воля“ и коалиция „Демократична България – Обединение“. \r\n„До 6 септември Централната комисия трябва да утвърди състава на ОИК – Сливен и комисията да започне работа\", допълни Радева. \r\nЛюдмила ЙОРГОВА", "date": "2019.08.20", "title": "Сливен: Общинската избирателна комисия ще се състои от 15 члена"}
{"url": "http://www.focus-news.net/news/2019/08/20/2691027/varna-nad-6100-zayavleniya-za-pomoshti-za-otoplenie-sa-podadeni-v-grada.html", "text": "6169 заявления за отпускане на помощи за отопление са били подадени до 10-ти август в Регионалната дирекция по социално подпомагане във Варна. Това съобщи за  Радио „Фокус“ – Варна  Димитричка Кънчева, началник на дирекцията, отговаряща за града и областта. По нейна информация на 267 души е отказано отпускането на целевата помощ. По 4284 заявления са издадени заповеди за получаване на субсидията. Останалите 1618 молби са в процес на обработка. Най-много декларации са били подадени в Дирекцията за социално подпомагане в Провадия – 2002 броя. Най-малко са молбите, обработени в Девня – 339. В морската столица 1878 души са кандидатствали за помощта, в Долни чифлик – 1409 и във Вълчи дол – 541. От Регионалната дирекция по социално подпомагане във Варна отчитат, че приетите заявления-декларации от началото на тази година са с 1489 повече в сравнение със същия период на 2018 година. До август миналата година са били подадени 4680 заявления за отпускане на целева помощ за отопление. През предстоящия зимен сезон средствата за отопление се увеличават на 93,18 лева, припомнят от дирекцията. Общият размер на помощта за целия отоплителен сезон – от 1-ви ноември 2019 година до 1-ви март 2020 година, е 465,9 лева. Сумата е с 18,35 лева по-висока в сравнение с изплащаната през миналата година. Съгласно нормативната база, месечният размер на целевата помощ се определя на база левовата равностойност на 500 киловатчаса електроенергия към 31-ви октомври на текущата година. Право на целева помощ за отопление имат лицата и семействата със средномесечен доход половин година преди подаването на заявление, по-нисък или равен на диференциран доход за отопление. Увеличението на пенсиите от 1-ви юли няма да се отрази на правото на достъп до този вид помощ. С цел да не се допусне отпадането на пенсионери от целево енергийно подпомагане поради осъвременения размер на пенсията им, е променен коригиращият коефициент. За предстоящия отоплителен сезон той е 1, 463. Декларации ще се приемат до 31-ви октомври. \r\nДиана СТОЕВА", "date": "2019.08.20", "title": "Варна: Над 6100 заявления за помощи за отопление са подадени в града"}
{"url": "http://www.focus-news.net/news/2019/08/20/2691025/katitsa-yaneva-nadyavam-se-moite-argumenti-da-uskoryat-razsledvaneto-na-sluchaya-raket.html", "text": "Специалният прокурор Катица Янева, която депозира оставка по-рано, пристигна в Прокуратурата за организирана престъпност тази сутрин, за да свидетелства по случая \"Рекет\", в който Боян Йовановски- Боки 13 и Зоран Милески са заподозрени в изнудване на бизнесмени, предава скопската телевизия  \"Канал 5\". \r\nЯнева, която се явява като свидетел, изрази надежда, че изслушването й ще помогне за ускоряване на разследването на \"Рекет\". \r\n\"Все още съм специален прокурор. Колегите ми имат пълни правомощия да представляват дела в съда. Надявам се тази есен да има повече решения. Що се отнася до моето изявление, надявам се, че с моите аргументи и с моето изказване ще ускоря разследването\", цитира медията думите й. \r\nЗасега специалните прокурори Лиле Стефанова, Елизабета Йосифоска и Бурим Рустеми са дали своите показания пред Прокуратурата, а в понеделник бе изслушан и вторият заподозрян Зоран Милески-Кичеец, както и пенсионерката Лиляна Тодоровски, която ръководи европейския проект с Бояновски- Боки 13. \r\nПрокурорът Любомир Йовески увери, че всички по случая \"Рекет\" ще бъдат безпристрастно изслушани или разпитани. \r\n \r\n Тереза Герова", "date": "2019.08.20", "title": "Катица Янева: Надявам се моите аргументи да ускорят разследването на случая \"Ракет\""}
{"url": "http://www.focus-news.net/news/2019/08/20/2691031/plovdiv-16-godishen-velosipedist-e-blasnat-ot-lek-avtomobil-na-krastovishteto-na-bul-vasil-aprilov-i-ul-lyuben-karavelov.html", "text": "16-годишен велосипедист е блъснат от лек автомобил на кръстовището на бул. „Васил Априлов“ и ул. „Любен Каравелов“. Това съобщиха от  ОДМВР - Пловдив . Тийнейджърът е с леки наранявания. Инцидентът е станал на 15 август около 17.00 часа. Лек автомобил „Мицубиши“ блъснал 16-годишния велосипедист, след което водачът напуснал местопроизшествието. Пострадалото момче е прегледано в болница и освободено за домашно лечение с контузии и охлузвания по краката и ръцете. В хода на проверка от сектор „Пътна полиция“ е установено, че колата управлявал 59-годишен мъж, спрямо когото е взето административно отношение.", "date": "2019.08.20", "title": "Пловдив: 16-годишен велосипедист е блъснат от лек автомобил на кръстовището на бул. „Васил Априлов“ и ул. „Любен Каравелов“"}
{"url": "http://www.focus-news.net/news/2019/08/20/2691033/predsedatelyat-na-parlamentarnata-komisiya-po-kulturata-i-mediite-vezhdi-rashidov-se-sreshtna-s-ministara-na-pravosadieto-danail-kirilov.html", "text": "Председателят на парламентарната Комисия по културата и медиите Вежди Рашидов проведе днес работна среща с министъра на правосъдието Данаил Кирилов. Това съобщиха от  Комисията по културата и медиите . Двамата обсъдиха задълбочаването на сътрудничеството между законодателната и изпълнителната власт в борбата с нелегалния трафик на културни ценности  и с фалшифицирането на произведения на изкуството и на артефакти. \r\nВежди Рашидов запозна Данаил Кирилов с резултатите от срещите си в Бундестага в Берлин и в Камарата на депутатите в Рим. \"Засилването на сътрудничеството между европейските страни  в борбата с трафика на ценности и с фалшификатите е много важно, защото този проблем засяга сигурността на всяка страна. Европейският опит дава добра основа за нови законодателни инициативи, за изработването  на които трябва се направят работни групи. Свидетел съм, че Европа все повече се тревожи и от проблема с фалшивите новини, затова тази тема ще става все по-актуална за всички страни членки\", каза по време на разговора Вежди Рашидов. \r\nДвамата обсъдиха и необходимостта от привличането на още по-широк кръг от експерти в борбата с нелегалния трафик на културни ценности и с фалшифицирането на произведения на изкуството. \r\nВежди Рашидов и Данаил Кирилов се обединиха около идеята, че е необходимо изграждането на единен европейски стандарт за борба с трите явления, който да намери отражение в националното ни законодателство. За обсъждането на бъдещите законови промени ще бъде привлечен широк експертен състав, включващ представители на МВР, прокуратурата и Министерство на правосъдието", "date": "2019.08.20", "title": "Председателят на парламентарната Комисия по културата и медиите Вежди Рашидов се срещна с министъра на правосъдието Данаил Кирилов"}
{"url": "http://www.focus-news.net/news/2019/08/20/2691032/pregled-na-mezhdunarodnite-novini-do-1300-chasa-agentsiya-fokus.html", "text": "САЩ предадоха своята „силна позиция“ на правителството в Атина относно иранския танкер, който отплава за Гърция в понеделник, след като беше освободен от задържане извън Гибралтар, предава  Reuters , като се позовава на  официален представител на Държавния департамент. \r\nВсякакви усилия за подпомагане на танкера може да се считат за предоставяне на материална подкрепа на определена от САЩ чуждестранна терористична организация, което ще има потенциални последици, предупреди представителят на Вашингтон. \r\nGrace 1, преименуван на \"Адриан Дария 1\", отплава от Гибралтар късно в неделя. Данните за проследяване на кораби Refinitiv показаха, че плавателният съд се е насочил към Каламата в Гърция, където се очаква да пристигне в неделя. \r\nОфициалният служител на Вашингтон заяви, че танкерът подпомага Ислямския революционен гвардейски корпус, който САЩ са определили като терористична организация. Според САЩ танкерът транспортира петрол за Сирия. \r\nОфициалният служител заяви, че САЩ са предали своята \"силна позиция\" не само на гръцкото правителство, но и на всички пристанища в Средиземноморието. \r\n*** \r\n \r\n  Специалният прокурор Катица Янева, която депозира оставка по-рано, пристигна в Прокуратурата за организирана престъпност тази сутрин, за да свидетелства по случая \"Рекет\", в който Боян Йовановски- Боки 13 и Зоран Милески са заподозрени в изнудване на бизнесмени, предава скопската телевизия  \"Канал 5\". \r\nЯнева, която се явява като свидетел, изрази надежда, че изслушването й ще помогне за ускоряване на разследването на \"Рекет\". \r\n\"Все още съм специален прокурор. Колегите ми имат пълни правомощия да представляват дела в съда. Надявам се тази есен да има повече решения. Що се отнася до моето изявление, надявам се, че с моите аргументи и с моето изказване ще ускоря разследването\", цитира медията думите й. \r\nЗасега специалните прокурори Лиле Стефанова, Елизабета Йосифоска и Бурим Рустеми са дали своите показания пред Прокуратурата, а в понеделник бе изслушан и вторият заподозрян Зоран Милески-Кичеец, както и пенсионерката Лиляна Тодоровски, която ръководи европейския проект с Бояновски- Боки 13. \r\nПрокурорът Любомир Йовески увери, че всички по случая \"Рекет\" ще бъдат безпристрастно изслушани или разпитани. \r\n*** \r\n \r\n  Гръцките власти не са получили официално искане за заход в свое  пристанище на иранския танкер Grace 1, който след разрешение да напусне Гибралтар се насочи към южната ни съседка. Това обяви министърът на военноморската и островната политика на Гърция Янис Плакиотакис пред местната телевизия \"Скай\", предава  TACC . \r\n\"Не получихме официално искане за влизане на иранския танкер в наше пристанище\", заяви министърът и потвърди, че такова искане трябва да бъде изпратено поне 48 часа предварително. \r\nСпоред \"Скай\" се предполага, че танкерът се насочва към пристанище Каламата в югозападната част на полуостров Пелопонес, където може да пристигне в неделя. Представители на пристанището там обаче обясниха, че неговата инфраструктура не позволява приемането на кораби с толкова голяма водоизместимост. Плакиотакис подчерта, че гръцките власти наблюдават движението на иранския танкер Grace 1 (преименуван на \"Адриан Дария\"). \"Ние сме в постоянен контакт с гръцкото министерство на външните работи в това отношение\", добави Плакиотакис. \r\n*** \r\n \r\n  Украйна я очаква трудна зима заради спора с Русия за транзита на газ. Това заяви представителят на президента Владимир Зеленски в правителството на страната Андрей Герус, цитиран от  РИА Новости . \r\n„Имаме ситуация, в която имаме доста ниско натрупване на въглища в складове. Имахме, да речем, трудна и разгорещена дискусия с компании за производство на топлинна енергия, по-специално с големи компании“, каза Герус, коментирайки подготовката на Киев за студения период, а пресконференцията му бе излъчена по местния телевизионен канал „Наш“. \r\nСпоред него украинските власти настояват, че компаниите, генериращи топлина, не трябва да използват запасите от въглища в складове като начин за изнудване за повишаване на тарифите. \r\n„Такива истории вече са се случвали в Украйна и ние бихме искали това да не се повтаря никога, особено преди трудна зима, когато имаме определени спорове с „Газпром“ за транзита на газ“, заяви представител на Зеленски. \r\nНесигурността относно транзита на синьо гориво може да повлияе на ситуацията с пазара на газ в страната, предупреди Герус. \r\nКиев спря да купува газ от Москва през ноември 2015 г. Оттогава той изпомпва в хранилищата гориво, придобито чрез реверс от Европа, основно от Словакия, Унгария и Полша. Съществуващите договори за доставка и транзит на руски газ през Украйна изтичат в края на 2019 г. Въпреки че няма сигурност по отношение на тяхното бъдеще. Въпросът за ново споразумение се обсъжда на тристранните срещи на Русия, Украйна и Европейската комисия, като последната се проведе в Брюксел през януари. \r\nРуският енергиен министър Александър Новак заяви през юни след преговорите си със заместник-председателя на ЕК по енергийния съюз Марош Шефчович, че Русия е готова да продължи договора на сегашните условия и да възобнови доставките за Киев. \r\nВ същото време обаче Новак определи като ключов момент за постигането на договорка разрешаването на съдебните спорове между „Газпром“ и „Нафтогаз“. \r\n*** \r\n \r\n  Още откакто Конституционният съд на Босна и Херцеговина (БиХ) премахна герба на Република Сръбска (РС) с двуглав орел, емблемата с три цвята се използва като временно решение, но след повече от десет години използване на този временен символ от Баня Лука, тя се обяви за възстановяване на оспорените симовли, тоест приемането на нов герб. През март 2006 г. по жалба на представители на бошняците, Конституционният съд на БиХ обяви за неконституционен стария герб на РС, в който имаше двуглав орел с четири очи, тъй като „не символизира всички народи“, пише белградският ежедневник  „Политика“ . \r\nКогато спорният герб беше заменен с емблемата, представители на РС обявиха, че това ще бъде преходно решение, докато не бъдат изпълнени условията на РС да върне символите, които „наистина я отразяват“. Това е част от по-широк въпрос за символите, за които е трудно да се постигне съгласие сред народите на БиХ, така че символите, вместо да отразяват единството, най-често се превръщат в израз на разделение. По този начин празниците в двата ентитета- Република Сръбска (РС) и Федерация БиХ (ФБиХ), са по-често причина да се припомнят исторически и настоящи недоразумения, а не повод за съвместно честване. \r\nФедерация БиХ, като босненско-хърватско образувание, няма своите символи от дванадесет години. През 2007 г. Конституционният съд на БиХ обяви знамето и герба на ФБиХ, на които имаше лилии и шахматна дъска, за противоконституционни, тъй като те не съдържаха чертите на третия съставен народ – сръбския. Сърбите са конституционен народ във ФБиХ, макар и не във всички кантони. \r\nВ този ентитет компетентната комисия не стигна до съгласие какви характеристики трябва да се появят на символите. При липса на приемливи символи, Федерация БиХ използва цветовете на БиХ, тоест синьо и бяло знаме с жълти звезди, което - подобно на герба на БиХ - беше наложено от върховния представител Карлос Вестендорп през февруари 1998 г. \r\nВ началото на тази година имаше спор в Президиума на БиХ, когато сръбският член на този орган Милорад Додик настоя да използва флага на РС в Сараево, на местата, където се появява. Това изкуши другите двама членове на този орган да излязат с компромисно решение да се свали един от двата герба на БиХ от заседателната зала, защото един от тях, както твърдят, представлява ФБиХ, а другия – РС, като втория равноправен ентитет, е била „забравена“. Настоящият флаг на БиХ, без културни или исторически причини, с тъмносин фон и жълти звезди, символизира „европейската среда на БиХ“, докато жълтият триъгълник представлява географския облик на БиХ. \r\nРС има официално знаме, което Конституционният съд не успя да оспори, тъй като установи, че червено-синьо-белият трикольор не е само на сръбския народ, тъй като е знаме с панславянски цветове. Тъй като те са характерни за историята на славянските народи, се отнасят до конституционните народи на БиХ. Конституционният съд също така заяви, че знамето на РС и сръбското знаме не са идентични, тъй като сръбският национален флаг също има герб, което не е характеристика на знамето на РС. \r\nОспорваният герб на РС се основаваше на герба на Кралство Сърбия от времето преди Първата световна война с две малки разлики. Първият е, че короната е в щита, а не над него, докато вторият се отнася до лилиите, които бяха извадени от герба на РС в началото на войната. А именно през 1992 г. властите на РС премахналха лилиите между ноктите на двуглавия орел върху сръбския герб на Кралство Сърбия, защото на 4 май 1992 г. властите в БиХ провъзгласиха герба на т. нар. Република БиХ въз основа на герба на босненския крал Твърдко Първи Котроманич. Върху него имаше син щит, разделен от сребърен диагонал с три златни лилии във всяко поле. Това е герб, който БиХ използва до 1998 г., когато е заменен с този на Вестендорп. \r\nКогато преди повече от десет години бе оспорен гербът на РС, в Баня Лука потърсиха ново решение за символите и се опитаха да постигнат компромис с бошняците, като предложиха да върнат лилиите в герба. В предложението вградени и детайли от герба на средновековната династия на Неманичите и владетелските фамилии Котроманич, Косач и Хроват, но предложението беше оспорено от съдиите на Конституционния съд на РС. \r\nОспорен е и химнът на РС, т.е. „Божия справедливост“ и през 2008 година е приет „Моя република“. ФБиХ все още няма химн, а БиХ има инструментал, но все още не може да се съгласува текст, който е приемлив за всички народи. \r\nЗаместник-председателят на Скупщината на РС и функционер на партия „Обединена Сръбска“ Милан Петкович, заяви за „Глас Српске“, че е дошло времето този въпрос да бъде повдигнат отново и РС да има своя герб, което е получило подкрепата на „Съюза на независимите социалдемократи“ (СНСД) на Додик. Юристите казват, че приемането на конституционен закон и нов герб, който ще включва елементи от средновековния герб на Неманичите, освен мнозинство от две трети в парламента на РС, трябва да получи подкрепата на бошняците, така че те са предпазливи за успеха на инициативата, която смятат за оправдана. \r\n*** \r\n \r\n  Британският премиер Борис Джонсън се обърна директно към председателя на Европейския Съвет Доналд Туск с понеделник, като поиска от Брюксел да обмисли разрешаване на въпроса с ирландската граница, което не включва т.нар. предпазна мярка за Брекзит, пише европейската редакция на  Politico . \r\nВ писмо до Туск, нещо като опит за отваряне на преговори за Брекзит, министър-председателят заяви, че Обединеното кралство ще приеме закони, за да гарантира, че няма да има инфраструктура по границата и призова ЕС да направи същото. Той каза също, че двете страни трябва да обсъдят така наречените „алтернативни договорености“ за полицейско управление на границата и обеща да поеме други „ангажименти“, в случай че мерките не са готови до крайната дата за излизане. \r\nДжонсън направи апела преди срещите тази седмица с лидерите на ЕС, както и на срещата на върха на Г-7 в Биариц, Франция. Той обеща да изведе Великобритания от блока с или без сделка до 31 октомври. \r\nТой също така настоя предпазната мярка – плана, който трябва да гарантира „мека“ граница между Северна Ирландия и Република Ирландия – да бъде премахната от сделката за Брекзит, която бе договорена между Тереза Мей и европейските лидери. \r\nВ писмото си до Туск Джонсън казва: „Промените, които търсим, се отнасят предимно до предпазната мярка. Проблемите с нея са много по-дълбоки от простата политическа реалност, която три пъти е отхвърляна от Камарата на общините“. \r\nДжонсън твърди, че предпазната мярка не отговаря на суверенитета на Великобритания и планираното й бъдеще извън ЕС и може да разклати „деликатния баланс“ в северноирландския мирен договор. \r\n„Правителството няма да въведе инфраструктура, проверки или контрол на границата между Северна Ирландия и Ирландия,\" ще се радваме да приемем правно обвързващ ангажимент по този въпрос и се надяваме, че ЕС ще направи същото“. \r\nТой каза още, че бекстопът трябва да бъде заменен с алтернативни договорености, предложенията за които включват технологични решения като схеми за надеждни търговци, „доколкото е възможно“ преди края на преходния период за Брекзит през декември 2020 г. \r\n„Също така признавам, че ще трябва да има известна степен на увереност какво ще се случи, ако в края на този период тези споразумения не бъдат напълно налице“, пише Джонсън. „Готови сме да разгледаме конструктивно и гъвкаво какви са ангажиментите, които могат да помогнат, съобразени с принципите, изложени в това писмо“. \r\nБрюксел многократно е казвал, че няма да отвори отново Споразумението за оттегляне на Мей и заяви, че технологията няма да може да замени предпазната мярка. \r\nВ сряда Джонсън ще замине за Берлин за разговори с германския канцлер Ангела Меркел, преди да се отправи в Париж, за да се срещне с френския президент Еманюел Макрон в четвъртък, последван от срещата на върха на Г-7 през уикенда. \r\n*** \r\n \r\n  На фона на съобщенията, че САЩ са провели изпитание на ракета, забранена по силата на вече изтеклия Договор за ракети със среден и малък обсег (ДРСМО), заместник-министърът на външните работи на Руската федерация Сергей Рябков изрази съжаление за действията на Вашингтон и заяви, че американците поемат курс към ескалиране на военното напрежение, предава  TACC . \r\n\"Прави впечатление, че изпитването на усъвършенствана ракета \"Томахоук\" се проведе буквално 16 дни след оттеглянето на САЩ от ДРСМО и прекратяването на този договор. Вероятно не може да има по-ясно и категорично потвърждение, че разработването на съответните системи се провежда в САЩ отдавна и подготовка да се откаже от договора включва също съответната научноизследователска дейност“, цитира агенцията думите на руския дипломат. \r\nСпоред Рябков Москва също е забелязала, че \"стартирането е направено с помощта на инсталацията Mk41\". \"Универсалната пускова установка, която е подходяща за изстрелване не само на ракети-прехващачи SM-3, но и на крилати ракети от различни видове \"земя-земя\", \"въздух-въздух\", обясни Рябков. \r\n\"Всичко това предизвиква съжаление. САЩ очевидно са поели курс към ескалиране на военното напрежение\", подчерта заместник-министърът на външните работи на Русия. \"Ние не се поддаваме на провокации. Ние, както бе обявено вчера (понеделник - бел.р.) във Франция от руския президент [Владимир Путин], потвърждаваме отново своя ангажимент за едностранен мораториум върху разполагането на наземни системи със среден обсег, докато тези системи не бъдат внедрени от САЩ във всички регион на света“, добави Рябков. \r\n***", "date": "2019.08.20", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/08/20/2691024/pazardzhik-vtoro-ognishte-na-afrikanska-chuma-po-svinete-e-registrirano-na-teritoriyata-na-darzhavno-gorsko-stopanstvo-alabak.html", "text": "Второ огнище на африканска чума по свинете е регистрирано на територията на Държавно горско стопанство „Алабак“. Това съобщи след заседанието на Областната епизоотична комисия областният управител на Пазарджик Стефан Мирев, предаде репортер на  Радио „Фокус“ – Пазарджик . Мирев обясни, че след направен анализ на взета проба от второ починало прасе, намерено във Велинградско на територията на ДГС „Алабак“, е установено, че тя е положителна. „Налице е второ огнище на африканска чума по свинете на територията на Велинградско. На заседанието бе направен цялостен анализ, бяха обсъдени всички мерки, които са предприети от компетентните институции. Те са същите, както и при първото огнище. Днес ще бъде издадена заповед от директора на РДГ - Пазарджик, с която ще се забрани достъпът до инфектираната зона, в която е второто огнище. Забранява се дърводобивът, брането на гъби, туризмът и всички дейности, които биха довели до разпространяването на заразата“, обясни Стефан Мирев. \r\nВаня НИКОЛОВА", "date": "2019.08.20", "title": "Пазарджик: Второ огнище на африканска чума по свинете е регистрирано на територията на Държавно горско стопанство „Алабак“"}
{"url": "http://www.focus-news.net/news/2019/08/20/2691035/vladimir-marinov-v-plovdiv-razgovori-s-bsp-varvyat-v-tsyalata-strana-no-na-mesta-e-mnogo-trudno.html", "text": "Преговори за явяване с общ кандидат и листи за общински съветници между ПП АБВ и БСП се водят в цялата страна. На места разговорите обаче вървят бавно и много трудно. Това обяви на пресконференция заместник-председателят на ПП АБВ Владимир Маринов, съобщиха от пресцентъра на  ПП АБВ . Според него причина за тежките преговори е липсата на разбирателство между структурите на двете леви партии в много населени места, затова там коалиции са почти невъзможни.  \r\n„Лявото обединение е неизбежно. Истината е, че тези разговори трябваше да започнат много по-рано, а не преди един месец”, коментира Владимир Маринов. Той подчерта, че почти са приключили преговорите в общините Стамболийски, Брезово и Асеновград, където двете леви формации ще се явят в коалиция на местните избори през октомври.  \r\n„Не съм доволен от динамиката на преговорния процес за Пловдив-град. След обявяване на кметската кандидатура на ГЕРБ, всички партии, които имат намерение да участват в местния вот и са претенции да управляват, трябва да вземат бързо решение”, подчерта Маринов. Той каза, че целта на ПП АБВ е да води една мирна и градивна политика, като подкрепи хора с потенциал и желание за работа.  \r\n„Готови сме на всякакви действия, които ще доведат до отстраняване на ГЕРБ от власт както на местно, така и на национално ниво. Затова няма как да се бавим с решението си за Пловдив-град, защото вече виждаме номинирани силни кандидати от опонентите си”. \r\nВладимир Маринов изрази притеснението, че се подготвя сериозно участието в местните избори на  няколко бизнес групировки, които ще превземат Общинския съвет в Пловдив.  \r\n„Ако сме в широка лява центристка коалиция, ще имаме много по-голям успех”, заключи Владимир Маринов.", "date": "2019.08.20", "title": "Владимир Маринов в Пловдив: Разговори с БСП вървят в цялата страна, но на места е много трудно"}
{"url": "http://www.focus-news.net/news/2019/08/20/2691038/ministar-danail-kirilov-neobhodimo-izgrazhdaneto-na-edinen-evropeyski-standart-za-borba-s-trafika-na-kulturni-tsennosti-i-falshifitsiraneto-na-proizvedeniya-na-izkustvoto.html", "text": "Министърът на правосъдието Данаил Кирилов проведе днес работна среща с председателя на парламентарната Комисия по културата и медиите Вежди Рашидов. Това съобщиха от пресцентъра на  Министерството на правосъдието . Двамата обсъдиха задълбочаването на сътрудничеството между законодателната и изпълнителната власт в борбата с нелегалния трафик на културни ценности, с фалшифицирането на произведения на изкуството и на артефакти и с „фалшивите новини“. \r\nВежди Рашидов запозна министъра с резултатите от срещите си в Бундестага в Берлин и в Камарата на депутатите в Рим. „Засилването на сътрудничеството между европейските страни в борбата с трафика на ценности, фалшификатите и фалшивите новини е много важно, защото този проблем засяга сигурността на всяка страна. Европейският опит дава добра основа за нови законодателни инициативи, за изработването  на които трябва се направят работни групи. Свидетел съм, че Европа все повече се тревожи и от проблема с фалшивите новини, затова тази тема ще става все по-актуална за всички страни членки“, изтъкна по време на разговора Рашидов. \r\nДвамата обсъдиха и необходимостта от привличането на още по-широк кръг от експерти в борбата с нелегалния трафик на културни ценности и с фалшифицирането на произведения на изкуството. \r\nМинистър Кирилов и Вежди Рашидов се обединиха около идеята, че е необходимо изграждането на единен европейски стандарт за борба с трите явления, който да намери отражение в националното ни законодателство. За  обсъждането на бъдещите законови промени ще бъде привлечен широк експертен състав, включващ представители на МВР, прокуратурата и Министерство на правосъдието.", "date": "2019.08.20", "title": "Министър Данаил Кирилов: Необходимо изграждането на единен европейски стандарт за борба с трафика на културни ценности и фалшифицирането на произведения на изкуството"}
{"url": "http://www.focus-news.net/news/2019/08/20/2691020/dobrich-darzhavno-lovno-stopanstvo-tervel-e-sred-pette-stopanstva-v-regiona-s-nay-mnogo-proverki-prez-poslednata-sedmitsa.html", "text": "Държавно ловно стопанство – Тервел е сред петте стопанства в региона с най-много проверки през последната седмица. Инспекциите са 35. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) – Шумен, предаде кореспондентът на  Радио „Фокус” – Варна . От стопанствата отчитат, че традиционните всекидневни обходи на горските и засилените проверки заради африканската чума по свинете водят до намаляване на нарушенията в горите. Следи се и спазването на всички мерки за биосигурност, за да не се допусне разпространението на вируса в горите на Североизтока. Във всички останали поделения на Североизточното държавно предприятие, освен тези в Тервел, Търговище, Нови пазар, Цонево и Шумен, за периода 12-19 август, не са констатирани нарушения по време на общо 436 проверки извършени в стопанствата. На контрол принадлежат най-вече обектите за добив на дървесина, превозните средства, които влизат в горските територии, ловците и риболовците. \r\nЖулиета НИКОЛОВА", "date": "2019.08.20", "title": "Добрич: Държавно ловно стопанство – Тервел е сред петте стопанства в региона с най-много проверки през последната седмица"}
{"url": "http://www.focus-news.net/news/2019/08/20/2691036/pazardzhik-otmenya-se-traditsionniyat-sabor-na-yundola-zaradi-dvete-ognishta-na-afrikanska-chuma-po-svinete-vav-velingradsko.html", "text": "Двете огнища на африканска чума по свинете в област Пазарджик са във Велинградско – на територията на ДГС „Чепино“ и ДГС „Алабак“. Това каза след заседанието на Областната епизоотична комисия областният управител Стефан Мирев, предаде репортер на  Радио „Фокус“ – Пазарджик . Мирев обясни, че по този повод е взето решение традиционният събор в местността Юндола, на който се събират хиляди хора, да бъде отменен. Тази година проявата трябваше да се проведе на 25 август. „Територията, на която трябва да се състои фолклорният събор, попада в инфектираната зона. Струпването на голямо брой хора и превозни средства създава голям риск от разпространение на заразата. Това е и основният ни мотив, за да вземем решение за отменянето на събора“, коментира Мирев. \r\nВаня НИКОЛОВА", "date": "2019.08.20", "title": "Пазарджик: Отменя се традиционният събор на Юндола заради двете огнища на африканска чума по свинете във Велинградско"}
{"url": "http://www.focus-news.net/news/2019/08/20/2691041/plovdiv-kriminalno-proyaven-mazh-e-za-zadarzhan-za-krazhba-ot-kashta-v-karlovo.html", "text": "Криминално проявен мъж е за задържан за кражба от къща в Карлово. Това съобщиха от  ОДМВР - Пловдив . Крадецът е за арестуван след навреме подаден сигнал и бърза реакция от служителите на реда в Карлово. Около 16.30 часа вчера съсед на 86-годишна пенсионерка забелязал непознат да изскача през тераса от къщата ѝ и веднага позвънил в районното управление. Пристигналите след минути полицаи предприели незабавни заградителни действия и близо до адреса бил заловен 39-годишният извършител. Мъжът е с богато криминално минало и присъди. При обиск у него били открити дребни вещи, които задигнал от дома на пенсионерката, както и лаптоп и сребърни бижута с все още неизяснен произход. Задържан е за срок до 24 часа. Образувано е бързо производство. Под наблюдението на Районна прокуратура – Карлово продължава работата за установяване съпричастността на задържания и към други подобни посегателства в региона.", "date": "2019.08.20", "title": "Пловдив: Криминално проявен мъж е за задържан за кражба от къща в Карлово"}
{"url": "http://www.focus-news.net/news/2019/08/20/2691037/gl-kom-nikolay-nikolov-gdpbzn-poveche-ot-25-hilyadi-pozhara-sa-likvidirani-ot-nachaloto-na-godinata-spaseni-sa-pochti-450-choveshki-zhivota.html", "text": "Ликвидирани са повече от 25 хиляди пожара от началото на годината като са спасени почти 450 човешки живота. Това каза на брифинг главен комисар Николай Николов – директор на Главна дирекция „Пожарна безопасност и защита на населението“, предаде репортер на  Агенция \"Фокус\" . „От началото на годината ние сме реагирали на над 36 хиляди сигнала за произшествия. Ликвидирани са повече от 25 хиляди пожара, като само за последната седмица са възникнали над 1200 пожара. За същия период на територията на страната са извършени почти 10 хиляди спасителни операции. При тези инциденти нашите служители са спасили почти 450 човешки живота. През летния сезон са възникнали 300 пожара в горския фонд на страната и селското стопанство. Почти 12 хиляди са пожарите в сухи треви и храсти“, допълни още Николов.", "date": "2019.08.20", "title": "Гл. ком. Николай Николов, ГДПБЗН: Повече от 25 хиляди пожара са ликвидирани от началото на годината, спасени са почти 450 човешки живота"}
{"url": "http://www.focus-news.net/news/2019/08/20/2691034/mvr-tarsi-sadeystvieto-na-grazhdanite-za-da-identifitsira-otkritite-ostanki-kray-selo-negovan.html", "text": "МВР търси съдействието на гражданите, за да идентифицира откритите останки край село Негован. Това съобщиха от пресцентъра на  МВР . Във връзка с разследването на тежкото криминално престъпление, извършено на територията на София-област, МВР търси съдействието на жителите на столицата и областта. Те могат по всяко време на денонощието да сигнализират на тел. 112 или в най-близкото поделение на МВР, ако имат информация за липсващи от месец май съседи или близки - жена на предполагаема възраст 45 - 55 години и мъж на възраст между 65 - 75 години. Анонимността им е гарантирана.", "date": "2019.08.20", "title": "МВР търси съдействието на гражданите, за да идентифицира откритите останки край село Негован"}
{"url": "http://www.focus-news.net/news/2019/08/20/2691040/haskovo-dvama-dushi-sa-zadarzhani-za-napadenie-na-mazh-v-harmanli.html", "text": "Двама души са задържани за нападение на мъж в Харманли. Това съобщиха от пресцентъра на  МВР . Сигналът за побоя е подала 35- годишната съпруга на жертвата. Пристигналите незабавно на място полицаи установени извършителите на деянието - двама мъже на 40 и 20 години. По първоначални данни причината за нападението била направена забележка за вдигане на шум. Пострадалият е транспортиран до хасковска болница с избити два зъба и комоцио, без опасност за живота. Нападателите са задържани до 24 часа. Образувано е досъдебно производство.", "date": "2019.08.20", "title": "Хасково: Двама души са задържани за нападение на мъж в Харманли"}
{"url": "http://www.focus-news.net/news/2019/08/20/2691039/gl-kom-nikolay-nikolov-prodalzhava-da-e-deystvasht-pozharat-v-rayona-na-gradskoto-smetishte-na-svishtov.html", "text": "Продължава да е действащ пожарът в района на градското сметище на гр. Свищов, област Велико Търново. Това каза на брифинг главен комисар Николай Николов – директор на Главна дирекция „Пожарна безопасност и защита на населението“, предаде репортер на  Агенция „Фокус“ . „В гасенето на пожара участват 6 екипа пожарникари и доброволци от с. Овча могила и Община Свищов. Осъществен е контакт с РИОСВ – Велико Търново за извършване на замерване на вредните емисии на въздуха. Станциите отчитат, че показателите на въздуха са в норма. На мястото на произшествието са привлечени и служители от Изпълнителна агенция по горите в гр. Свищов. Пожарът е локализиран, но все още тлее на площ около 50 дка. От утре започва цялостно запръскване на сметището, така че проблемът да бъде решен трайно“, допълни комисар Николов. \r\nКомисар Николов каза, че пожарите в Депото за отпадъци в с. Шишманци, област Пловдив;  в с. Брягово, област Хасково; в с. Воден, община Болярово, в складовата база на фирма „Феникс Ресурс“ в гр. Дупница;  в района на с. Реброво, община Своге; в склада за вторични суровини в гр. Ботевград са погасени напълно. \r\nПо думите му продължават действията по погасяване на пожара в с. Липен, община Монтана. „Пожарът е обхванал площ около 4000 дка сухи треви и храсти. Стихията е локализирана, като в гасителните действия участват 3 пожарни екипа“, каза комисар Николов.", "date": "2019.08.20", "title": "Гл. ком. Николай Николов: Продължава да е действащ пожарът в района на градското сметище на Свищов"}
{"url": "http://www.focus-news.net/news/2019/08/20/2691043/haskovo-47-rasteniya-kanabis-sa-izzeti-pri-proverka-na-imot-vav-vilnata-zona-na-grada.html", "text": "47 растения канабис, суха листна маса и семена са иззети при проверка на имот във вилната зона на града. Това съобщиха от пресцентъра на  МВР . Във вила, обитавана от 44-годишен испански гражданин, полицаите открили съоръжение, осветителни тела, въздуховоди, специализирани торове и други пособия за отглеждане на засети в саксии 47 растения, с различна височина, както и кутия с зелена суха листна маса - около 8 грама. При последващ оглед в апартамент, обитаван от мъжа, в една от стаите са намерени още около 5 грама семена и 15 грама зелена суха листна маса, реагирали при полевия наркотест на марихуана. Мъжът е задържан с полицейска мярка до 24 часа. По случая е образувано е досъдебно производство.", "date": "2019.08.20", "title": "Хасково: 47 растения канабис са иззети при проверка на имот във вилната зона на града"}
{"url": "http://www.focus-news.net/news/2019/08/20/2691050/sport-daniel-staridzh-e-v-turtsiya-za-da-podpishe-s-trabzonspor.html", "text": "Бившият нападател на Ливърпул Даниел Стъридж пристигна Турция, за да финализира трансфера си в Трабзонспор. 29-годишният нападател напусна европейския шампион през това лято, след като прекара шест години на \"Анфийлд\". През това време той отбеляза 67 гола в 160 мача за мърсисайдци. През миналата седмица английският \"Телеграф\" разкри, че Стъридж е получил оферти от цели 13 клуба. Предложенията са били от различни части на света - от Европа, САЩ и Близкия Изток. Фенербахче, Бешикташ, Бетис, Болоня, Олимпик Марсилия и Ди Си Юнайтед са сред клубовете, които изданието посочи.", "date": "2019.08.20", "title": "Спорт: Даниел Стъридж е в Турция, за да подпише с Трабзонспор"}
{"url": "http://www.focus-news.net/news/2019/08/20/2691045/tsentarat-za-gradska-mobilnost-zapochva-kampaniyata-po-podmyana-na-vinetni-stikeri-za-zonata-za-plateno-parkirane.html", "text": "Центърът за градска мобилност започва кампанията по подмяна на винетни стикери за зоната за платено паркиране. Това съобщиха от пресцентъра на  ЦГМ . През есента изтичат правата за зоната на близо 6 000 души. ЦГМ изпраща един месец преди крайната дата е-мейл, в който подсеща водачите да подновят правото си на паркиране, ако искат. „Вече 10% от нашите клиенти са го направили и са си спестили много време, както и притеснението, че ще останат без стикер докато чакат той да им бъде издаден след срока на валидност на стария\", каза Румяна Милова, директор на Дирекция „Паркиране и мобилност“ към ЦГМ. \r\nАко се подаде заявление по-рано, срокът за издаването на новия стикер е не повече от 2 дни (максимално до 5 дни, ако е необходима допълнителна проверка). При натрупване на заявления в последния момент Центърът за градска мобилност спазва нормативно определения срок за одобрение от 15 дни.  \r\nНяма промяна в реда и в основните документите, които са необходими за подновяване на стикерите за паркиране - нотариален акт, лична карта с постоянен адрес и шофьорска книжка.  \r\nПодаването на заявления става в един от трите офиса на ЦГМ на ул. \"Будапеща\" 17, пл. \"Възраждане\" 1 и метростанция \"Европейски  съюз\". Работното им време е от 8.30 часа до 17.00 часа. Заявления и документи могат да бъдат и онлайн подавани чрез официалната интернет страница  .", "date": "2019.08.20", "title": "Центърът за градска мобилност започва кампанията по подмяна на винетни стикери за зоната за платено паркиране"}
{"url": "http://www.focus-news.net/news/2019/08/20/2691046/voenno-promyishlenniy-kuryer-rusiya-kitay-e-poligon-za-izprobvane-na-novi-formi-sposobi-i-metodi-na-hibridna-agresiya.html", "text": "В търговската война на САЩ срещу Китай има добре изчислен и дозиран пресинг с постоянно увеличение на залога. Фактически, Поднебесната империя се явява полигон за изпробване на нови форми, способи и методи на водене на хибридна агресия, пише руският ежеседмичник  „Военно-промишленний курьер“  в материал, представен без редакторска намеса. \r\n \r\nВ основата са санкционният натиск, дипломатически инструменти и „извънстолична цветна революция“, където централно място заема дестабилизацията на ситуацията в Хонконг. След „изковаването“ на технологията, е напълно реално тя да бъде употребена и срещу Русия. \r\nРешението на хонконгските власти да приемат законпроекта за екстрадиция на престъпници стана формален повод за масовите протести и безредици. Местната „демократическа общественост“ незабавно се възмути от инициативата на „пропекинския“ Кери Лам (ръководителят на административния район) и заяви, че това ще означава „смърт на автономията“. Особено недоволни от възможността за екстрадиция в континенталната част са различни видове защитници на правата на човека и дисиденти - като цяло тези, които са недоволни от китайската власт. \r\n \r\nМащабът на вълненията се оценява различно. Самите организатори дават оценка от 1,03 милиона души в пика на протестите, властите - 240 хиляди, но във всеки случай това явно е повече в сравнение с т.нар. революция на чадърите през 2014 година. Ожесточението на сблъсъците също нарасна: тук има и погроми, и щурм на местния парламент, и парализиране на хонконгското летище, и т.н. Засега приемането на законопроекта е отложено, но протестите продължават, както се твърди, с оглед пълното му оттегляне. Реакцията на Пекин е еднозначна – има намеса на Вашингтон във вътрешните работи на Китай. Официалният представител на Министерството на вътрешните работи Хуа Чунин директно обвини САЩ, че насилието в хода на протестите е тяхно „творение“. Това заявление дойде, след като вицепрезидентът на Съединените щати Майк Пенс, съветникът по въпросите на националната сигурност Джон Болтън и държавният секретар Майк Помпео обсъдиха с хонконгския бизнесмен Ли Чжин (известен още като Джими Лай) „Закона за екстрадиция“, както и съществуването на Хонконг на принципа „Една страна – две системи“. Джими Лай е прозападен деец, който прояви още през 1989 година по време на събитията на площад Тянанмън, когато раздаваше тениски с ликовете на лидерите на студентските протести, а освен това беше активен участник в „революцията на чадърите“. Заслужава да се отбележи, че тогава Лай имаше контакти с ръководителя на Хонконгско-американския център (финансирал протестите Occupy Central в Хонконг) Мортън Холбрук, служител на дипломатическата служба на САЩ, човек, близък до бившия министър на отбраната на САЩ, неоконсерваторът Пол Волфовиц. \r\n \r\nСъществуват обаче коренни различия между сегашните събития и „революцията на чадърите“. Да започнем с това, че на 12 август постъпи информация за концентрация на подразделения на Народната въоръжена милиция (НВМ – влиза в състава на Народно-освободителната армия на Китай (НОАК)) в град Шенжен, който граничи с Хонконг. Забелязано е пристигането на голям брой камиони и бронетехника. Сам по себе си е забележителен фактът, че ако китайците, за да се застраховат, са изпратили там военни, значи те имат основания да смятат, че потенциалът на протестите може да е много по-голям, отколкото изглежда отстрани. Веднага щом военните се окажат вътре в града, защитят административните сгради, оградят площадите и т.н., най-вероятно ще се появят провокатори, които ще се опитат да се сблъскат страните една срещу друга. Схемата е отработена и една от разновидностите й са – „неизвестните снайпери“, както беше, например, на киевския майдан през 2014 година. В резултат насилието ще премине на ново ниво: полицията и войниците пускат в ход оръжията, включително бойни. А тълпата, озверяла от пролятата кръв, подстрекавана от провокатори и указания от социалните мрежи, започва да използва подръчни средства – от битови до самоделни газови гранати. По този начин се достига до самоподдържащ се режим на ескалация на насилието, а властите (в случая – Пекин) ще бъдат обвинени в „престъпления срещу своя народ“. След това се формира коалиция от страни, „осъждаща непропорционалната употреба на сила от страна на правозащитните органи и политическото ръководство“, в различни градове по света се организират демонстрации пред китайските посолства и консулства, активизират се призивите за необходимостта от засилване на санкционния пресинг, изключването й от едни или други организации и т.н. И това е само началото. \r\n \r\nАко анализираме сегашната дестабилизация в Хонконг в светлината на събитията от преди пет години, веднага става очевидно колко са увеличи организаторите ресурсите, които се наливат за засилване на вълненията и погромите. Запазването на устойчивостта на социалната и държавната система на страната-мишена в условията на некласическа война води до използването на все по-разрушителни средства срещу нея от страна на агресора. Например, „цветната революция“ може да бъде проведена в няколко фази, отдалечени във времето и пространството. Първата е т.нар. сондажна. Агресорът организира орязана версия на „цветна революция“ в столицата или друг регион на страната (Хонконг 2014) с цел да изучи реакцията на властите и да открие нейните слабости. Втората е пълноценната класическа фаза. Третата е т.нар. DDoS революция, който идва след втората фаза, ако тя се е оказала недостатъчна и агресорът активира протести едновременно в няколко проблемни региона на страната-мишена до достигането на кумулативен и синергиен ефект (по аналогия: властта е сървър, който се опитват да „задидосят“ чрез активирането на пространствено разделечени безредици). \r\n \r\nТъй като обектът-мишена (администрацията на Хонконг и самият Пекин) прояви устойчивост, натискът на САЩ продължава да се увеличава и в момента събитията се развиват в съответствие с втората фаза на горепосочената схема и плановете на агресора. Формалният повод за излизането на тълпите на улиците беше законопроектът за екстрадиция, но то съвпадна по време с поредното изостряне на търговската война. Разрастването на протестите стана в периода след края на 90-дневното „примирие“, в течение на което САЩ и Китай планираха да постигнат ново споразумение. Както е известно, от това не излезе нищо. На 1 март „примирието“ свърши и в течение на месец (естествено, съвсем случайно) започнаха протестите срещу закона за екстрадиция, които продължават и досега. Тъй като няма споразумение заради устойчивостта на Китай, който не иска да сключва неизгодна за себе си търговска сделка, той бива тикан в нужната посока с цял набор от средства. Антипекинските демонстрации в Хонконг са само едно от тях. \r\n \r\nВ тази връзка, за контактите между американските официални лица и лидерите на протестите от 2019 година писаха китайските държавни издания. Те публикуваха снимки, направени по време на срещата между сътрудника на Генералното консулство на САЩ Джули Иде с лидери на антипекинските протести в хонконгския хотел Marriot. Прави впечатление, че почти няма официални данни за нейната дейност след 2011 г., а биографията и уменията й са идеални за „яке“ - разузнавач под дипломатическо прикритие. \r\n \r\nПо този начин, протестите от 2019 година са логично продължение на „революцията на чадърите“ на базата на получения опит. Преди пет години изпробваха технологията на „извънстоличния майдан“ като заготовка, която бе използвана в нужния момент. Веднага щом времето настъпи, той бе задействан светкавично, но с голям размах. Ако Китайската комунистическа партия (ККП) даде заповед на Народната въоръжена милиция да предприеме силови действие срещу тълпите в Хонконг, тя ще направи именно това, което очаква противникът. Тогава събитията ще се развият по негативния сценарий, чиято цел не е трудно да се отгатне. Ако Пекин се поддаде на натиска на Вашингтон, подриването на китайската икономика ще продължи не само чрез увеличаването на митата върху стоките и т.н., но и чрез дестабилизацията на Хонконг, който фактически ще бъде принесен в жертва. Две трети от инвестициите от и в Китай минават през този глобален финансов център. Капиталът ще намери ново „сигурно убежище“, да речем, в Сингапур. Проблемът е в това, че независимо от стремежа на Китай да вземе под контрол финансовата система на Хонконг с цел да не допусне изтичането на капитал, подривните дейности на външните сили води съвсем не до резултата, на който разчита Пекин. Едно е да запушиш каналите на изтичане и съвсем друго, когато Хонког, заради изкуствено предизвиканата дестабилизация, загуби статута си на „вратата към Китай“. Заедно със загубите от търговските войни, това може да има крайно сериозни последствия. \r\n \r\nТук се появява още един ефект. Хонконг е специална офшорка за китайската червена аристокрация и ликвидацията на това „сигурно убежище“ ще нанесе удар по редица кланове, което допълнително ще изостри съществуващите противоречия в ККП при вече изразеното недоволство на някои нейни представители от възможния неограничен срок на управлението на Си Дзинпин и заместник-председателя на Китайската народна република Ван Цишан. Чрез инициирането на разкол вътре в комунистическата партия, САЩ се опитват да създадат още една точка на натиск върху Постоянния комитет на политбюро на ЦК на ККП (висшия орган на властта в Китай), за да принуди него и лично Си Дзинпин да сключат ново търговско споразумение при условията на Тръмп. В тази връзка, съобщението, че САЩ все пак са отложили налагането на нови мита върху част от китайските стоки до декември 2019 година говори, че те са избрали изчаквателна позиция. Съединените щати анализират и оценяват ефекта на въздействието върху Поднебесната империя от по-рано въведените мита, санкциите срещу телекомуникационните гиганти и, накрая, активизацията на бунтовете в Хонконг. Следователно, в зависимост от това, дали Пекин ще продължи съпротивата или не, във Вашингтон ще вземат решението да увеличат ли натиска, или да се спрат, засега, ако китайците са станали по-сговорчиви. \r\n \r\nВ случай, че им бъде демонстрирано упорство (а това е най-вероятното решение на ръководството на страната), американците са способни да преминат към гореописаната трета фаза, т.е., към хонконгския проблем да се добави и дестабилизация в други проблемни региони на Китай (Синцзян-Уйгурския автономен регион, Вътрешна Монголия и др.). Вероятно ще се намерят нови болни точки, например, във финансовата сфера. Тази схема на DDoS-революция в комбинация с технологията на търговските войни и подкопаването на проекта „Един пояс, един път“ цели да се постигне синергиен ефект с разрушителни последствия за Китай. \r\n \r\nПревод и редакция:", "date": "2019.08.20", "title": "„Военно-промьишленний курьер“ (Русия): Китай е полигон за изпробване на нови форми, способи и методи на хибридна агресия"}
{"url": "http://www.focus-news.net/news/2019/08/20/2691044/gabrovo-pet-sela-ot-oblastta-minavat-na-voden-rezhim-zaradi-namalen-debit-na-vodoiztochnitsite.html", "text": "Пет габровски села минават на воден режим. Това се налага поради намаления дебит на водоизточниците и повишеното потребление на вода, съобщиха за  Радио „Фокус“ – Велико Търново  от Община Габрово. По предложение на кметския наместник режим на водоподаване се въвежда в селата Прахали, Поповци, Гледаци и Чавеи, както следва – водата ще се спира в 20.00 часа и ще се пуска в 18.00 часа през ден. \r\nНа режим ще са и жителите на село Кози рог. Вода там ще има в сряда и събота. Пускането и спирането ще стават в 9.00 часа сутринта. \r\nВ изброените населени места се забранява ползването на питейна вода за напояване и други цели, различни от питейно-битови.", "date": "2019.08.20", "title": "Габрово: Пет села от областта минават на воден режим заради намален дебит на водоизточниците"}
{"url": "http://www.focus-news.net/news/2019/08/20/2691051/d-r-atanas-kambitov-kmet-na-blagoevgrad-s-proekta-sotsialna-infrastruktura-za-uslugi-za-detsa-osiguryavame-po-dobri-usloviya-za-detsa-sas-spetsifichni-potrebnosti.html", "text": "С изпълнението на проекта „Социална инфраструктура за услуги за деца“ осигуряваме по-добри и по-комфортни условия за деца със специфични потребности. Това каза по време на откриването на трите нови услуги в Благоевград кметът на Общината д-р Атанас Камбитов, предаде репортер на  Радио „Фокус“ - Пирин . „Това е поредният проект, който Община Благоевград реализира, а броят им вече може би е трицифрено число. Този проект осигурява интегриран подход. Финансира се от ОП „Региони в растеж“ с управляващ орган Министерство на регионалното развитие и благоустройството, а по-късно услугите ще бъдат финансирани по ОП „Човешки ресурси“ с управляващ орган Министерство на труда и социалната политика“, заяви той. Д-р Камбитов посочи, че това е вторият подобен проект, като първият са социалните жилища. По думите му с изпълнението на този проект се осигуряват по-добри и по-комфортни условия за деца със специфични потребности. Той подчерта, че тези деца се нуждаят от много грижи, внимание и любов, а в същия момент помагат и на техните родители, така че да се справят с трудностите и предизвикателствата.  \r\nКметът отбеляза, че Община Благоевград е лидер по предоставяне на социални услуги в Югозападна България и благодари на министър Бисер Петков, за това, че винаги са получавали и подкрепа и помощ от Министерството, когато това е било необходимо.  \r\nМинистър Бисер Петков заяви, че тези три центъра са част от 112-те нови социални услуги, които са предвидени за изграждане съгласно актуализираната Карта на услугите, която е част от актуализирания план за действие, приет през 2016 година за изпълнение на националната стратегия „Визия за деинституционализация на децата в България“. „Радвам се, че Благоевград е сред първенците, както във всички проекти, като предстои Общината да кандидатства по процедурата, която е част от ОП „Развитие на човешките ресурси“, където са предвидени средства за обезпечаване на социалните услуги до 2023 година, след което тези услуги следва да бъдат приети като държавно делегирани дейности. 55 млн. лв. са предвидени за този компонент от оперативната програма“, коментира той. Според министър Петков това е видимият израз на нещо, което вече 8 години се реализира в България – деинституционализацията на децата в страната. \r\nНатали СТЕФАНОВА", "date": "2019.08.20", "title": "Д-р Атанас Камбитов, кмет на Благоевград: С проекта „Социална инфраструктура за услуги за деца“ осигуряваме по-добри условия за деца със специфични потребности"}
{"url": "http://www.focus-news.net/news/2019/08/20/2691048/d-r-emil-kabaivanov-kmet-na-karlovo-zalagame-v-programata-za-sledvashtiya-mandat-remont-na-4-ulitsi-i-nova-sportna-ploshtadka-v-s-vasil-levski.html", "text": "В програмата на кмета на Община Карлово за следващите 4 години са заложени асфалтиране, полагане на пътни ивици, подмяна на водопровода и преасфалтиране на 4 улици, както и изграждане на многофункционална спортна площадка в село Васил Левски. Това каза кметът на Карлово д-р Емил Кабаиванов на изнесена приемна в селото, състояла се на 19 август, съобщиха от пресцентъра на  Общината . Той поясни, че досега са сменени водопроводът и настилката на две от най-проблемните улици, осигурени са средства за същата дейност на още две. Ремонтите ще бъдат извършени през м. септември паралелно с новото водохващане, което е ангажимент на „Водоснабдяване и канализация\" ЕООД – Пловдив. \r\nВ разговор с кмета на Васил Левски Доньо Стоянов, заместник-кметът на Общината Антон Минев и секретарят Стефан Стефанов, д-р Кабаиванов обсъди възможностите за изграждане на четири прага по река Неволя, ремонт на моста в центъра на селото; монтиране на 5 камери за видеонаблюдение на места, посочени от Кметството; готовността за включване в системата за компостиране на зелените биоразградими отпадъци, към която до края на годината ще преминат всички населени места от община Карлово. \r\nОткритите приемни на д-р Емил Кабаиванов през настоящата седмица продължават по предварително оповестения график: на 21 август – в квартал „Сушица\" и на 23 август в село Горни Домлян от 17.00 часа.", "date": "2019.08.20", "title": "Д-р Емил Кабаиванов, кмет на Карлово: Залагаме в програмата за следващия мандат ремонт на 4 улици и нова спортна площадка в с. Васил Левски"}
{"url": "http://www.focus-news.net/news/2019/08/20/2691054/burgas-33-godishna-bremenna-zhena-e-pochinala-sled-kato-e-skochila-ot-zhilishtna-sgrada-v-oblastniya-grad.html", "text": "33-годишна бременна жена е починала, след като е скочила от жилищна сграда в Бургас. Това каза за  Радио „Фокус“ – Бургас  Цветелина Рандева от ОДМВР-Бургас. Преди около час в първо Районно управление на МВР-Бургас е получено съобщение за инцидент, в частен дом на ул. „Граф Игнатиев“, при който от втория жилищен етаж е скочила 33-годишна бременна в осмия месец жена. Своевременно на местопроизшествието се отзовали екип на спешна медицинска помощ и полицейски служители. Констатирано е, че минути по-рано жената е била заедно с майка си и приятеля си. Те останали на улицата, а тя влязла е дома си, след което по неустановени към момента причини скочила във вътрешния двор на къщата. Вследствие на получените наранявания 33-годишната жена починала. По случая е образувано досъдебно производство. \r\nМария КУРТЕВА", "date": "2019.08.20", "title": "Бургас: 33-годишна бременна жена е починала, след като е скочила от жилищна сграда в областния град"}
{"url": "http://www.focus-news.net/news/2019/08/20/2691049/gl-kom-nikolay-nikolov-gdpbzn-33-pozhara-v-smetishta-sa-vazniknali-ot-nachaloto-na-godinata.html", "text": "33 пожара в сметища са възникнали от началото на годината. Това каза на брифинг главен комисар Николай Николов – директор на Главна дирекция „Пожарна безопасност и защита на населението“, предаде репортер на  Агенция „Фокус“ . „Площта на всяко едно сметище е повече от 1000 кв.м. Най-много подобни инциденти са възникнали на територията на областите Търговище – 9 бр.; Кюстендил – 5 бр.; Хасково – 4 бр. и София – 4 бр.“, каза комисар Николов.", "date": "2019.08.20", "title": "Гл. ком. Николай Николов, ГДПБЗН: 33 пожара в сметища са възникнали от началото на годината"}
{"url": "http://www.focus-news.net/news/2019/08/20/2691029/pazardzhik-predlagat-kompensatsiya-i-za-stopanite-izvan-20-km-sanitarna-zona-v-oblastta-koito-dobrovolno-sa-umartvili-prasetata-si.html", "text": "На заседанието на Областната епизоотична комисия в Пазарджик бе взето решение да бъде изпратено мотивирано предложение до МЗХГ, компенсация да получат и хората, които са извън 20 км санитарни зони, но доброволно са умъртвили прасетата от личните си стопанства, каза след заседанието областният управител Стефан Мирев, предаде репортер на  Радио „Фокус“ – Пазарджик . Той обясни, че на заседанието е разгледана и жалба от жител на село Хаджиево, на който е отказано да бъде включен в списъка за компенсации. „Той заявява, че доброволно е заклал прасето в личното си стопанство. Взето е решение той да бъде включен в списъка и да получи компенсация за дезинфекция на личното си стопанство. Освен това е определен срок до 5 септември 2019 година, в който да бъде извозена дървесината, която се намира на склад в двете горски стопанства, които попадат в инфектираната зона – ДГС „Чепино“ и ДГС “Алабак“. За да не се стигне до проблеми със снабдяване на хората с дърва за огрев тази дървесина ще бъде извозена при спазване на максимални мерки за сигурност“, допълни Мирев. \r\nВаня НИКОЛОВА", "date": "2019.08.20", "title": "Пазарджик: Предлагат компенсация и за стопаните извън 20 км  санитарна зона в областта, които доброволно са умъртвили прасетата си"}
{"url": "http://www.focus-news.net/news/2019/08/20/2691055/pernik-gotovi-sa-novite-sanitarni-vazli-v-uchilishteto-v-selo-yardzhilovtsi.html", "text": "В училището в село Ярджиловци вече напълно са готови новите вътрешни тоалетни, което беше един от най-сериозните проблеми на учебното заведение. Санитарните възли са разположени на първия етаж, разделени са за момичета и момчета и разполагат с всички удобства. В това се увери и зам.-кметът на Община Перник Севделина Ковачева, която инспектира сградата във връзка с подготовката за новата учебна година, съобщиха от пресцентъра на  Общината . \r\n„Радвам се, че беше реализиран този проект, тъй като в училището никога не е имало вътрешни тоалетни. По този начин се допринася комфорт за учениците и учителите по време на учебния процес. Поставени са още два умивалника и бойлер за топла вода. Приключва ремонтът на канализацията и предстои обновяване и освежаване на коридорите“, коментира Севделина Ковачева и не скри емоциите си като видя слънчевото пано, което посреща гостите и учениците в началото на коридора. \r\nТя разгледа и другите помещения в ОУ „Отец Паисий“, както и класните стаи на учениците. Директорът на учебното заведение Красимира Колева, която заема този пост от една година, се похвали, че в сградата на училището има и Wi-Fi. В училището се обучават 30 ученици от 1 до 7 клас \r\n„Фирмата, която ни доставя услугата за интернет, ни подари монитор и се надявам съвсем скоро да обособим конферентна зала“, посочи Колева. \r\nУчилището в село Ярджиловци е създадено още през 1842 година. То е носител на орден „Стара планина“ и негови възпитаници прославят селото в страната и чужбина. Въпреки че, се води селско училище в него има прекрасни съвременни условия за обучение. Сградата се отоплява на локално парно, а миналата година е извършен и частичен ремонт на покрива.", "date": "2019.08.20", "title": "Перник: Готови са новите санитарни възли в училището в село Ярджиловци"}
{"url": "http://www.focus-news.net/news/2019/08/20/2691056/st-kom-krasimir-shotorov-gdpbzn-prez-noemvri-shte-se-provede-zanyatie-za-bezopasnostta-na-naselenieto-pri-eventualni-intsidenti-v-aets-kozloduy.html", "text": "През ноември месец ще се проведе занятие за осигуряване безопасността на населението при евентуални инциденти в АЕЦ „Козлодуй“. Това каза на брифинг старши комисар Красимир Шоторов – директор „Оперативни дейности“ към ГДПБЗН, предаде репортер на  Агенция „Фокус“ . „На всеки пет години имаме задължение като държава, която има АЕЦ да провеждаме занятия, които са свързани с евентуални инциденти в района на атомната централа, като всичко това е свързано с мерките, които трябва да предприемем по отношение на безопасността на населението. Предвидено е такова занятие през 2019 г. и то ще бъде през месец ноември.  Тогава ще проиграем всички възможни сценарии за евентуален инцидент, какви са действията от страна на съставните части на Единната спасителна система и реакциите, които трябва да предприемем по най-бързия начин, за да можем да осигурим безопасност на цялото население“, допълни още старши комисар Красимир Шоторов.", "date": "2019.08.20", "title": "Ст. ком. Красимир Шоторов, ГДПБЗН: През ноември ще се проведе занятие за безопасността на населението при евентуални инциденти в АЕЦ „Козлодуй“"}
{"url": "http://www.focus-news.net/news/2019/08/20/2691052/gl-kom-nikolay-nikolov-gdpbzn-v-ogromnata-si-chast-prichina-za-pozharite-v-prirodata-e-choveshkata-deynost.html", "text": "Високите температури, крайното засушаване и човешкият фактор са трите основни причини за възникването на стихийни пожари в природата. Това каза на брифинг главен комисар Николай Николов – директор на Главна дирекция „Пожарна безопасност и защита на населението“, предаде репортер на  Агенция „Фокус“ . „Анализът показва, че в огромната си част причина за пожарите в природата е човешката дейност – селскостопанска работа, невнимателно използване на открити източници, палене на огън на нерегламентирани за тази цел места, използването на технически неизправни моторни превозни средства, т.е. това са само част от предпоставките“, допълни още главен комисар Николов. \r\nГлавен комисар Николай Николов призова всички да бъдем внимателни при използването на огън и да помним, че не бива да се пали такъв при наличието на силен вятър. „Това е сериозна предпоставка за възникването на неконтролируеми пожари. Спазването на правилата за пожарна безопасност е изключително важно. При забелязване на инциденти, моля, подайте незабавно информация на тел. 112, за да можем да реагираме своевременно“. \r\nКомисар Николов увери, че продължава ежедневната работа, свързана със следене на метеопрогнозите. „Наред с това изключително важно е да знаем нивата на реките, нивата на язовирите, особено нивото на р. Дунав. Наблюдаваме и радиационния гамафон, състоянието на пътищата и водоизточниците на територията на страната“, каза главен комисар Николай Николов.", "date": "2019.08.20", "title": "Гл. ком. Николай Николов, ГДПБЗН: В огромната си част причина за пожарите в природата е човешката дейност"}
{"url": "http://www.focus-news.net/news/2019/08/20/2691058/tass-rusiya-pokaza-video-ot-parviya-polet-na-noviya-dron-altius-u.html", "text": "Най-новият руски разузнавателен дрон „Алтиус-У“ с маса 6 тона е извършил първия си полет. Това се казва в разпространено във вторник съобщение от Министерството на отбраната на Руската Федерация, предава  ТАСС . \r\n„Полетът продължи 32 минути на височина 800 метра в изцяло автоматичен режим на едно от изпитателните летища. Всички системи на комплекса са работили в изправен режим“, се отбелязва в съобщението. \r\n РИА Новости  отбелязва, че „Алтиус-У“ е окончателният облик на безпилотния летателен апарат (БПЛА). Системата може да изпълнява целия спектър от разузнавателни задачи с използване на оптически, радиотехнически и радиолокационни средства и да лети повече от един ден. \r\nОсобеността на апарата е в това, че той може да бъде управляван чрез спътников канал, а това прави радиуса на използването му практически неограничен. \r\n„Алтиус“ бе представен като експериментален модел на форума „Армия-2015“. \r\n \r\n \r\n \r\nПревод и редакция:", "date": "2019.08.20", "title": "ТАСС: Русия показа видео от първия полет на новия дрон „Алтиус-У“"}
{"url": "http://www.focus-news.net/news/2019/08/20/2691059/zornitsa-kraleva-zam-kmet-na-blagoevgrad-podgotvyame-sledvashto-proektno-predlozhenie-s-koeto-shte-kandidatstvame-za-finansirane-po-op-razvitie-na-choveshkite-resursi.html", "text": "Подготвяме следващо проектно предложение, с което ще кандидатстваме за финансиране по Оперативна програма (ОП) „Развитие на човешките ресурси“ 2014-2020 г. - по проекта за социални услуги за деца с увреждания. Това каза по време на пресконференция Зорница Кралева, зам.-кмет на Благоевград с ресор „Европейски проекти и програми“, предаде репортер на  Радио „Фокус“-Пирин . Кралева уточни, че процедурата за продължаваща подкрепа за деинституционализация на децата и младежите чрез директно предоставяне на безвъзмездна финансова помощ и целта е развиване на услугите в новата материална база. По думите й това е вторият проект, при който има такъв интегриран подход, а освен това в момента се подготвя и още едно проектно предложение, което ще бъде финансирано от два фонда и две оперативни програми.  \r\n„Искам да допълня, че имаме още един проект, който е по Приоритетна ос 5 – става дума за преходното и наблюдаваното жилище. Този проект приключва след около месец и след това ще направим проекта общо за петте услуги, които ще предоставяме. Така до края на годината трябва да започнат да функционират и петте услуги, което означава и нови работни места“, каза още Зорница Кралева. \r\nНатали СТЕФАНОВА", "date": "2019.08.20", "title": "Зорница Кралева, зам.-кмет на Благоевград: Подготвяме следващо проектно предложение, с което ще кандидатстваме за финансиране по ОП „Развитие на човешките ресурси“"}
{"url": "http://www.focus-news.net/news/2019/08/20/2691053/gd-granichna-politsiya-intenziven-e-trafikat-na-granitsite-s-turtsiya-rumaniya-sarbiya-i-gartsiya.html", "text": "ГД „Гранична полиция“: Интензивен е трафикът на границите с Турция, Румъния, Сърбия и Гърция. Това съобщиха от  ГД „Гранична полиция“ . На границата с Румъния трафикът е интензивен на всички гранични контролно-пропускателни пунктове. На границата с Република Турция трафикът е интензивен на всички гранични контролно-пропускателни пунктове на вход за леки автомобили. На границата с Република Сърбия трафикът е интензивен на ГКПП „Калотина“ на изход за леки автомобили. На границата с Република Гърция трафикът на ГКПП „Маказа“ е интензивен на изход от леки автомобили, а на ГКПП „Кулата“ е интензивен на изход от товарни автомобили. На границата с Република Северна Македония трафикът е нормален на всички гранични контролно-пропускателни пунктове.", "date": "2019.08.20", "title": "ГД „Гранична полиция“: Интензивен е трафикът на границите с Турция, Румъния, Сърбия и Гърция"}
{"url": "http://www.focus-news.net/news/2019/08/20/2691063/kmetat-ivan-aleksiev-pomorie-pazi-duha-na-drevno-anhialo-i-go-predava-na-gostite-si.html", "text": "Поморие пази духа на древно Анхиало и го предава на гостите си. Това каза за дневния информационен блок  „Добър ден“  на  Радио „Фокус“  кметът на Община Поморие Иван Алексиев по повод 1102-годишнината от битката при Ахелой. Тогава се полагат основите на традицията за освещаването на бойни знамена, уточни той. „Днес е един наистина голям ден и се радвам, че Община Поморие всяка година, независимо дали годишнината е кръгла, или не, почита тази дата. Тази година също ще отдадем почит и уважение към геройството на българската войска и величието на армията и на цар Симеон Велики. Тържествата ще започнат в 19 часа, традиционно в град Ахелой, където е издигнат паметника в чест на Ахелойската битка. Всичко това ще завърши с концерт с участието на деца, за да може традициите да останат техен спомен, младото поколение да ги продължи и да помни историята“, обясни Иван Алексиев. Той коментира и летния туризъм в Поморие, като уточни, че въпреки негативната кампания, градът и бизнесът отчитат успешен сезон. В момента в курорта трудно могат да се намерят свободни места, каза кметът. Поморие става все по-любимо място както за руски, полски, германски, английски и израелски, така и за български туристи, обясни Алексиев. В последните години градът се очерта като спокоен и качествен курорт, добави кметът. Работи се по въпроса за решаването на проблема с местата за паркиране, тъй като през лятото в курорта има 4-5 хора, отколкото през останалото време на годината, уточни Иван Алексиев. \r\nЕвелина БРАНИМИРОВА", "date": "2019.08.20", "title": "Кметът Иван Алексиев: Поморие пази духа на древно Анхиало и го предава на гостите си"}
{"url": "http://www.focus-news.net/news/2019/08/20/2691057/glaven-komisar-nikolay-nikolov-gdpbzn-kategorichno-pod-mostovete-ne-mozhe-da-ima-smetishta.html", "text": "Категорично под мостовете не може да има сметища. Това каза на брифинг главен комисар Николай Николов – директор на Главна дирекция „Пожарна безопасност и защита на населението“, предаде репортер на  Агенция „Фокус“ . За това шефът на Агенция „Пътна инфраструктура“ е разпоредил незабавна проверка на всички мостови съоръжения, дали под тях не са ситуирани подобни нерегламентирани сметища. Такова нещо при евентуално възникнал пожар представлява изключителна опасност за съоръжението“, каза главен комисар Николов. \r\nНа въпрос какви са причините за пожара на сметището под АМ „Струма“ край Дупница, главен комисар Николай Николов обясни, че вчера са получили постановление на следовател, с което се назначава експертиза за установяване на точните причини за възникването на пожара. „Поради което не е коректно аз да обяснявам каква е причината. При всички случаи е някаква намеса“, допълни още Николов.", "date": "2019.08.20", "title": "Главен комисар Николай Николов, ГДПБЗН: Категорично под мостовете не може да има сметища"}
{"url": "http://www.focus-news.net/news/2019/08/20/2691065/mila-sokolova-obshtina-blagoevgrad-indikatorite-po-proekta-sotsialna-infrastruktura-za-uslugi-za-detsa-byaha-tri-obekta-na-sotsialna-infrastruktura.html", "text": "Индикаторите по проекта „Социална инфраструктура за услуги за деца“ бяха три подкрепени обекта на социална инфраструктура в Благоевград в процеса на деинституционализация. Това каза ръководителят на проекта Мила Соколова по време на пресконференция, предаде репортер на  Радио „Фокус“-Пирин . Соколова обясни, че става дума за трите центъра, чиято материално-техническа база е осигурена в изпълнение на този проект, ситуирани в сградата на бившия Дом за деца, лишени от родителска грижа, който не функционира от януари 2018 година.  \r\n„Като алтернатива на дома е развита материално-техническа база за 3 нови социални услуги в общността, както и трябва да бъде. Общият капацитет на трите центъра е 280 места. Става дума за подкрепа на деца и техните семейства. За визията на трите центъра Община Благоевград работеше от деня на разписването на проекта до днес, съвместно с Министерството на труда и социалната политика“, отбеляза Соколова.  \r\nРъководителят на проекта „Социална инфраструктура за услуги за деца“ добави, че е използвано експертното мнение и на работещи във вече съществуващите центрове за деца с увреждания на територията на община Благоевград, за да може с възможностите за финансиране да се осигури работещо обзавеждане и оборудване като добра основа за предоставяне на услугите. \r\nНатали СТЕФАНОВА", "date": "2019.08.20", "title": "Мила Соколова, Община Благоевград: Индикаторите по проекта „Социална инфраструктура за услуги за деца“ бяха три обекта на социална инфраструктура"}
{"url": "http://www.focus-news.net/news/2019/08/20/2691060/13-sa-podadenite-zayavleniya-za-izbor-na-strategicheski-investitor-po-proekta-aets-belene-obzor.html", "text": "13 са подадените заявления за избор на стратегически инвеститор по проекта АЕЦ „Белене“. Това обяви министърът на енергетиката Теменужка Петкова на пресконференция. На 22-ри май тази година в Официален вестник на Европейския съюз бе публикувана процедурата за избор на стратегически инвеститор по проекта АЕЦ „Белене“. В рамките на поканата бе дадена и възможност за заявяване на интерес за придобиване на миноритарно участие в бъдещата проекта компания, както и/или за закупуване на електрическа енергия от бъдещата електроцентрала. Крайният срок за подаване на заявленията беше 19 август.  \r\nСедем са компаниите, заявили интерес да участват като стратегически инвеститор в проекта – руската държавна корпорация „Росатом“ чрез компанията „Атоменергопром“, Китайската национална ядрена корпорация, Корейската хидро-атомна корпорация, регистрирана в Германия компания Бектрон-Лиаз-Техническо инженерство, консорциуми „АЕЦ Белене“ и „Атомна електроцентрала Белене 2019“, регистрирана в България компания „ИПК и УП“ ЕООД. Френската компания „Фраматом“ декларира интерес за участие при структурирането на финансирането на проекта за осигуряване на системите за безопасност, в т.ч. електрически, системи за оборудване и контрол и други. От страна на американската „Дженерал електрик“ се заявява участие при структуриране на финансирането, както и като потенциален проектант и доставчик на различни пакети, включително оборудване за турбинна зала, компресори, трансформатори и други.  \r\nВ срок от 90 дни работна група с представители от Министерството на енергетиката, „Български енергиен холдинг“ ЕАД, „Национална електрическа компания“ ЕАД и „Електроенергиен системен оператор“ ЕАД ще изготви кратка листа на фирмите, заявили интерес за участие в проекта АЕЦ „Белене“ като стратегически инвеститори.  \r\nТеменужка Петкова коментира, че заявилите желание за участие в проекта за АЕЦ „Белене“ са едни от големите световни лидери в ядрената енергетика. По думите и тяхното участие се състои не само чрез осигуряването и производството на оборудване, но с финансова помощ за проекта. Именно това финансово участие дава сериозна заявка за възможен и реален проект АЕЦ „Белене“. Според Петкова началният скептицизъм по отношение на това дали ще има интерес към реализацията на проекта вече е разсеян, доказателство, за което са подадените 13 заявления.  \r\nЗаявен е интерес от страна на Република Северна Македония за придобиването на миноритарен дял в проектната компания, както и заявление за изкупуване на електрическа енергия от АЕЦ „Белене“. В момента е в ход съгласувателна процедура във връзка със заявлението.  \r\nБългарски компании като „Атоменергоремонт“ АД и „Гранд енерджи дистрибюшън“ ЕООД също са проявили интерес. Заявления за изкупуване на енергия са подадени от „Гранд енерджи дистрибюшън“ ЕООД и от „ЮРопиан тред оф енерджи“ АД, също заявиха интерес да участват в проекта за ядрената централа. Една година е крайният срок за избор на стратегически инвеститор и реализация на проекта. \r\nПредседателят на ПП АБВ Румен Петков обяви на пресконференция, че партията е удовлетворена от заявките на 13 участника за реализацията на проекта. Участието на тези кандидати със световна значимост в ядрената енергетика е доказателство, че АБВ е права що се отнася до въпроса за реализирането на проекта АЕЦ „Белене“. Според Петков представителите на Китай и Русия, които участваха в процеса са посещавали Сърбия и Северна Македония с готовност предварително да договорят изкупуване на електроенергия. Въпросът е защо България не го прави, а го прави стратегическият инвеститор. По думите му изграждането на АЕЦ „Белене“ ще даде положителен тласък на цяла Северна България.  \r\nВиолета СИМЕОНОВА", "date": "2019.08.20", "title": "13 са подадените заявления за избор на стратегически инвеститор по проекта АЕЦ „Белене“ (ОБЗОР)"}
{"url": "http://www.focus-news.net/news/2019/08/20/2691061/gl-kom-nikolay-nikolov-gdpbzn-nyama-povishenie-na-normite-na-radiatsiya-v-balgariya.html", "text": "Няма повишение на нормите на радиация в България. Това каза главен комисар Николай Николов - директор на Главна дирекция „Пожарна безопасност и защита на населението“, по повод инцидента, станал в Русия на 8 август в 6.00 часа сутринта, предаде репортер на  Агенция „Фокус“ . „Предвид информацията, която стигна до нас, ежедневно следим нивото на гама фона в България. Понеже не съм подготвен за въпроса, малко по-общо ще отговоря на него. В България пет ведомства отговарят за наблюдение на  нивата на гамафона. Това са МВР, Националната автоматизирана информационна система на МОСВ, Института за ядрена безопасност към БАН, Министерство на здравеопазването и АЕЦ „Козлодуй“. Няма никакво повишаване на нормите в нашата страна. Не сме получавали от съседни страни данни за увеличени нива на радиация. Обработката на всички тези данни се извършва от Агенцията за ядрено регулиране, която участва в световния обмен на подобен тип информация. За България не са отчетени повишени нива. Моделите показват, че такъв облак няма да мине над България“, допълни още главен комисар Николай Николов.", "date": "2019.08.20", "title": "Гл. ком. Николай Николов, ГДПБЗН: Няма повишение на нормите на радиация в България"}
{"url": "http://www.focus-news.net/news/2019/08/20/2691064/voennoe-obozrenie-ot-kiev-sashto-poiskaha-amerikanska-voenna-baza-kato-v-polsha.html", "text": "Украйна трябва да разположи на своя територия американска военна база, а освен това да поиска от САЩ помощ за разработването на ракета със среден и голям обсег на действие. Това заяви директорът на дипломатическата академия при МВнР на Украйна, извънредният и пълномощен посланик Сергей Корсунски, предава руският специализиран портал  „Военное обозрение“ . \r\nПо думите на Корсунски, Украйна трябва да направи списък от точки, по които ще бъде полезна на Вашингтон, за да може в последствие да укрепи присъствието на американската армия на своя територия. \r\n„Това е много сериозна задача, която изисква решение на най-високо политическо ниво. (...) Опитът, който получаваме във войната с Русия е безценен за американската армия. Те не са се сблъсквали директно нито със съветската, нито с руската армия“, заяви той, цитиран от „Политнавигатор“. \r\nУкраинският дипломат предлага да се постави въпроса за строителството на военна база на САЩ на територията на Украйна по примера на съседна Полша и по този начин да бъде решен проблема с националната сигурност на страната. \r\n„Край Очаков с помощта на САЩ се строи нова военноморска база за украинския флот (...) за да могат да влизат американски кораби. Считам, че ние изобщо трябва да поставим въпроса за построяване на военна база на САЩ в Украйна, както направи Полша. Това би решило проблема с нашата сигурност не по-зле от членството в НАТО“, поясни Корсунски. \r\nСъщо така той обърна внимание, че прекращаването на действието на Договора за ликвидация на ракетите със среден и малък обсег „развързва ръцете на Украйна“. По неговите думи, сега Киев, в сътрудничество с Вашингтон, трябва да пристъпи към разработка на ракетно оръжие, което „да достига чувствителни точки на враговете на Украйна“. \r\n„Ние имаме и технологически, и промишлен потенциал за това. В този план сътрудничеството ни със САЩ може да бъде изгодно и за двете страни“, подчерта украинският дипломат. \r\n \r\nПревод и редакция:", "date": "2019.08.20", "title": "„Военное обозрение“: От Киев също поискаха американска военна база, „като в Полша“"}
{"url": "http://www.focus-news.net/news/2019/08/20/2691068/sport-bozhidar-chorbadzhiyski-e-v-rumaniya-za-meditsinski-pregledi-podpisva-sas-styaua.html", "text": "Централният защитник на ЦСКА Божидар Чорбаджийски бе посрещнат от множество журналисти при пристигането си в Румъния, за да подпише договор със Стяуа Букурещ. Бранителят кацна на летището в Букурещ и моментално бе обграден от репортерите. “Щастлив съм да дойда в Румъния”, каза Чорбаджийски, след което потегли за медицински прегледи и последни преговори преди да парафира с румънския гранд.", "date": "2019.08.20", "title": "Спорт: Божидар Чорбаджийски е в Румъния за медицински прегледи, подписва със Стяуа"}
{"url": "http://www.focus-news.net/news/2019/08/20/2691042/kathimerini-sasht-sa-predali-tvardata-si-pozitsiya-na-gartsiya-otnosno-iranskiya-tanker.html", "text": "САЩ са предали „твърдата си позиция“ на гръцкото правителство относно иранския танкер, който отплава към страната в понеделник, след като бе освободен от Гибралтар и Вашингтон твърди, че целта му е да достави петрол на Сирия, заяви служител на Държавния департамент, цитиран от електронното издание на вестник  Kathimerini . \r\nВсякакви усилия за подпомагане на танкера могат да се считат за предоставяне на материална подкрепа на определена от САЩ чуждестранна терористична организация, които ще имат отражение и потенциални криминални последици, заяви служителят. \r\nИзточникът твърди, че танкерът подпомага Корпуса на стражите на ислямската революция, които САЩ обявиха за терористична организация, да транспортира нефт в Сирия. \r\nСпоред служителя, Вашингтон е предал „твърдата си позиция“ на гръцкото правителство, както и на всички пристанища в Средиземно море да не подпомагат движението на танкера. \r\n \r\nПревод и редакция:", "date": "2019.08.20", "title": "Kathimerini: САЩ са предали „твърдата си позиция“ на Гърция относно иранския танкер"}
{"url": "http://www.focus-news.net/news/2019/08/20/2691069/sliven-napalno-obnoveniyat-pensionerski-klub-v-kv-druzhba-otvori-vrati.html", "text": "Изцяло обновеният клуб на пенсионера в кв. „Дружба“ до блок № 38 в Сливен официално отвори врати за своите посетители. Това съобщиха от пресцентъра на  Община Сливен . Гост на събитието беше кметът Стефан Радев, който пожела на членовете на пенсионерския клуб и техните гости много здраве, енергия и приятни емоции в новата обстановка. Той обяви, че съвсем скоро до клуба предстои да бъде изградена детска площадка за най-малките жители на квартала. Неотдавна там беше открита и спортна площадка. Кметът посочи, че във връзка с облагородяването на градската среда, една от амбициите на неговия екип е поетапното подобряване на междублоковите пространства и пътната инфраструктура в кварталите. Това включва нови алеи, детски и спортни площадки, пейки и паркинги. „Пред нас стоят още проекти за реализиране за по-красива, модерна и привлекателна визия на Сливен“, каза още Стефан Радев. \r\nОт своя страна посетителите и членовете на клуба на пенсионерите благодариха за ремонта и изразиха задоволството си от новия облик на сградата, в която споделят с песни и танци своето време. \r\nНа събитието присъства и председателят на общинското и областно ръководство на „Съюз на пенсионерите 2004” – Сливен и зам.-председател на Централния съвет на „Съюз на пенсионерите 2004” – София Пенка Симеонова. \r\nРемонтните дейности, извършени от Община Сливен, започнаха в края на май. Беше извършена топлоизолация на стените, хидро- и топлоизолация на покрива, ламаринена обшивка, обособен кухненски кът, санитарно помещение, осветителната инсталация също беше ремонтирана.", "date": "2019.08.20", "title": "Сливен: Напълно обновеният пенсионерски клуб в кв. „Дружба“ отвори врати"}
{"url": "http://www.focus-news.net/news/2019/08/20/2691074/haskovo-obshtinata-snabdi-s-klimatitsi-doma-za-stari-hora-kenana.html", "text": "Общината снабди с климатици Дома за стари хора „Кенана” в Хасково. Устройствата са монтирани в стаите на третия етаж на Дома, където са настанени лежащо болни възрастни хора. Това съобщиха от пресцентъра на  Общината . Климатиците са в изпълнение на договор за безвъзмездна финансова помощ № РД 04-36/29 май 2019 г. по проект „Подобряване качеството на живот и сигурността в Дом за стари хора „Кенана” - град Хасково”, финансиран със средства от Фонд  „Социална закрила“ (ФСЗ) към Министерство на труда и социалната политика. \r\nОсновната цел е да бъде повишено качеството на предлаганите услуги от Дом за стари хора „Кенана\" и подобряване условията за живот и сигурността на лица в пенсионна възраст посредством доставка и монтаж на оборудване и подобряване на микроклимата в спалните помещения чрез поставяне на 19 климатични инсталации. Така отоплението и охлаждането на помещенията отговаря на нормативните изисквания за безопасност. Очаква се да се реализират икономии на средства от общинския бюджет, които да бъдат насочени към други дейности, свързани с повишаване качеството на предоставяната услуга. Стойността на проекта е 29 652 лв.", "date": "2019.08.20", "title": "Хасково: Общината снабди с климатици Дома за стари хора „Кенана”"}
{"url": "http://www.focus-news.net/news/2019/08/20/2691071/silistra-vazstanoveno-e-dvizhenieto-po-pat-ii-21-tutrakan-silistra-pri-krastovishteto-za-s-profesor-ishirkovo.html", "text": "Възстановено е движението по път II-21 Тутракан – Силистра  при кръстовището за с. Професор Иширково. Това съобщиха от пресцентъра на  Агенция „Пътна инфраструктура“ .", "date": "2019.08.20", "title": "Силистра: Възстановено е движението по път II-21 Тутракан – Силистра  при кръстовището за с. Професор Иширково"}
{"url": "http://www.focus-news.net/news/2019/08/20/2691070/sofiyska-voda-poluchi-akreditatsiya-po-nay-noviya-standart-za-kompetentnost-na-laboratorii.html", "text": "Лабораторно-изпитвателният комплекс (ЛИК) на „Софийска вода“ получи акредитация по последната версия на стандарта БДС EN ISO/IEC 17025:2018 и от 19 август вече работи съгласно новия по-висок стандарт. Това съобщиха от пресцентъра на  „Софийска вода“ . С новата си акредитация, лабораторията на дружеството се нарежда сред първите в страната, които ще провеждат анализ на води в България, съгласно тази версия.  \r\nС въвеждането на новия стандарт, ЛИК разработи и внедри изцяло нова система за управление. Новата версия е надградена с три допълнителни изисквания: идентифициране, контрол и оценка на риска; въвеждане на процесен подход (Plan-Do-Check-Act) и безпристрастност по отношение на извършваните лабораторни дейности. В обхвата си на акредитация ЛИК вече ще има право и да дава официално становище за съответствие на изследваните в лабораторията проби спрямо нормативните изисквания.  \r\nПървата си акредитация ЛИК получи през 2010 г. От тогава лабораторията на „Софийска вода“ разширява непрекъснато обхвата на акредитирани услуги и девет години по-късно успя да го увеличи с 80%. Новото технологично оборудване позволи да бъдат включени десетки нови лабораторни услуги в рамките и извън рамките на задължителните по нормативни изисквания. Акредитацията гарантира проследимост на получените резултати и тяхната  международна валидност.", "date": "2019.08.20", "title": "„Софийска вода“ получи акредитация по най-новия стандарт за компетентност на лаборатории"}
{"url": "http://www.focus-news.net/news/2019/08/20/2691072/bdzh-na-22-avgust-vlak-rodopi-septemvri-dobrinishte-septemvri-nyama-da-se-dvizhi-planov-remont-na-lokomotiv.html", "text": "На 22 август няма да се движат пътнически влак „Родопи” №16103 от Септември за Добринище, който заминава по разписание от Септември в 08.45 часа, както и пътнически влак „Родопи” №16106 от Добринище за Септември, който по разписание тръгва от Добринище в 14.15 часа. Това съобщиха от пресцентъра на  БДЖ . За обслужване на клиентите на БДЖ ще бъдат осигурени автобуси. \r\nПричината за отмяната на влаковете е свързана с планов ремонт на обслужващия съставите локомотив, който трябва да бъде извършен с цел гарантиране безопасното придвижване на композициите. \r\n„БДЖ - Пътнически превози” ЕООД поднася извинение на своите клиенти, които са планирали пътуване с тези влакове на същата дата.", "date": "2019.08.20", "title": "БДЖ: На 22 август влак „Родопи” Септември - Добринище - Септември няма да се движи планов ремонт на локомотив"}
{"url": "http://www.focus-news.net/news/2019/08/20/2691073/ombudsmanat-organizira-sreshta-s-advokati-agentsiyata-po-vpisvaniyata-i-pravosadnoto-ministerstvo-za-targovskiya-registar.html", "text": "На 21 август 2019 г. от 12.00 часа в институцията на омбудсмана на ул. „Георг Вашингтон“ 22 общественият защитник Мая Манолова ще се срещне с представители на Министерството на правосъдието, ръководството на Агенцията по вписванията и адвокати, представители на Фейсбук общността на българските адвокати (ФОБА). Това съобщиха от пресофиса на  омбудсмана . Тема на разговор ще са методическите указания, приложими в дейността на длъжностните лица по регистрация в процеса по разглеждане и произнасяне по заявления, искания, актове на съда, на държавни органи за вписване и заличаване на обстоятелства и обявяване на актове в Търговския регистър и регистъра на юридическите лица с нестопанска цел, както и други проблеми, които адвокатите срещат.  \r\nТе бяха публикувани на сайта на Агенцията по вписванията на 17 юни т.г., след като правосъдният министър Данаил Кирилов и служители на Агенцията поеха ангажимент на среща с Манолова и адвокати от фейсбук общността в ресорното министерство. \r\nНа нея бяха представени проблемите, с които те се сблъскват в работата си с Търговския регистър. Дни по-рано те сезираха омбудсмана с отворено писмо по казуса и настояха тя да защити гилдията и клиентите им заради системното постановяване на неправомерни откази от страна на длъжностните лица от Търговския регистър.", "date": "2019.08.20", "title": "Омбудсманът организира среща с адвокати, Агенцията по вписванията и правосъдното министерство за Търговския регистър"}
{"url": "http://www.focus-news.net/news/2019/08/20/2691066/afp-turtsiya-predupredi-siriya-da-ne-si-igrae-s-oganya.html", "text": "Турция предупреди Дамаск във вторник „да не си играе с огъня“, ден след като турски военен конвой бе ударен от правителствената армия в северозападната сирийска провинция Идлиб, предава  AFP . \r\n„Режимът не трябва да си играе с огъня... Както сме казвали по-рано, ще направим всичко необходимо, за да обезпечим сигурността на нашите войници и наблюдателни пунктове“, предупреди министърът на външните работи на Турция Мевлют Чавушоглу пред журналистите в Анкара. \r\n \r\nПревод и редакция:", "date": "2019.08.20", "title": "AFP: Турция предупреди Сирия „да не си играе с огъня“"}
{"url": "http://www.focus-news.net/news/2019/08/20/2691067/pazardzhik-obshtinskata-epizootichna-komisiya-vav-velingrad-provede-speshno-zasedanie-vav-vrazka-s-noviya-sluchay-na-afrikanska-chuma-po-svinete.html", "text": "Първично огнище на африканска чума по свинете (АЧС) е установено при изследване на останки от мъртво диво прасе в местността „Арнаутска поляна“, във връзка с което в малката зала на Община Велинград бе свикано спешно заседание Общинска епизоотична комисия. Това съобщиха от  Общината  и уточниха, че е взето решение да се спазва от всички институции заповедта на министъра на земеделието, храните и горите и указанията описани в нея. За недопускане разпространението на болестта се преустановява дърводобивът, забраняват се достъпът на туристи и събирането на гъби, билки и горски плодове. За срок от два месеца в инфектираната зона ще влизат само оторизирани органи след задължителна дезинфекция на автомобилите и служителите.  \r\nОбщинската епизоотична комисия апелира жителите на Велинград, които отглеждат свине, в най-кратък срок да ги умъртвят и да усвоят месото, както и обществото да бъде съпричастно и отговорно към сериозната епизоотична ситуация и да изпълнява мерките за превенция и биосигурност.", "date": "2019.08.20", "title": "Пазарджик: Общинската епизоотична комисия във Велинград проведе спешно заседание във връзка с новия случай на африканска чума по свинете"}
{"url": "http://www.focus-news.net/news/2019/08/20/2691078/riosv-veliko-tarnovo-nyama-konstatirano-zamarsyavane-na-vazduha-v-svishtov.html", "text": "Няма превишения на нормите за качеството на въздуха в района на Свищов. Това показват данните от автоматичната станция за контрол качеството на атмосферния въздух в Свищов за периода от 12.00 часа на вчера до 11.00 часа на днес, съобщиха за  Радио „Фокус“ – Велико Търново  от Регионална инспекция по околната среда и водите (РИОСВ) – Велико Търново. Следят се концентрацията на озон, серен диоксид, азотен диоксид, азотен оксид, сероводород и серовъглерод. Спазени са законоустановените средночасови и средноденонощни норми за основните показатели, които характеризират качеството на атмосферния въздух в населените места.", "date": "2019.08.20", "title": "РИОСВ – Велико Търново: Няма констатирано замърсяване на въздуха в Свищов"}
{"url": "http://www.focus-news.net/news/2019/08/20/2691076/api-vazstanoveno-e-dvizhenieto-po-pat-i-4-targovishte-shumen-ot-km-233-do-km-242.html", "text": "Възстановено е движението по път I-4 Търговище - Шумен от км 233 до км 242. Това съобщиха от пресцентъра на  Агенция „Пътна инфраструктура“ .", "date": "2019.08.20", "title": "АПИ: Възстановено е движението по път I-4 Търговище - Шумен от км 233 до км 242"}
{"url": "http://www.focus-news.net/news/2019/08/20/2691097/sas-zapoved-na-premiera-boyko-borisov-vitsepremierat-mariyana-nikolova-e-opredelena-za-predsedatel-na-saveta-po-kibersigurnostta.html", "text": "Със заповед на министър-председателя Бойко Борисов вицепремиерът по икономическата и демографската политика Марияна Николова е определена за председател на Съвета по киберсигурността. Това съобщиха от  правителствената информационна служба .  \r\nСъветът по киберсигурността бе създаден на основание чл. 9, ал. 2 от Закона за киберсигурност като консултативен и координиращ орган към Министерския съвет по въпросите на киберсигурността. \r\nЗаконът за киберсигурност, с който бе регламентирано създаването на Съвета, е приет от 44-тото Народно събрание на 31 октомври 2018 г.", "date": "2019.08.20", "title": "Със заповед на премиера Бойко Борисов вицепремиерът Марияна Николова е определена за председател на Съвета по киберсигурността"}
{"url": "http://www.focus-news.net/news/2019/08/20/2691062/yeni-safak-sasht-osadiha-bezrazsadniya-vazdushen-udar-po-turskiya-konvoy-v-siriya.html", "text": "САЩ призова Дамаск и неговите съюзници незабавно да спрат всички враждебни действия в северозападната сирийска провинция Идлиб, след като в резултат от въздушен удар по турски военен конвой в Арабската република загинаха трима души, а още 12 получиха наранявания, пише електронното издание на турския консервативен ежедневник  Yeni Safak . \r\n„Режимът на Асад и неговите съюзници трябва да се върнат към примирието веднага“, заяви говорителят на Държавния департамент Морган Ортагъс в „Туитър“. \r\n„Днешният безразсъден въздушен удар по турски конвой е продължение на жестоките атаки срещу цивилни, хуманитарни работници и инфраструктурата. Осъждаме това насилие и то трябва да спре“. \r\n  \r\nПревод и редакция:", "date": "2019.08.20", "title": "Yeni Safak: САЩ осъдиха „безразсъдния въздушен удар“ по турския конвой в Сирия"}
{"url": "http://www.focus-news.net/news/2019/08/20/2691081/rosen-marinov-obshtina-svishtov-obshtinata-postoyanno-raboti-za-razvitie-i-obogatyavane-na-kulturniya-si-kalendar-koyto-i-sega-e-nasiten-s-desetki-interesni-sabitiya.html", "text": "Община Свищов постоянно работи за развитие и обогатяване на културния си календар, който и сега е наситен с десетки интересни събития. Това каза за  Радио „Фокус“ – Велико Търново  Росен Маринов, директор на Дирекция „Култура и културно наследство“в Общината. Пример за това е рок фестивалът, който Община Свищов подготвя за края на август. Проява от подобен род се случва за пръв път.  \r\n„Винаги има и по-малки, и по-големи празници в нашата община, било то в самия град, или по-малките населени места. Те привличат местното население, което е и нашата основна цел – да работим за това да подобрим условията на живот на всички жители на региона“, коментира още Маринов.  \r\nТой допълни, че септември ще е наситен с подобни събития. В града предстои отбелязването на двата национални празника – на 6 и 22 септември. След това, в края на месеца, ще се проведе и традиционния тридневен празник на града, известен като Свищовски лозници, като Общината обещава богата, интересна и разнообразна програма. \r\nЛуиза ТРАНЧЕВА", "date": "2019.08.20", "title": "Росен Маринов, Община Свищов: Общината постоянно работи за развитие и обогатяване на културния си календар, който и сега е наситен с десетки интересни събития"}
{"url": "http://www.focus-news.net/news/2019/08/20/2691098/milen-nikolov-rim-burgas-simeon-legitimira-imperiya-za-sina-si-chrez-voynata-s-vizantiya.html", "text": "Симеон легитимира империя за сина си чрез войната с Византия. Това каза в интервю за  Агенция „Фокус“ директорът на РИМ – Бургас . „Симеон така е подготвил почвата, така е обезсилил Византия, че те казват „добре“ на цар Симеон Петър, даваме ти царската титла, даваме ти внучката на императора за жена. Така свършва войната“, разказа той. Николов обясни, че последствията са катастрофални за Византия. „Идва нов император във Византия, през това време българите развиват своето настъпление гонейки остатъци от византийските войски. Влизат в Тракия, обсаждат и превземат Одрин. Влизат в околностите на Константинопол.  Стигат до Бяло море“, допълни той. Директорът на РИМ – Бургас допълни, че се развива едно страхотно настъпление, при което Симеон не оставя така нещата просто да отиде, да ограби и да се върне. „Симеон е оставил гарнизони в старите византийски крепости и е заселвал българи и ги е карал да орат земята, да приберат  жътвата. Симеон е правил умишлена колонизация във византийска територия с идеята там да живеят българи и тая земя да стане българска“, допълни той. Николов обясни още, че са много редки толкова мащабни битки. „Много кръвопролитна битка. Неслучайно после има хронисти, които пишат за купища кости на византийски войници, които просто стоят на купчини в полето и не са погребани“, допълни Николов.  \r\n Пълния текст на интервюто четете в „Мнение”  \r\nТеодора ПАТРОНОВА", "date": "2019.08.20", "title": "Милен Николов, РИМ – Бургас: Симеон легитимира империя за сина си чрез войната с Византия"}
{"url": "http://www.focus-news.net/news/2019/08/20/2691100/burgas-filmat-yuzhen-vyatar-shte-bade-izlachen-v-turisticheski-kompleks-akve-kalide-na-25-avgust.html", "text": "Филмът „Южен вятър“ ще бъде излъчен в Туристически комплекс „Акве Калиде“ в Бургас от 21.30 часа на 25 август. Това съобщиха от пресцентъра на  Община Бургас . Динамичният екшън с българска връзка на режисьора Милош Аврамович – „Южен вятър“ е обявен за филм № 1 на Сърбия. Осигурен е извънреден градски транспорт от Туристически комплекс „Акве Калиде“ след 23.30 часа.  \r\nКопродукцията Сърбия-България, в която участват актьорите Ивайло Захариев, Драган Белогърлич, Христо Шопов, Йована Стоилкович, започва с българска сватба в погранично село. Актьорът Милош Бикович, известен на българската публика от руския сериал „Хотел Елеон“, тук се превъплъщава успешно в образа на лошото момче Петър Мараш, което обаче още не е изгубило мечтите и принципите си. В живота на Петър Мараш – член на белградската автомобилна мафия, нещата започват да се нареждат. Той напуска дома на родителите си и се мести в нов апартамент с приятелката си София. Член е на клана, ръководен от опитния бос, известен като „Царя“ и всичко върви добре. Работата се върши гладко, парите стигат за всички и си нямат проблеми с полицията. Всичко ще се промени, когато Мараш открадва грешната кола и влиза в конфликт с прословут нарко клан. Очаквайте един балкански сюжет с холивудски почерк. Динамичен екшън, който държи в напрежение през цялото време.  \r\nФилмът не се препоръчва за лица под 14 години. Таксата за вход е 5 лв. Билети могат да бъдат закупени от Туристически комплекс „Акве Калиде“, Туристически информационен център „Часовника“, Автогара „Юг“ и Магазия 1.", "date": "2019.08.20", "title": "Бургас: Филмът „Южен вятър“ ще бъде излъчен в Туристически комплекс „Акве Калиде“ на 25 август"}
{"url": "http://www.focus-news.net/news/2019/08/20/2691077/sport-bozhinov-e-blizo-do-transfer-v-rizespor.html", "text": "Валери Божинов е много близо до трансфер в турския елитен клуб Ризеспор, съобщава днес вестник Фотомач. Българският нападател е опция за атаката на турския отбор, който има проблеми в тази позиция, след като през миналата година имаха едно от най-ниско резултатните нападения. Българският вратар Здравко Здравков остави много добро име в Ризеспор, където завърши кариерата си през 2007-а година след три успешни сезона. В елитната лига на турското първенство в момента има само един българин - десният бранител на националния отбор Страхил Попов, който е в Касъмпаша.", "date": "2019.08.20", "title": "Спорт: Божинов е близо до трансфер в Ризеспор"}
{"url": "http://www.focus-news.net/news/2019/08/20/2691080/milen-nikolov-rim-burgas-tsar-simeon-lichno-e-uchastval-v-bitkata-pri-aheloy.html", "text": "Цар Симеон лично е участвал в битката при Ахелой. Това каза в интервю за  Агенция „Фокус“ директорът на РИМ – Бургас .  Той обясни, че всички войски на Византия са мобилизирани от провинциите в Азия и Европа за тази битка. „Говорим за поне 50 хиляди човека. Освен това те привличат част от печеневските племена. Идеята е била от юг да тръгнат византийските войски, от север печенегите и българите да се окажат в един капан по средата. На косъм сме били държавата да бъде унищожена“, допълни той.  „Симеон изобщо не се поколебава, преценява много бързо, че с печенегите той ще се разбере или ще ги победи отколкото с византийците. Затова той събира всичките си войски и не чака те да дойдат. Напротив, той ги чака в предпланините в района на днешния град Каблешково“, каза още директорът на РИМ - Бургас. „От своя страна византийските войски се събират при Константинопол и тръгват по сухоземен път. Паралелно от това един голям флот под командването на Роман Лакапин тръгва от Константинопол, за да прекара печенегите от северния бряг на Дунав до южния, тоест в българските земи, за да почнат и те  да заемат отстъплението си на юг“, обясни още той. Милен Николов допълни, че двете войски се срещат в непосредствена близост в района на Анхиало, тоест днешно Поморие. „Там има голям лагер и там се е случило  самото съсредоточаване на византийската войска. Историците пишат много ясно, че битката е при Ахелой. Тоест те се излезли от Анхиало, тръгнали са към българската армия, която най-вероятно е защитавала постъпите на Дюлинския проход. Вероятно на северния бряг на Ахелой се е случила битката“, допълни Николов.  Той разказа още, че византийците се скарват и Роман Лакапин  обръща флота и тръгва, така че печенегите даже не могат да влязат в България.  \r\n Пълния текст на интервюто четете по-късно в „Мнение”  \r\nТеодора ПАТРОНОВА", "date": "2019.08.20", "title": "Милен Николов, РИМ – Бургас: Цар Симеон лично е участвал в битката при Ахелой"}
{"url": "http://www.focus-news.net/news/2019/08/20/2691079/plyus-info-makedoniya-izslushvaneto-na-katitsa-yaneva-v-prokuraturata-prodalzhava-poveche-ot-chetiri-chasa.html", "text": "Изслушването на специалният прокурор Катица Янева в Прокуратурата за организирана престъпност и корупция продължава повече от четири часа, отбелязва скопската електронна медия  \"Плюс Инфо\" .  \r\nЯнева е придружавана от адвокат Стеван Павлески, също бивш прокурор. Според правни експерти няма нищо противоречиво в това, че Янева е придружена от адвокат, докато дава показания, макар в медиите да се появиха спекулации, че може да бъде привлечена като заподозрян по случая \"Рекет\".  \r\n\"Все още съм специален прокурор. Прокурорите ми работят и се надявам тази есен да имаме решения на делата. Що се отнася до моето изявление днес, надявам се моите аргументи да ускорят разследването\", припомня медията думите на Янева преди влизането й в Прокуратурата.  \r\nТя е близка до първия заподозрян по делото, Боян Йовановски - Боки 13, а гласът й може да бъде чут в някои от записите, разпространени от италианския всекидневник La Verita. В един от телефонните разговори между Боки 13 и бизнесмена Орце Камчев, който е заподозрян по случая \"Империя\", се чува как Янева казва на Камчев да не се притеснява, защото всичко ще бъде наред. \r\n \r\n Тереза Герова", "date": "2019.08.20", "title": "\"Плюс Инфо\" (Македония): Изслушването на Катица Янева в Прокуратурата продължава повече от четири часа"}
{"url": "http://www.focus-news.net/news/2019/08/20/2691075/sergey-lavrov-nie-ne-prosto-sledim-situatsiyata-v-idlib-a-imame-voynitsi-v-rayona.html", "text": "Русия следи ситуацията в Идлиб, а руските военнослужещи се намират в района. Това заяви във вторник на пресконференция министърът на външните работи на Руската Федерация Сергей Лавров в отговор на молба да коментира обстрела на турския конвой в понеделник, предава  ТАСС . \r\n„Ние не просто следим ситуацията, нашите военни се намират в идлибската зона на деескалация, която бе създадена чрез документ, подписан през септември миналата година в Сочи от президентите (Владимир) Путин и (Реджеп Таийп) Ердоган и който, че в задълженията на нашите турски колеги е да обезпечат разделянето на въоръжената опозиция, която е готова ра участва в урегулирането, и терористичните групировки“, обясни Лавров. \r\n \r\nПревод и редакция:", "date": "2019.08.20", "title": "Сергей Лавров: Ние не просто следим ситуацията в Идлиб, а имаме войници в района"}
{"url": "http://www.focus-news.net/news/2019/08/20/2691104/vidin-partiite-se-sporazumyaha-za-sastava-na-obshtinskata-izbiratelna-komisiya.html", "text": "Кметът на Община Видин Огнян Ценков проведе консултации за определяне състава на Общинската избирателна комисия (ОИК), във връзка с произвеждането на изборите за общински съветници и за кметове на 27 октомври 2019 г. Това съобщиха от пресцентъра на  Общината . Покана за участие в тях бе изпратена до парламентарно представените партии: ПП ГЕРБ, Коалиция „БСП за България\", Коалиция „Обединени патриоти – НФСБ, Атака и ВМРО“, ПП „Движение за права и свободи“, Партия „Воля\" и до партии и коалиции, които имат избрани с техни кандидатски листи членове на Европейския парламент от Република България, но не са парламентарно представени: Коалиция „Демократична България – Обединение“. \r\nВ началото на срещата кметът се обърна към присъстващите, за да изрази своята удовлетвореност, че през четирите години на мандата са работили в много добро взаимодействие и сътрудничество. „Искам да благодаря на  всички вас като представители на политически организации, както и на тези от вас, които бяха общински съветници, защото ние изпълнихме поетите ангажименти към видинските граждани – да стабилизираме финансово Общината, да модернизираме образованието и да постигнем големия успех – откриване на филиал на висше учебно заведение. Работихме усилено за осъществяването на значимите проекти, подобрявахме качеството на живот, развивахме туризма, привличахме инвеститори, разкривахме работни места. Всичко това е един общ успех, в който всеки от нас има своя принос“, каза Ценков. \r\nУчастниците в консултациите направиха своите предложения и постигнаха пълно съгласие за състава на Общинската избирателна комисия. В нея ще влязат 13 представители на партиите, разпределени така: ПП ГЕРБ – 4 (председател и 3 членове); Коалиция „БСП за България\" – 4 (секретар и 3 членове); Коалиция „Обединени патриоти – НФСБ, Атака и ВМРО“ – 2 (заместник-председател и 1 член); ПП „Движение за права и свободи“ – 1 заместник-председател; Партия „Воля\" – 1 член и Коалиция „Демократична България – Обединение“ – 1 член. \r\nВ срок до 24 август всички предложения за състава на ОИК трябва да бъдат предадени в Централната избирателна комисия.", "date": "2019.08.20", "title": "Видин: Партиите се споразумяха за състава на Общинската избирателна комисия"}
{"url": "http://www.focus-news.net/news/2019/08/20/2691102/kyustendil-uspeshno-priklyuchi-izpalnenieto-na-proekt-dom-i-semeystvo-za-vsyako-dete-ot-obshtina-dupnitsa.html", "text": "Успешно приключи изпълнението на проект „Дом и семейство за всяко дете от Община Дупница“. Това съобщиха за  Радио „Фокус“ – Пирин  от Община Дупница. От 15.00 часа на 22 август в Кръглата зала на Община Дупница ще се проведе заключителна пресконференция по проекта. По време на събитието Ели Подгорска  – ръководител на проекта, ще представи постигнатите резултати и реализираните дейности. \r\nПроект № BG16RFOP001-5.001-0038 „Дом и семейство за всяко дете от Община Дупница“ е по договор за безвъзмездна финансова помощ №BG16RFOP001-5.001-0038-СО1 между Общината и Министерство на регионалното развитие, в качеството му на Управляващ орган на Оперативна програма „Региони в растеж” 2014-2020, процедура на директно предоставяне BG16RFOP001-5.001 „Подкрепа за деинституционализация на грижите за деца”. Общата стойност на проекта е 400 046.54 лв., от които европейското финансиране е в размер на 340 039.56 лв., а националното финансиране е 60 006.98 лв. Срокът за изпълнение е 20 месеца (29 декември 2017 г. – 29 август 2019 г.).  \r\nС реализирането на проект № BG16RFOP001-5.001-0038 „Дом и семейство за всяко дете от Община Дупница” е създаден център за настаняване от семеен тип, който ще осигури подходяща и ефективна социална инфраструктура, допринасяща за предоставяне на нов вид резидентна услуга в общността, съгласно Картата на резидентните услуги. \r\nЛивия НИНОВА", "date": "2019.08.20", "title": "Кюстендил: Успешно приключи изпълнението на проект „Дом и семейство за всяко дете от Община Дупница“"}
{"url": "http://www.focus-news.net/news/2019/08/20/2691101/sitelmakedoniya-nikos-kotsias-pishe-kniga-za-prespanskoto-sporazumenie.html", "text": "Бившият министър на външните работи на Гърция Никос Коциас прекарва лятната си почивка в своята къща на остров Алонисос и пише книга, посветена на Преспанското споразумение за уреждане на спора за името между Атина и Скопие, предава македонската телевизия  \"Сител\" .  \r\nСпоред гръцките медии, Коциас е на Алонисос от началото на лятото и ще остане там до септември, където изолиран от всички, работи по новата си книга, която трябва да бъде готова до края на годината. Според някои медии в редиците на СИРИЗА се опасяват, че книгата може да разкрие каква роля са изиграли определени хора в процеса на договаряне на историческия договор; че може да бъдат разкрити събития, които биха могли да \"застрашат националната сигурност\". Остава загадка дали в книгата ще бъде публикувана и кореспонденцията между Коциас и на тогавашния премиер Алексис Ципрас.  \r\nВероятно книгата ще бъде публикувана първо на английски, а след това и на гръцки език.   \r\nПрипомня се, че бившият първи дипломат на Атина сподели идеята за книгата още в края на миналата година. Тогава бившият гръцки външен министър разкри, че има планове да напише осем книги за външната политика. \"Един том, поне така го планирам, ще бъде посветен на БЮРМ или Северна Македония\", бяха думите на Коциас.   \r\n \r\n Тереза Герова", "date": "2019.08.20", "title": "\"Сител\"(Македония): Никос Коциас пише книга за Преспанското споразумение"}
{"url": "http://www.focus-news.net/news/2019/08/20/2691106/makfaks-makedoniya-v-sarbiya-registriraha-parva-za-godinata-zhertva-na-zapadnonilskata-treska.html", "text": "Възрастна жителка на Белград на 84 г.  е първата за годината жертва на Западнонилска треска в Сърбия, предава македонската информационна агенция  \"Макфакс\" .  \r\nМестните здравни власти съобщават, че досега са регистрирани три случая на заболяване с вируса, два от които в Белград. Единият от тях е с фатален изход.   \r\nКъм 15 август е имало 68 случая на Западнонилска треска в страните от Европейския съюз: 48 в Гърция, осем в Румъния, пет в Кипър, три в Италия, два в Унгария и по един в България и Франция.  \r\n \r\n Тереза Герова", "date": "2019.08.20", "title": "\"Макфакс\" (Македония): В Сърбия регистрираха първа за годината жертва на Западнонилската треска"}
{"url": "http://www.focus-news.net/news/2019/08/20/2691110/pazardzhik-natovaren-e-trafikat-po-glaven-pat-i-8.html", "text": "Натоварен е трафикът по главен път I-8 Белово-Пазарджик-Пловдив, предаде репортер на  Радио „Фокус“ – Пазарджик . При ханче Септември е разположен полицейски патрул, който следи за спазване ограниченията на скоростта.  \r\nКолони от автомобили се образуват на входа на Пазарджик в района на кръговите кръстовища на моста на река Марица. \r\nВаня НИКОЛОВА", "date": "2019.08.20", "title": "Пазарджик: Натоварен е трафикът по главен път I-8"}
{"url": "http://www.focus-news.net/news/2019/08/20/2691107/vratsa-uchastnitsite-v-konsultatsiite-za-opredelyane-na-sastava-v-obshtinska-izbiratelna-komisiya-ne-postignaha-konsensus.html", "text": "Централната избирателна комисия (ЦИК) ще трябва да реши  разпределението на длъжностите в Общинска избирателна комисия – Враца (ОИК), във връзка с предстоящите местни избори, насрочени за 27 октомври. Това стана ясно на проведените консултации с представители на парламентарно представените партии и коалиции в 44-тото Народно събрание и представители на партии и коалиции от партии, които имат избрани с техните кандидатски листи членове на Европейския парламент от Република България, но не са парламентарно представени, съобщиха от пресцентъра на  Общината . \r\nСрещата беше водена от секретаря на Община Враца – Нина Дакева, която представи на участниците решението на ЦИК относно броя и структурата на ОИК в община Враца. \r\nОбщинската избирателна комисия във Враца ще се състои от 13 членове, включително председател, двама заместник-председатели, секретар и членове, разпределени както следва: ПП ГЕРБ – 4, за БСП „Коалиция за България“ – също 4, за Коалиция „Обединени патриоти“ – двама и по 1 са представителите на партиите ДПС, „Воля“ и „Демократична България – обединение“. \r\nПоради непостигнато съгласие от представителите на ПП ГЕРБ и БСП „Коалиция за България“, относно определяне председател на ОИК, разпределението на длъжностите ще се извърши от Централната избирателна комисия.", "date": "2019.08.20", "title": "Враца: Участниците в консултациите за определяне на състава в Общинска избирателна комисия не постигнаха консенсус"}
{"url": "http://www.focus-news.net/news/2019/08/20/2691105/babh-iztegli-i-nasochi-za-unishtozhavane-13-677-kg-i-86-l-hrani-ot-zhivotinski-i-nezhivotinski-proizhod.html", "text": "През месец юли 13 677 кг и 86 л храни от животински и неживотински произход са насочени за унищожаване от инспекторите от „Контрол по храните” към областните дирекции на Българската агенция по безопасност на храните (БАБХ). Това съобщиха от пресцентъра на  БАБХ . \r\nХраните са конфискувани от производствени обекти, складове, магазини и заведения за обществено хранене. Някои от иззетите продукти са били неправилно съхранявани, некоректно етикетирани и с изтекъл срок на годност, а други - без здравна и идентификационна маркировка.  \r\nИзземването на храните е в резултат на плановия и извън планов официален контрол през месец юли. За периода  са извършени общо 13 622  проверки в цялата страна и са съставени 186 акта за установяване на административни нарушения. Спряна е дейността на дванадесет обекта поради констатирани несъответствия.", "date": "2019.08.20", "title": "БАБХ изтегли и насочи за унищожаване 13 677 кг и 86 л храни от животински и неживотински произход"}
{"url": "http://www.focus-news.net/news/2019/08/20/2691108/sliven-predsedatelyat-na-obshtinskiya-savet-v-belaruskiya-grad-svetlogorsk-lyudmila-velichko-poseti-obshtinata.html", "text": "Председателят на Общинския съвет в беларуския град Светлогорск Людмила Величко посети Община Сливен. Там тя се срещна с председателя на Общинския съвет Димитър Митев. Това съобщиха от пресцентъра на  Общината . В момента Величко е на почивка в България и използва случая да посети един от побратимените на Светлогорск градове Сливен. \r\nВ рамките на срещата тя сподели прекрасните си впечатления от града под Сините камъни и изрази желание двата града да продължават да развиват културния си обмен. \r\nВ хода на разговора бяха обсъдени и възможностите за организация и провеждане на бъдещи инициативи за укрепване на взаимоотношенията и сътрудничеството между Сливен и Светлогорск. \r\nТемата за задълбочаване на връзките между двата града беше и сред акцентите от срещата й с кмета Стефан Радев. По този повод, Величко отправи покана към своите домакини да се присъединят към честванията по повод 58 години от Деня на образованието в Светлогорск в края на септември. \r\nПартньорските отношения между Сливен и Светлогорск датират от 1997 година, когато е подписано Съглашение за сътрудничество. \r\nВ срещите взеха участие още зам.-председателят на Общински съвет-Сливен Деян Дечев и председателите на две от Комисиите в местния парламент Мартин Славов и Борислав Павлов.", "date": "2019.08.20", "title": "Сливен: Председателят на Общинския съвет в беларуския град Светлогорск Людмила Величко посети Общината"}
{"url": "http://www.focus-news.net/news/2019/08/20/2691112/obshtina-sliven-prodalzhava-da-raboti-za-podobryavane-na-ulichnata-mrezha-i-vodoprovodite-v-selata.html", "text": "Кметът на Сливен Стефан Радев и заместникът му Пепа Чиликова посетиха селата Мечкарево и Ковачите. Това съобщиха от пресцентъра на  Община Сливен . \r\nКметовете на Мечкарево Георги Стоянов и на Ковачите Слав Славов запознаха Стефан Радев с извършените ремонти и подобрения в населените места. Те поставиха проблеми, на които трябва да се търси решение. Отделни въпроси и искания поставиха и граждани, с които разговаря кметът на Общината. \r\nГолемите задачи, по които трябва да продължи да се работи системно са състоянието на уличната мрежа и водопроводите в селата. Стефан Радев пое ангажимент, че ще продължи да залага в бюджета на Общината средства по това направление.", "date": "2019.08.20", "title": "Община Сливен продължава да работи за подобряване на уличната мрежа и водопроводите в селата"}
{"url": "http://www.focus-news.net/news/2019/08/20/2691109/afp-bezotgovornostta-na-mateo-salvini-prichini-krizata-v-italiya.html", "text": "Премиерът на Италия Джузепе Конте обвини министъра на вътрешните работи Матео Салвини за политическата криза в страната, като заяви, че той е действал „безотговорно“, предава  AFP . \r\n„Безотговорно е да се започне правителствена криза. Tя показва лични и партийни интереси“, цитира агенцията думите на Конте. оказва лични и партийни интереси“. \r\n \r\n Тереза Герова", "date": "2019.08.20", "title": "AFP: „Безотговорността“ на Матео Салвини причини кризата в Италия"}
{"url": "http://www.focus-news.net/news/2019/08/20/2691114/balgariya-i-yordaniya-shte-zadalbochat-satrudnichestvoto-si-v-sigurnostta-borbata-s-radikalizatsiyata-i-terorizma.html", "text": "България и Йордания имат отлично партньорство и ще задълбочат двустранното си сътрудничество в сферата на сигурността, борбата с радикализацията и тероризма. Това беше общата позиция на президента Румен Радев и министъра на външните работи на Хашемитското кралство Йордания Айман Ал-Сафади, които разговаряха днес на „Дондуков“ 2, съобщиха от  прессекретариата на държавния глава .   \r\nБългария високо цени усилията на Йордания за поддържане на мира и стабилността в Близкия Изток, което е от изключително значение за държавите от съседните региони и за Европейския съюз, посочи президентът Румен Радев. Държавният глава подчерта ефективността и добрите резултати от инициативата на йорданския крал Абдула II бин ал-Хусейн т.нар. Процес Акаба, за противодействие на тероризма, екстремистките идеологии и радикализацията, която е особено важна за региона на Балканите. България и Йордания ще продължат и двустранния обмена на информация и опит в превенцията на радикализацията.  \r\nСред чуждестранните терористични бойци в Близкия Изток няма нито един българин, подчерта на срещата външният министър на Йордания и отбеляза ролята на толерантното българско общество в това отношение. България има дълбоки исторически традиции в религиозната и етническа толерантност и може да бъде пример, посочи от своя страна президентът Румен Радев.    \r\nНасърчаването на икономическия обмен и взаимните инвестиции между двете държави, също беше сред акцентите на срещата. Като особено перспективни области бяха откроени информационните технологии, индустриите с висока добавена стойност, отбранителната индустрия създаването на смесени предприятия и туризмът.  \r\nПрезидентът Румен Радев отбеляза и доброто сътрудничеството в областта на образованието и науката. По думите му трябва да се използва потенциалът на йорданските студенти, завършили висшето си образование в България за развитието на двустранните отношения.   \r\nПо време на срещата държавният глава потвърди поканата си към крал Абдула II да посети България в удобно за него време.", "date": "2019.08.20", "title": "България и Йордания ще задълбочат сътрудничеството си в сигурността, борбата с радикализацията и тероризма"}
{"url": "http://www.focus-news.net/news/2019/08/20/2691115/sport-tsska-privleche-lyav-bek-ot-frantsiya.html", "text": "ЦСКА привлече Брадли Мазику, обяви официалният сайт на клуба. 23-годишният футболист идва от втородивизионния френски Лориен, но през последния сезон е играл в Шоле. Червените купуват левия халф-бек. Трансферната сума за правата на 23-годишния Мазику остава конфиденциална между страните. Той се изявява по левия фланг, а в зависимост от тактическата постройка може да оперира като халф-бек или крило. Новото попълнение ще се включи в днешната следобедна тренировка на отбора.", "date": "2019.08.20", "title": "Спорт: ЦСКА привлече ляв бек от Франция"}
{"url": "http://www.focus-news.net/news/2019/08/20/2691113/milen-dulev-kmet-na-belene-gradat-e-optimist-za-razvitieto-na-aets-belene.html", "text": "Градът като цяло е оптимист за развитието на проекта за АЕЦ ,,Белене“. Това каза за  Радио „Фокус“  кметът на Белене Милен Дулев. ,,Градът е в позиция на умерен оптимизъм. Хората са раздвоени по отношение на проекта. След 40 години чакане са умерени оптимисти“, каза Милен Дулев. Той добави, че една част от хората искат да има централа, други са раздвоени, а трети не искат. ,,От страна на Община Белене няма проучвания какъв е процентът на хората, които не желаят да се осъществи проектът. Площадката за стоежа е държавна собственост“, уточни Милен Дулев.  \r\nВиолета КРЪСТЕВА", "date": "2019.08.20", "title": "Милен Дулев, кмет на Белене: Градът е оптимист за развитието на АЕЦ ,,Белене“"}
{"url": "http://www.focus-news.net/news/2019/08/20/2691111/balgariya-i-yordaniya-rabotyat-zaedno-za-traen-mir-v-blizkiya-iztok-obzor.html", "text": "Министърът на външните работи на Йордания Айман Сафади се срещна с министър-председателя на България Бойко Борисов в първия ден от двудневното си посещение в страната. Той идва за пръв път в България и това всъщност е и първото посещение на министър на външните работи на Йордания в нашата страна. По време на срещата им премиерът Бойко Борисов подчерта приятелските отношения между двете страни, както и много добрата степен на взаимодействие и сходство в политическите позиции по основни регионални и международни въпроси, споделяни от България и Йордания през последните години. Във фокуса на разговора им бе темата за Процеса „Акаба“, иницииран от краля на Йордания Абдулла II през 2015 г. с цел укрепване на международното и регионалното сътрудничество срещу опасностите от тероризъм, радикализация и насилствен екстремизъм. Застъпено бе мнението, че сътрудничеството в сферите от общ интерес следва да се разширява. Борисов и Ал-Сафади обсъдиха стимулиране на развитието на търговско-икономическите и инвестиционните отношения, както и установяването на по-близки контакти между бизнес общностите на двете страни. \r\nВицепремиерът и министър на външните работи Екатерина Захариева също прие министъра на външните работи на Хашемитското кралство Йордания Айман Сафади, с когото обсъдиха възможностите за обмяна на опит и сътрудничество в борбата с радикализма. „Можем да се борим заедно за постигане на траен мир в Близкия Изток“, заяви министър Захариева. Тя подчерта, че България подкрепя инициативата на крал Абдулла II „Процесът от Акаба“, чиято основна цел е международната и регионалната координация и сътрудничество в борбата с тероризма, екстремистките идеологии и радикализацията. България и Йордания могат да обменят ефективно опит в тази сфера, който да подпомогне бъдещи съвместни действия, изтъкна българският вицепремиер.  \r\nМинистър Сафади определи България като добър партньор в тази битка и благодари за подкрепата, която тя оказва в този процес. В рамките на срещата двамата министри подписаха споразумение, с което отпадат визите за посещения с дипломатически и служебни паспортни на гражданите на двете страни. То ще улесни контактите между външните министерства и държавните администрации и ще съдейства за активизиране на двустранните ни отношения. Министър Екатерина Захариева беше категорична, че Европейският съюз и България виждат Йордания като най-стабилния и най-адекватен партньор в региона.  \r\nДвамата  обсъдиха и бъдещото развитие на търговските и икономически отношения между двете страни. Министър Захариева изтъкна, че предстои първо заседание на Смесената комисия за икономическо сътрудничество в началото на следващата година, придружено от бизнес форум. Тя открои туризма, високите технологии, фармацевтичната и хранително-вкусовата промишленост като приоритетни сфери за развитие. Министър Сафади заяви, че и от страна на Йордания има желание за засилване на връзките в областта на икономиката, като подчерта потенциала на сфери като туризма и високите технологии, които ще спомогнат за допълнително сближаване в бъдеще.  \r\nОбразованието също беше отбелязано като цел за подобряване на взаимоотношенията между двете страни. Министър Захариева заяви, че има 1500 йорданци, които са завършили висшето си образование у нас. „Има 1500 йорданци, които са се дипломирали в български висши учебни заведения – те са най-силните посланици на България в Йордания“, заяви Захариева. А само в момента в България има 30 йордански жители, които се обучават. Тя изтъкна значението на подписаната миналата година спогодба в сферата на образованието и науката за бъдещото развитие на сътрудничество между български и йордански университети. Вицепремиерът подчерта, че се работи върху проект българските университети да могат да представят възможността за получаване на качествено висше образование в България пред гражданите на Йордания.  \r\nВ рамките на визитата си министър Айман Сафади ще се срещне и с българския президент Румен Радев.", "date": "2019.08.20", "title": "България и Йордания работят заедно за траен мир в Близкия Изток (ОБЗОР)"}
{"url": "http://www.focus-news.net/news/2019/08/20/2691116/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас, няма затворени участъци. Това съобщиха за  Радио „Фокус“ – Бургас  от Областното пътно управление. Видимостта е отлична, а движението на моторни превозни средства по пътищата в областта се осъществява безпроблемно.  \r\nИнтензивен е трафикът по входно-изходните пътни артерии на град Бургас – по пътната отсечка Бургас – автомагистрала „Тракия“, по пътя Бургас кв. „Сарафово“, както и в района на пътен възел „Юг“. Натоварен е трафикът и в някои участъци в централната градска част – в района на кръстовището между улиците „Булаир“ и „Константин Фотинов“, между булевардите „Сан Стефано“, „Демокрация“ и „Захари Стоянов“, както и по някои участъци от булевард „24-ти Черноморски пехотен полк“. \r\nМария КУРТЕВА", "date": "2019.08.20", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/08/20/2691117/tass-ministar-predsedatelyat-na-italiya-podade-ostavka.html", "text": "Министър-председателят на Италия Джузепе Конте обяви, че работата на неговото правителство приключва и той ще подаде оставка. Съответното той съобщи пред Сената в реч, излъчена на живо по Rai News 24, предава  TACC . \r\n\"Скъпи приятели от Движението \"Пет звезди\" [една от двете управляващи партии], това е краят на работата на нашето правителство. В края на тази среща официално ще предам писмото за оставка на президента Серджо Матарела\", заяви Конте. \r\nПравителствената криза възникна, след като на 8 август вицепремиерът, вътрешен министър и лидер на една от двете управляващи партии -\"Лига\", Матео Салвини обяви, че парламентарното мнозинство, съставено след изборите през март 2018 г., вече не функционира, и призова за нови избори. По време на летните ваканции обаче дискусията за ситуацията и речта на премиера беше отложена. \r\n \r\n \r\n Тереза Герова", "date": "2019.08.20", "title": "ТАСС: Министър-председателят на Италия подаде оставка"}
{"url": "http://www.focus-news.net/news/2019/08/20/2691118/alsat-m-makedoniya-makedoniya-i-balgariya-podpisaha-memorandum-za-savmestno-razvitie-na-infrastrukturata.html", "text": "Северна Македония и България подписаха Меморандум за съвместно развитие на инфраструктурни проекти, търговски обмен и опит от членството на страната ни в евроатлантическите институции, предава излъчващият на албански език скопски телевизионен канал  \"Алсат-М\" , като уточнява, че церемонията се е състояла в Скопие. \r\nМинистърът на местното самоуправление Горан Милевски подчерта, че подписаният меморандум означава динамичен процес на изпълнението на договора за добросъседство между двете страни. \r\nБългарският министър на регионалното развитие Петя Аврамова на свой ред сподели, че очаква подобряване на пътната инфраструктура между двете съседки с цел засилване на  търговията. \r\n„Този ​​меморандум е просто продължение на договорите, които произтичат от този за добросъседство, подписан на 1 август 2017 г.  В член 7 се препоръчва двете страни да засилят нивото на транспортни и комуникационни връзки\", цитира медията думите на Аврамова. \r\nПодчертава се, че двамата министри не са отговаряли на въпроси от журналисти, които са били насочени към отворените въпроси между двете страни. \r\n \r\n Тереза Герова", "date": "2019.08.20", "title": "\"Алсат-М\" (Македония): Македония и България подписаха Меморандум за съвместно развитие на инфраструктурата"}
{"url": "http://www.focus-news.net/news/2019/08/20/2691119/pazardzhik-krepostta-peristera-nad-peshtera-za-chetvarti-pat-shte-se-prevarne-v-stsena-na-festivala-rok-na-krepostta.html", "text": "Крепостта „Перистера“ над Пещера за четвърти път ще се превърне в сцена на фестивала „Рок на крепостта“, съобщи за  Радио „Фокус“ – Пазарджик  Стоян Йовчев от общинската администрация. Той уточни, че от 18.30 часа на 23 август/петък/ последователно пред публиката ще застанат местните рокаджии Мишо и Ицо и талантите от Училище за рок Voice and fingers също ще се представят пред зрителите на фестивала. „Гвоздеят на програмата ще бъде групата „Диана експрес“, които ще изсвирят някои от най-популярните си песни. „Рок на крепостта“ се организира от Община Пещера. Както всяка година входът е свободен, а водещите Александър Иванов и Лазар Вълчев отново ще раздават награди на късметлиите“, допълни Йовчев. \r\nВаня НИКОЛОВА", "date": "2019.08.20", "title": "Пазарджик: Крепостта „Перистера“ над Пещера за четвърти път ще се превърне в сцена на фестивала „Рок на крепостта“"}
{"url": "http://www.focus-news.net/news/2019/08/20/2691123/sport-tri-balgarki-zapochvat-kvalifikatsiite-na-us-open-viktoriya-tomova-izabella.html", "text": "Шиникова и Елица Костова започват участието си в квалификациите за Откритото първенство по тенис на САЩ днес. \r\nТомова, която е 176-а в света, стартира пресявките срещу поставената под номер 17 Анна Калинская от Русия, 126-а в класацията на Женската тенис асоциаци. Мачът им се очаква след 18:00 часа. \r\nШиникова ще играе в ранните часове на сряда срещу седмата в предварителната схема Аранча Рус от Холандия, а Костова започва срещу Янина Викмайер от Белгия. \r\nUS Open започва на 26 август и ще продължи до 8 септемвр", "date": "2019.08.20", "title": "Спорт: Три българки започват квалификациите на US Open Виктория Томова, Изабелла"}
{"url": "http://www.focus-news.net/news/2019/08/20/2691103/varna-razyasnitelni-sreshti-vav-vrazka-s-afrikanskata-chuma-po-svinete-shte-se-provedat-v-grad-dolni-chiflik-i-v-selo-tutrakantsi-na-21-avgust.html", "text": "Две разяснителни срещи, свързани със заболяването африканска чума по свинете, предстои да се проведат на 21 август в град Долни чифлик и в село Тутраканци. Това съобщиха от  Националната служба за съвети в земеделието . Първата среща ще се проведе от 10.00 часа в сградата на Община Долни чифлик. В нея са поканени да участват кметове и кметски наместници, а също и стопани, отглеждащи прасета в лично стопанство. Лектор ще е д-р Георги Стоименов от Лесотехническия университет в София. Втората среща е с начален час от 14.00 и ще се проведе в село Тутраканци, община Провадия.  \r\nЩе бъде предоставена информация за заболяването – източници и предаване на вируса, предприети мерки за ограничаване и ликвидиране на заболяването при домашните свине, при открит труп на дива свиня и извън инфектираните зони при дивите прасета. Целта на срещите е ясно и разбираемо да бъдат представени изискванията за биосигурност в животновъдните обекти за отглеждане на свине. Участниците ще имат възможност да задават конкретни въпроси и да получат необходимите разяснения по начин, по който да могат да вземат решение за последващи действия, свързани с техните стопанства.", "date": "2019.08.20", "title": "Варна: Разяснителни срещи във връзка с африканската чума по свинете ще се проведат в град Долни чифлик и в село Тутраканци на 21 август"}
{"url": "http://www.focus-news.net/news/2019/08/20/2691099/d-r-ivan-yordanov-odbh-pleven-obstanovkata-v-oblastta-po-otnoshenie-na-afrikanskata-chuma-po-svinete-e-spokoyna.html", "text": "Обстановката в областта по отношение на африканската чума по свинете е спокойна. Това каза за  Радио „Фокус“  д-р Иван Йорданов, директор на ОДБХ - Плевен, на заседанието на областната епизоотична комисия. ,,На територията на област Плевен след обявяване на огнище на африканската чума по свинете при домашни прасета на 24 юли няма регистрирани нови огнища на заболяването както при домашни животни, така и при диви. В момента протичат и проверките за спазване на предписания за доброволно клане в обявените 20-км зони от двата промишлени свинекомплекса“, каза д-р Иван Йорданов. ,,Констатирани са единични случаи на неспазване на предписанията в с. Малчика, общ. Левски. Във връзка с това се наложи евтаназирането и загробването на тринайсет броя домашни прасета“, каза още д-р Иван Йорданов Той подчерта, че анализът на данните показва устойчива тенденция за намаляване на заболяването както при домашни, така и при диви свине. ,,По настоящем тече кампания за събиране на необходимата информация в 20-км зони около индустриалните свинекомплекси, свързана със стопани, доброволно заклали домашните си прасета с оглед отпускане средства за дезинфекция. Надяваме се, кампанията да приключи в рамките на обявения срок 26 август“, добави д-р Иван Йорданов.  \r\nВиолета КРЪСТЕВА", "date": "2019.08.20", "title": "Д-р Иван Йорданов, ОДБХ - Плевен: Обстановката в областта по отношение на африканската чума по свинете е спокойна"}
{"url": "http://www.focus-news.net/news/2019/08/20/2691122/kyustendil-s-normalna-intenzivnost-e-trafikat-po-glavnite-patni-arterii-v-oblastta.html", "text": "С нормална интензивност е трафикът по главните пътни артерии в област Кюстендил. Това съобщи за  Радио „Фокус“ – Пирин  дежурният в Областно пътно управление-Кюстендил. Ограничено е движението в участъка на автомагистрала „Струма“ между пътен възел „Дупница Север“ и пътен възел „Бобошево“ от км 51+163 до км 73+330 в двете посоки поради увреждане на конструкцията на мостово съоръжение при км 62 в следствие пожара от 13 август. Обходният път е през главен път Е-79. Ограничено за товарни автомобили над 3.5 тона е движението на третокласен път 6222 Смоличано-Пелатиково от км 10+000 до км 14+000 поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. В една лента се осъществява движението на второкласен път 62 между Дупница и Клисура от км 42+263 до км 59+071 заради рехабилитация на пътното платно. \r\nНатали СТЕФАНОВА", "date": "2019.08.20", "title": "Кюстендил: С нормална интензивност е трафикът по главните пътни артерии в областта"}
{"url": "http://www.focus-news.net/news/2019/08/20/2691121/lidiya-petrova-obshtina-pernik-za-poslednite-6-mesetsa-sa-osinoveni-125-kucheta-ot-priyuta-v-pernik.html", "text": "За последните 6 месеца са осиновени 125 кучета в страната и чужбина от приюта в Перник.  Това каза Лидия Петрова, директор на ОП „Общинско обслужване“ – Перник за предаването „Перничани – потомците на Кракра“ на  Радио „Фокус“ . „Вече е факт и предстои всеки момент да влезе в сила първият ни официален договор по осиновителска програма, който е сключен с неправителствена организация и предстоят първите официални осиновявания в чужбина, не че досега нямахме такива. Надявам се сега, обаче стъпили вече на официален международен договор тези цифри  да се повишават всеки месец“, каза Лидия Петрова. Тя поясни, че  \r\nкапацитетът на приюта е 150 кучета. Към момента там има 140 и никога не са били по-малко от 130 кучета. „Отглеждат се съобразно изискванията на Закона за защита на животните, на цялата нормативна уредба, съгласно Закона за ветеринарно-медицинската дейност и съответните наредби, регламентиращи дейността на подобни обекти. Извършихме много ремонти на външни и вътрешни боксове. Миналата година, когато стопанисването на приюта беше възложено на Общинското предприятие „Общинско обслужване“, което представлявам, стигнахме до извода, че тези ремонти са наложителни и с тях ще бъдат  обезпечени кучетата, както и гражданите и доброволците, които посещават приюта“, разказа Лидия Петрова. Тя допълни, че в момента доброволците в приюта са 49. „Разчитаме на тях за всичко, което биха могли да си позволят като разход на време и на финансови средства“, подчерта директорът на ОП „Общинско обслужване“ – Перник.  \r\nРосица АНГЕЛОВА", "date": "2019.08.20", "title": "Лидия Петрова, Община Перник: За последните 6 месеца са осиновени 125 кучета от приюта в Перник"}
{"url": "http://www.focus-news.net/news/2019/08/20/2691124/blagoevgrad-s-normalna-intenzivnost-e-trafikat-v-uchastaka-na-glaven-pat-e-79-i-avtomagistrala-struma-v-oblastta.html", "text": "С нормална интензивност е трафикът в участъка на главен път Е-79 и автомагистрала „Струма“ в Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. Няма въведени ограничения заради ремонтни дейности. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nЗасилено е полицейското присъствие в областния център, екипи на жандармерията са разположени по натоварените улици и булеварди. Интензивен е трафикът по главните улици и булеварди в града. С леко забавяне се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни. \r\nНатали СТЕФАНОВА", "date": "2019.08.20", "title": "Благоевград: С нормална интензивност е трафикът в участъка на главен път Е-79 и автомагистрала „Струма“ в областта"}
{"url": "http://www.focus-news.net/news/2019/08/20/2691127/pregled-na-mezhdunarodnite-novini-do-1800-chasa-agentsiya-fokus.html", "text": "Северна Македония и България подписаха Меморандум за съвместно развитие на инфраструктурни проекти, търговски обмен и опит от членството на страната ни в евроатлантическите институции, предава излъчващият на албански език скопски телевизионен канал  \"Алсат-М\" , като уточнява, че церемонията се е състояла в Скопие. \r\nМинистърът на местното самоуправление Горан Милевски подчерта, че подписаният меморандум означава динамичен процес на изпълнението на договора за добросъседство между двете страни. \r\nБългарският министър на регионалното развитие Петя Аврамова на свой ред сподели, че очаква подобряване на пътната инфраструктура между двете съседки с цел засилване на  търговията. \r\n„Този ​​меморандум е просто продължение на договорите, които произтичат от този за добросъседство, подписан на 1 август 2017 г.  В член 7 се препоръчва двете страни да засилят нивото на транспортни и комуникационни връзки\", цитира медията думите на Аврамова. \r\nПодчертава се, че двамата министри не са отговаряли на въпроси от журналисти, които са били насочени към отворените въпроси между двете страни. \r\n*** \r\n \r\n  Министър-председателят на Италия Джузепе Конте обяви, че работата на неговото правителство приключва и той ще подаде оставка. Съответното той съобщи пред Сената в реч, излъчена на живо по Rai News 24, предава  TACC . \r\n\"Скъпи приятели от Движението \"Пет звезди\" [една от двете управляващи партии], това е краят на работата на нашето правителство. В края на тази среща официално ще предам писмото за оставка на президента Серджо Матарела\", заяви Конте. \r\nПравителствената криза възникна, след като на 8 август вицепремиерът, вътрешен министър и лидер на една от двете управляващи партии -\"Лига\", Матео Салвини обяви, че парламентарното мнозинство, съставено след изборите през март 2018 г., вече не функционира, и призова за нови избори. По време на летните ваканции обаче дискусията за ситуацията и речта на премиера беше отложена. \r\n*** \r\n \r\n  Възрастна жителка на Белград на 84 г.  е първата за годината жертва на Западнонилска треска в Сърбия, предава македонската информационна агенция  \"Макфакс\" .  \r\nМестните здравни власти съобщават, че досега са регистрирани три случая на заболяване с вируса, два от които в Белград. Единият от тях е с фатален изход.   \r\nКъм 15 август е имало 68 случая на Западнонилска треска в страните от Европейския съюз: 48 в Гърция, осем в Румъния, пет в Кипър, три в Италия, два в Унгария и по един в България и Франция.  \r\n*** \r\n \r\n  Премиерът на Италия Джузепе Конте обвини министъра на вътрешните работи Матео Салвини за политическата криза в страната, като заяви, че той е действал „безотговорно“, предава  AFP . \r\n„Безотговорно е да се започне правителствена криза. Tя показва лични и партийни интереси“, цитира агенцията думите на Конте. оказва лични и партийни интереси“. \r\n*** \r\n \r\n  Китай осъди изпитанията, които САЩ проведоха на забранен от Договора за ракети със среден и малък обсег (ДРСМО) снаряд, като го определиха като \"нова надпревара във въоръжението, което ще доведе до ескалация на военната конфронтация\", предава  AFP . \r\nОт Министерството на външните работи в Пекин предупредиха, че тестът \"ще има сериозно отрицателно въздействие върху международната и регионалната ситуация със сигурността\". \r\nСАЩ трябва да „изоставят манталитета си към студената война“ и „да правят повече неща, които са благоприятни за... международния и регионалния мир и спокойствие“, допълниха от ведомството. \r\nРакетата е изстреляна от контролирания от американския флот остров Сан Николас край бреговете на Калифорния. \r\n*** \r\n \r\n  Украйна трябва да разположи на своя територия американска военна база, а освен това да поиска от САЩ помощ за разработването на ракета със среден и голям обсег на действие. Това заяви директорът на дипломатическата академия при МВнР на Украйна, извънредният и пълномощен посланик Сергей Корсунски, предава руският специализиран портал  „Военное обозрение“ . \r\nПо думите на Корсунски, Украйна трябва да направи списък от точки, по които ще бъде полезна на Вашингтон, за да може в последствие да укрепи присъствието на американската армия на своя територия. \r\n„Това е много сериозна задача, която изисква решение на най-високо политическо ниво. (...) Опитът, който получаваме във войната с Русия е безценен за американската армия. Те не са се сблъсквали директно нито със съветската, нито с руската армия“, заяви той, цитиран от „Политнавигатор“. \r\nУкраинският дипломат предлага да се постави въпроса за строителството на военна база на САЩ на територията на Украйна по примера на съседна Полша и по този начин да бъде решен проблема с националната сигурност на страната. \r\n„Край Очаков с помощта на САЩ се строи нова военноморска база за украинския флот (...) за да могат да влизат американски кораби. Считам, че ние изобщо трябва да поставим въпроса за построяване на военна база на САЩ в Украйна, както направи Полша. Това би решило проблема с нашата сигурност не по-зле от членството в НАТО“, поясни Корсунски. \r\nСъщо така той обърна внимание, че прекращаването на действието на Договора за ликвидация на ракетите със среден и малък обсег „развързва ръцете на Украйна“. По неговите думи, сега Киев, в сътрудничество с Вашингтон, трябва да пристъпи към разработка на ракетно оръжие, което „да достига чувствителни точки на враговете на Украйна“. \r\n„Ние имаме и технологически, и промишлен потенциал за това. В този план сътрудничеството ни със САЩ може да бъде изгодно и за двете страни“, подчерта украинският дипломат. \r\n*** \r\n \r\n  Русия следи ситуацията в Идлиб, а руските военнослужещи се намират в района. Това заяви във вторник на пресконференция министърът на външните работи на Руската Федерация Сергей Лавров в отговор на молба да коментира обстрела на турския конвой в понеделник, предава  ТАСС . \r\n„Ние не просто следим ситуацията, нашите военни се намират в идлибската зона на деескалация, която бе създадена чрез документ, подписан през септември миналата година в Сочи от президентите (Владимир) Путин и (Реджеп Таийп) Ердоган и който, че в задълженията на нашите турски колеги е да обезпечат разделянето на въоръжената опозиция, която е готова ра участва в урегулирането, и терористичните групировки“, обясни Лавров. \r\n***", "date": "2019.08.20", "title": "Преглед на международните новини до 18:00 часа (Агенция \"Фокус\")"}
{"url": "http://www.focus-news.net/news/2019/08/20/2691130/gd-granichna-politsiya-intenziven-e-trafikat-za-leki-avtomobili-na-vhod-na-granitsata-s-rumaniya-i-turtsiya.html", "text": "Интензивен е трафикът за леки автомобили на вход на границата с Румъния и Турция. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На ГКПП „Калотина“ е интензивен на изход от леки автомобили. Трафикът на ГКПП „Кулата“ и ГКПП „Дунав мост 2“ е интензивен на изход от товарни автомобили. На границата със Северна Македония трафикът е нормален на всички гранични контролно-пропускателни пунктове.", "date": "2019.08.20", "title": "ГД „Гранична полиция“: Интензивен е трафикът за леки автомобили на вход на границата с Румъния и Турция"}
{"url": "http://www.focus-news.net/news/2019/08/20/2691126/veliko-tarnovo-remontirat-patya-mezhdu-selata-novgrad-i-vardim-neka-shofyorite-karat-vnimatelno.html", "text": "Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до края на септември, съобщават за  Радио „Фокус“ – Велико Търново  от  Областно пътно управление. Времето в региона е ясно и слънчево към този час, настилките – сухи. За изминалото денонощие не са регистрирани тежки инциденти. Нови въведени ограничения също няма. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\n \r\nЛуиза ТРАНЧЕВА", "date": "2019.08.20", "title": "Велико Търново: Ремонтират пътя между селата Новград и Вардим, нека шофьорите карат внимателно"}
{"url": "http://www.focus-news.net/news/2019/08/20/2691125/kathimerini-helikopter-se-razbi-v-moreto-kray-ostrov-poros.html", "text": "Хеликоптер се разби в морето край гръцкия остров Порос, съобщава електронното издание на атинския ежедневник  Kathimerini . \r\nПо данни на местни медии машината е частна. До инцидента се е стигнало, след като хеликоптерът се е оплел в жици на електрически далекопровод. Към настоящия момент информацията е за трима души на борда – пилотът и двама пътници. Задействана е операция по издирването им, в която са се включили екип от водолази на бреговата охрана, шест кораба на бреговата охрана и хеликоптер на армията. \r\nСпоред съобщенията островът е останал без електричество след аварията. \r\n \r\n Тереза Герова", "date": "2019.08.20", "title": "Kathimerini: Хеликоптер се разби в морето край остров Порос"}
{"url": "http://www.focus-news.net/news/2019/08/20/2691128/dobrich-obshtinata-otchete-napredaka-po-realizatsiyata-na-natsionalna-programa-za-energiyna-efektivnost-na-mnogofamilni-zhilishtni-sgradi.html", "text": "Община град Добрич отчете напредъка по реализацията на Национална програма за енергийна ефективност на многофамилни жилищни сгради. Към днешна дата – 20 август, са сключени общо 41 договора за целево финансиране по програмата между Община град Добрич, Българската банка за развитие и Областната администрация, по които е осигурен финансов ресурс, съобщиха от  Община град Добрич . За първите 10 блока е осъществен инженеринг (проектиране, строително-монтажни дейности и авторски надзор). Към настоящия момент за всеки от десетте сключени договора с изпълнители има подписан и влязъл в сила анекс 2 от Българска банка за развитие (ББР), с което се гарантира обезпечаването на финансовия ресурс за изпълнението на дейностите за всеки отделен блок. За всички блокове е преминала процедурата за одобряване на проектната документация и са издадени разрешения за строеж съгласно Закона за устройство на територията (ЗУТ) - разработване и предаване на технически проекти, съгласуване с Регионална дирекция „Пожарна безопасност и защита на населението“ (РДПБЗН), изготвяне на оценка за съответствие от строителния надзор, одобряване от гл. архитект на Общината, издаване на Разрешение за строеж и т. н.  \r\nВъведени са в експлоатация 14 жилищни блока. За 13 са сключени договори. За последните 8 блока в момента се провежда процедура за избор на изпълнител за изготвяне на техническото обследване, техническия паспорт, енергийното обследване и архитектурното заснемане. Готовата техническа документация ще е основание за изготвяне на следващата стъпка – провеждане на процедури за избор на изпълнители за следните дейности: проектиране и авторски надзор, строителство, упражняване на строителен надзор и инвеститорски контрол. Детайлна информация е публикувана на интернет страницата на Община град Добрич в рубриката „Новини“. Общината предстои да информира по официален път председателите на сдруженията на собствениците при възникване на промяна или непредвидени обстоятелства по договорите, сключени между нея и сдруженията.", "date": "2019.08.20", "title": "Добрич: Общината отчете напредъка по реализацията на Национална програма за енергийна ефективност на многофамилни жилищни сгради"}
{"url": "http://www.focus-news.net/news/2019/08/20/2691131/the-hill-tramp-izostava-zad-trima-demokrati-v-klyuchov-amerikanski-shtat.html", "text": "Ново проучване на общественото мнение показва, че в един от ключовите щати настоящият държавен глава на САЩ Доналд Тръмп изостава в кампанията за следващите избори пред трима кандидати на Демократическата партия, съобщава изданието  The Hill . \r\nНай-новото проучване на колежа Emerson намира бившия вицепрезидент Джо Байдън, сенатор Бърни Сандърс и Пийт Бутигиг, водят пред Тръмп с близо 10%. Данните са от Колорадо, щат, който на последните президентски избори изненадващо подкрепи Демократическата партия. \r\nСенатор Елизабет Уорън има предимство от 7 точки пред Тръмп, като води с 53 на 46. Сенатор Камала Харис води на Тръмп с 51 на 48, което е в границите на допустимата статистическата грешка в анкетата. \r\nДемократът Хилари Клинтън победи Тръмп с близо пет процента в Колорадо през 2016 г. Щатът се смята за щат на бойно поле, но в последните три гласувания жителите му подкрепят кандидатите на демократите. \r\nАнкетата на Emerson е проведена сред 1000 регистрирани гласоподаватели в периода между 16 и 19 август. \r\n \r\n \r\n Тереза Герова", "date": "2019.08.20", "title": "The Hill: Тръмп изостава зад трима демократи в ключов американски щат"}
{"url": "http://www.focus-news.net/news/2019/08/20/2691132/sport-roma-prodalzhi-dogovora-na-fatsio.html", "text": "Рома продължи договора на аржентинския футболист Федерико Фацио до лятото на 2021 година. 32-годишният централен защитник играе за италианския гранд три сезона, в които записа 135 мача с 11 гола и 3 асистенции. Това е второто удължаване на договора му с тима. \r\nФацио е бил част също от испанския Севиля и английския Тотнъм.", "date": "2019.08.20", "title": "Спорт: Рома продължи договора на Фацио"}
{"url": "http://www.focus-news.net/news/2019/08/20/2691120/elza-dragomirova-odbh-pernik-184-praseta-sa-dobrovolno-zaklani-na-teritoriyata-na-oblastta.html", "text": "На територията на област Перник има около 1500 броя прасета, от тях 184 са унищожени, тоест под 10% са доброволно заклани и оползотворени за лична консумация. Това каза Елза Драгомирова, директор на Областна дирекция по безопасност на храните (ОДБХ) – Перник, в интервю за предаването „Перничани – потомците на Кракра“ на  Радио „Фокус“ . „На територията на област Перник към момента няма регистриран случай на заболяването африканска чума по свинете. Нямаме индустриални ферми, но близо до нас, на територията на София-област – в Петърч, има индустриална ферма. И спазвайки радиуса от 20 км се оказа, че наши населени места попадат в този периметър. Затова беше издадена заповед в 11 населени места да бъде предприето доброволно заколване на прасетата, така че стопаните да могат да ги оползотворят за лична консумация. На територията на Община Брезник бяха заклани 68 прасета, я на територията на Пернишка община 116“, поясни директорът на местната БАБХ. Елза Драгомирова предупреди гражданите да бъдат много внимателни при пазаруване в Сърбия, след като официално бе потвърдено за АЧС в западната ни съседка. „Територията на Пернишка област има достатъчно голяма граница със Сърбия, на граничен пункт Стрезимировци има постоянно 24-часово присъствие на наши колеги, които заедно с Гранична полиция и Агенция „Митници“. Забранен е вносът на хранителни продукти от животински произход, като тези, които са в сурово състояние и са свински, говорим за месни заготовки или месо, незабавно се изпращат за изследване в софийска лаборатория. Все още обаче хората пазаруват от Сърбия и правят опити да внасят месо. Призовавам ги да не го правят. Заболяването може да бъде пренесено с храна, в която се съдържа африканска чума, без хората да подозират, че е в нея“, припомни директорът на Областната дирекция по безопасност на храните в Перник Елза Драгомирова.  \r\nРосица АНГЕЛОВА", "date": "2019.08.20", "title": "Елза Драгомирова, ОДБХ – Перник: 184 прасета са доброволно заклани на територията на областта"}
{"url": "http://www.focus-news.net/news/2019/08/20/2691134/the-jerusalem-post-hamas-dade-ultimatum-na-izrael-spazvayte-sporazumenieto-ili-riskuvate-nova-eskalatsiya.html", "text": "В отговор на неотдавнашните атаки и ракетния обстрел от Ивицата Газа ХАМАС заплаши, че ще ескалира ситуацията, ако Израел не се ангажира да разреши прехвърлянето на катарски пари в Газа едновременно с увеличаването на доставките на електроенергия, съобщава англоезичното издание  The Jerusalem Post , като се позовава на вестник, за чиято редакция е направил изявление член на за организацията. \r\nСпоред източника „ХАМАС поднови призива си за посредници с цел избягване на натиск“ в момент, в който ситуацията в Ивицата Газа е напрегната  и рискува по-нататъшна ескалация -  „нещо, което Нетаняху не иска преди изборите“.   \r\nОчаква се катарският пратеник Мохамед Ал Амади да пристигне през следващите няколко дни, за да се срещне с израелски и представители на ХАМАС. Заедно те ще обсъдят запазването на мира и прехвърлянето на средства в ивицата Газа. \r\nВ понеделник арабската телевизия Al-Jadeed съобщи, че според ХАМАС експлозивното положение между въоръжените милиции и организацията предизвиква опасението от увеличаване на  \"терористичните атаки на самотни вълци\", което може да влоши и без това напрегнатата ситуация. ХАМАС не поема отговорност за тези атаки, отваряйки вратата на младите хора в Ивицата Газа да извършват „импровизирани“ нападения. Сами по себе си те са  предизвикателство за сигурността по отношение на ранното им разкриване от разузнаването. \r\nПредседателят на Блок „Синьо-бяло“ Бени Ганц отговори на новината за ултиматума на ХАМАС към Израел, като заяви: „Ето как изглежда изнудването. За онези, които не разбраха... В синьо-белия кабинет ще диктуваме реалността на ХАМАС, няма да бъдем неговите доставчици на долари\". \r\n \r\n Тереза Герова", "date": "2019.08.20", "title": "The Jerusalem Post: ХАМАС даде ултиматум на Израел – „Спазвайте споразумението или рискувате нова ескалация“"}
{"url": "http://www.focus-news.net/news/2019/08/20/2691133/predstoyashti-sabitiya-v-stranata-za-21-avgust-agentsiya-fokus.html", "text": "От 10.00 часа ще се проведе заседание на Министерския съвет.  \r\n \r\n*** \r\n \r\nОт 12.00 часа в институцията на омбудсмана общественият защитник Мая Манолова ще се срещне с представители на Министерството на правосъдието, ръководството на Агенцията по вписванията и адвокати, представители на Фейсбук общността на българските адвокати (ФОБА) във връзка с Търговския регистър. \r\n \r\n*** \r\n \r\nОт 11.00 часа в хотел „Хилтън“, зала „Мусала“, ще се проведе открита дискусия на тема: „Публично-частно партньорство като стратегически решения за противодействие на киберзаплахи“. \r\n \r\n*** \r\n \r\nОт 14.00 часа 19 състав на Специализирания наказателен съд ще гледа делото срещу Стефан Д., Производство по чл. 65 НПК - задържане под стража в досъдебното производство. \r\n \r\n*** \r\n \r\nОт 16.00 часа 7 състав на Специализирания наказателен съд ще гледа делото срещу Еней Н., Квалифицирани състави на изнудване. \r\n \r\n*** \r\n \r\nОт 11.00 часа в сградата на „Кариерен център” към ДРСЗ-БУРГАС на ул. „Патриарх Евтимий” № 35 А ще се проведе съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас. \r\n \r\n*** \r\n \r\nОт 20.30 часа на сцената на Летния театър  ще се състои официална церемония, на която ще бъде връчена наградата „Емил Чакъров“ на диригента Григор Паликаров. \r\n \r\n*** \r\n \r\nОт 10.00 часа в зала „Варна“ на общината ще се проведе встъпителна пресконференция в рамките на проект „Модернизация и реконструкция на рибарско пристанище „Карантината“, местност „Карантината“, район „Аспарухово“.   \r\n \r\n*** \r\n \r\nОт 10.00 часа в Детски отдел на РБ „Христо Ботев“ ще се проведе Лятна читалня - четене на приказки за деца от 0 до 10 години. \r\n \r\n*** \r\n \r\nОт 17.30 часа в Художествена галерия „Христо Цокев“ ще бъде открита изложбата „Строителите на Паметника на свободата“. \r\n \r\n*** \r\n \r\nОт 10.00 часа в сградата на Община Долни чифлик ще се проведе разяснителна среща във връзка с африканската чума по свинете. \r\n \r\n*** \r\n \r\nОт 10.00 часа се събира постоянната комисия по общинска собственост, устройство на територията, комунални  дейности, екология и транспорт към Общински съвет-Ловеч. От 11.00 часа се събира постоянната комисия по  икономическа политика, туризъм и  приватизация. От 13.00 часа ще работи постоянната комисия по жалби и контрол на решенията на Общински съвет и мониторинг на  обществени и възлагателни поръчки, както и постоянната комисия по социална, демографска и жилищна политика. От 16.00 часа в заседателната зала се събират членовете на комисията по развитие на селските райони, земеделие и гори. \r\n \r\n*** \r\n \r\nВ 11.00 часа в сградата на Община Асеновград кметът д-р Емил Караиванов ще участва в редовна пресконференция по актуални теми от работата на общинската администрация.  \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ № 69, ще се проведе Зелени балкани-Стара Загора на гости на Детски отдел: Червеногуша гъска. Творческо ателие.  \r\n \r\n*** \r\n   \r\nОт 11.00 часа в зала 28 на Община Търговище ще се проведе начална пресконференция по Проект № BG05M9OP001-2.040-0083-С01 \"Патронажна грижа в община Търговище\" по Процедура за директно предоставяне на безвъзмездна финансова помощ BG05M9OP001-2.040 \"Патронажна грижа за възрастни хора и лица с увреждания – Компонент 2\", по ОП РЧР 2014-2020.", "date": "2019.08.20", "title": "Предстоящи събития в страната за 21 август (Агенция „Фокус“)"}
{"url": "http://www.focus-news.net/news/2019/08/20/2691137/predstoyashti-mezhdunarodni-sabitiya-za-21-avgust-agentsiya-fokus.html", "text": "Първо посещение на новия министър-председател на Великобритания Борис Джонсън. \r\n*** \r\n \r\n  Държавният глава на Руската федерация Владимир Путин пристига на посещение в Хелзинки за обсъждане с финландския си колега на отношенията между Москва и Брюксел. \r\n*** \r\n \r\n Започва серия от стачки на „Райънеър“ в Европа, която ще продължи до 25 август. \r\n*** \r\n \r\n  Канцлерът на ФРГ Ангела Меркел приема за среща президента на Словакия Зузана Капутова. \r\n*** \r\n \r\n Министър-председателят на Канада Джъстин Трюдо ще изнесе реч в навечерието на срещата на върха на Г-7. \r\n*** \r\n \r\n  Среща на външните министри на Китай, Япония и Южна Корея. \r\n***", "date": "2019.08.20", "title": "Предстоящи международни събития за 21 август (Агенция „Фокус“)"}
{"url": "http://www.focus-news.net/news/2019/08/20/2691135/veliko-tarnovo-nov-sluchay-na-virusen-meningoentsefalit-e-registriran-v-oblastta.html", "text": "Нов случай на вирусен менингоенцефалит е регистриран във Великотърновска област през миналата седмица. Пациентът е от областния център, като лечението му се провежда в града. Това съобщиха за  Радио „Фокус“ – Велико Търново  от Регионалната здравна инспекция. От началото на годината това е единадесетия заболял от вирусен менингит или менингоенцефалит в областта.  \r\nМенингоенцефалитът е едновременно възпаление на мозъчната тъкан и мозъчната обвивка на гръбначния и главния мозък. Заразяването става чрез пръски, разговор, кихане, замърсени ръце. Характерни симптоми са бързо повишаване на температурата, повръщане и много силно главоболие. \r\nЗа периода 12 – 18 август са отчетени също два случая на варицела, по един - на вирусен хепатит А и на вирусен менингит, и 18 - на ентероколити. Заболелите от остри респираторни заболявания са четирима. \r\nЛуиза ТРАНЧЕВА", "date": "2019.08.20", "title": "Велико Търново: Нов случай на вирусен менингоенцефалит е регистриран в областта"}
{"url": "http://www.focus-news.net/news/2019/08/20/2691136/rse-makedoniya-katitsa-yaneva-ne-razkri-podrobnosti-za-pokazaniyata-si-pred-prokuraturata.html", "text": "Специалният прокурор Катица Янева не разкри подробности за показанията, които е дала пред Прокуратурата за организирана престъпност и корупция по случая „Рекет“, макар изслушването й да продължи повече от четири часа, отбелязва  Радио „Свободна Европа“  в македонската си редакция. \r\nДали тя ще бъде привлечена като заподозряна, разследването ще покаже, твърдят юридически експерти. „Не се чувствам виновна\", заяви лаконично специалният прокурор след четиричасово изслушване в Прокуратурата, като отново подчерта, че е призована като свидетел по случая. На всички журналистически въпроси Янева отговаряше с краткото „да“ или „не“.  Тя не пожела да сподели много подробности, защото – съгласно думите й, разследването продължава. \r\n \r\n Тереза Герова", "date": "2019.08.20", "title": "РСЕ (Македония): Катица Янева не разкри подробности за показанията си пред Прокуратурата"}
{"url": "http://www.focus-news.net/news/2019/08/20/2691141/vidin-711-narusheniya-na-ogranicheniyata-na-skorostta-sa-ustanoveni-po-patishtata-v-oblastta-za-edna-sedmitsa.html", "text": "711 нарушения на ограниченията на скоростта са установени от пътни полицаи във Видинска област за една седмица. Това съобщиха за  Радио „Фокус“ – Видин  от ОДМВР – Видин. От 12 до 18 август у нас и във всички страни-членки на Европейската мрежа на службите на „Пътна полиция“ TISPOL е проведена операция за контрол на скоростта на движение на моторните превозни средства. При проверките, извършени на територията на област Видин, за седем дни пътните полицаи установили общо 711 нарушения (106 от тях през нощта). 319 от нарушенията били засечени с мобилни камери, а 392 – със стационарно-преносим уред за контрол на скоростта (тринога). \r\nПрез първите шест месеца на 2019 г. за превишена скорост по пътищата в област Видин са били санкционирани 5183 водачи. В периода януари – юни движението с несъобразена скорост е довело до 85 пътнотранспортни произшествия в региона с три жертви и 29 ранени. \r\nНарушенията, свързани с превишаване на разрешената скорост за движение, са често срещано явление във всички европейски държави. Те са признати и като най-сериозната причина за възникването на тежки пътнотранспортни произшествия и смърт по пътищата в Европа.", "date": "2019.08.20", "title": "Видин: 711 нарушения на ограниченията на скоростта са установени по пътищата в областта за една седмица"}
{"url": "http://www.focus-news.net/news/2019/08/20/2691143/sofiya-pozharat-kray-selo-rebrovo-e-napalno-ogranichen.html", "text": "Пожарът край село Реброво е напълно ограничен. Това съобщи за  Агенция \"Фокус\"  началникът на „Национален оперативен център“ към ПБЗН комисар Тошко Бързилов.  Пожарът е бил локализиран преди два часа.  \r\nТеодора ПАТРОНОВА", "date": "2019.08.20", "title": "София: Пожарът край село Реброво е напълно ограничен"}
{"url": "http://www.focus-news.net/news/2019/08/20/2691138/sliven-za-dozhivotna-prisada-bez-pravo-na-zamyana-za-ubiystvoto-na-sedemgodishnata-kristin-nastoyavat-protestirashti.html", "text": "Десетки хора се събраха на протест пред областната болница в Сливен, където в момента се намира извършителят на убийството на седемгодишната Кристин от село Сотиря, предаде репортер на  Радио „Фокус” – Сливен . Близки, приятели на семейството на момичето и хора от града настояват за правосъдие и справедлива присъда на убиеца. \r\nС запалени свещи в ръка присъстващите почетоха паметта на Кристин. Баща на малко дете в количка заплаши, че ако спрямо обвиненият за убийството Мартин Трифонов не бъде приложена цялата тежест на закона, може да се стигне до саморазправа.  \r\nМайката на Кристин Гергана Драгиева изрази възмущение от коментари на магистрати, че заради пълното признание на вината си, убиецът на дъщеря й може да получи по-лека присъда. „Не искам смъртна присъда, нека живее и се мъчи в затвора. Но не и да излезе след няколко години, и отново да извърши жестокост и да посегне на друго дете“, заяви Драгиева. Затова събралите се настояват Трифонов да получи най-тежкото наказание, предвидено в закона - доживотна присъда без право на замяна. \r\nЛюдмила ЙОРГОВА", "date": "2019.08.20", "title": "Сливен: За доживотна присъда без право на замяна за убийството на седемгодишната Кристин настояват протестиращи"}
{"url": "http://www.focus-news.net/news/2019/08/20/2691144/plovdiv-15-godishno-dete-e-bilo-blasnato-ot-avtomobil-na-bul-komatevsko-shose.html", "text": "15-годишно дете е било блъснато от автомобил на бул \"Коматевско шосе\" в Пловдив около 17.00 ч. Това съобщи за  Радио \"Фокус\"-Пловдив  говорителят на ОДМВР. Оказана е медицинска помощ на детето, което най-вероятно е със счупен глезен. Няма данни за употреба на алкохол от страна на 46-годишната жена, управлявала автомобила. Причините за инцидента се изясняват.  \r\nЦветана ТОНЧЕВА", "date": "2019.08.20", "title": "Пловдив: 15-годишно дете е било блъснато от автомобил на бул \"Коматевско шосе\""}
{"url": "http://www.focus-news.net/news/2019/08/20/2691142/sport-yordan-yanchev-se-klasira-na-sedmo-myasto-vav-finala-na-400-metra-svoboden-stil-na-sp-po-pluvane-za-yunoshi-i-devoyki.html", "text": "Йордан Янчев се класира на седмо място във финала на 400 метра свободен стил на Световното първенство по плуване за юноши и девойки, което започна днес в унгарската столица Будапеща. Янчев финишира за 3:50.41 минути. Той беше четвърти малко след средата на сериите по-рано днес. \r\nПърви дисциплината завърши представителят на домакините Габор Зомбори с време от 3:46:06 минути.", "date": "2019.08.20", "title": "Спорт: Йордан Янчев се класира на седмо място във финала на 400 метра свободен стил на СП по плуване за юноши и девойки"}
{"url": "http://www.focus-news.net/news/2019/08/20/2691146/makfaks-makedoniya-luksoznata-yahta-na-tito-pusna-kotva-kray-ibisa.html", "text": "Луксозната яхта „Истриянка“, построена през 1959 г. и някога собственост на югославския лидер Йосип Броз Тито, акостира край популярния испански остров Ибиса, предава македонската информационна агенция  „Макфакс“. \r\nЯхтата е принадлежала на Тито до смъртта му през 1980 г. и днес тя може да бъде наета за внушителните 70 000 евро на седмица. \r\nСпоред испанските медии дори София Лорен и Елизабет Тейлър някога са се качвали на 44-метровата яхта. Тито е използвал яхтата за дипломатически срещи, както и за круизи до Бриони. \r\n„Истриянка“ беше ремонтирана в периода между 1999 г. и 2006 г. и се превърна в луксозна яхта. По това време тя принадлежеше на италианския бизнесмен Неир Александър, основател на спортната марка Tehnolim. Днес яхтата кръстосва Средиземно море и е регистрирана в Лигурия, Италия. \r\n \r\n Тереза Герова", "date": "2019.08.20", "title": "„Макфакс“ (Македония): Луксозната яхта на Тито пусна котва край Ибиса"}
{"url": "http://www.focus-news.net/news/2019/08/20/2691140/the-independent-boris-dzhonsan-izteglya-velikobritaniya-ot-sreshtite-na-es-schitano-ot-1-septemvri.html", "text": "Министър-председателят на Обединеното кралство Борис Джонсън ще изтегли представителите на страната от участие в повечето срещи за вземане на решения от Европейския съюз, считано от 1 от септември, когато правителството ще се готви за приближаващия краен срок за излизането на страната от Общността, съобщава британският вестник  The Independent . \r\nЗанапред държавните служители и министри на Лондон ще присъстват само на заседанията на ЕС, от чиито изход Обединеното кралство има значителен национален интерес, като например сигурността. Решението бе обявено, след като по-рано Джонсън се закле да „свали“ дипломатите в Брюксел и обеща подготовка за Брекзит без споразумение.  \r\nОбявявайки плановете, Стивън Барклай, държавен секретар по Брекзит, заяви: „Невероятно количество време и усилия се отделят само за срещи на ЕС, които са върха на айсберга. Нашите усърдни служители също прекарват много часове, подготвяйки ги, независимо дали четат необходимите документи или работят върху речи. Отсега нататък ще ходим само на срещи, които наистина имат значение. Това ще даде време на министрите и техните служители да се подготвят за нашето излизане от ЕС на 31 октомври и да се възползват от възможностите, които ни предстоят\". \r\nЕвродепутатът на либералдемократите Катрин Беърдър осъди решението на Джонсън. „Това е безсмислен жест, движен от вътрешната политика, който обезценява членството ни в ЕС и не показва нищо друго освен презрение към нашето влияние в Брюксел и нашите съюзници. Как да разберем дали се обсъждат важни неща, ако не сме там?\", попита Беърдър. \r\nДжонсън ще направи първото си пътуване до Европа като министър-председател в следващите два дни, когато ще проведе разговори с канцлера на ФРГ Ангела Меркел и френския президент Еманюел Макрон преди срещата на върха на Г-7. Исканията му за преразглеждане на сделката за Брекзит на предшественика му на поста Тереза Мей обаче бяха посрещнати с жестока съпротива в Брюксел. \r\nВ писмо до председателя на Европейския съвет Доналд Туск, премиерът заяви, че предпазният механизъм за ирландската граница е „недемократичен\" и трябва да бъде отстранен от споразумението за Брезкит. Туск отхвърли искането и предупреди, че премахването на механизма би рискувало връщане към твърда граница в Ирландия. \r\n „Тези, които са против механизма и не предлагат реалистични алтернативи, всъщност подкрепят възстановяването на граница. Дори и да не го признаят“, отговори полският политик. \r\nОпитите за отхвърляне на „жизненоважния“ механизъм ще бъдат отхвърлени и от евродепутатите, увери координаторът на Европейския парламент по Брекзит Ги Верхофщад. „Времето за игри и политически обвинения бързо изтича“, добави холандецът. Длъжностни лица в Брюксел  дори обвиниха лично Джонсън, че е направил „неверни\" и „подвеждащи\" твърдения за ситуацията. \r\nОт Даунинг Стрийт заявиха, че „няма перспектива за сделката\", освен ако механизмът не бъде премахнат от споразумението. „Той вече е отхвърлен от депутатите три пъти и просто не е наличен като решение, както ясно се казва в писмото на премиера“, подчерта говорител на кабинета в Лондон. \r\n \r\n Тереза Герова", "date": "2019.08.20", "title": "The Independent: Борис Джонсън изтегля Великобритания от срещите на ЕС, считано от 1 септември"}
{"url": "http://www.focus-news.net/news/2019/08/20/2691139/nimh-utre-otnovo-shte-e-slanchevo-s-maksimalni-temperaturi-shte-sa-mezhdu-32-i-37.html", "text": "През нощта ще е ясно и почти тихо. Утре отново ще е слънчево, след обяд и горещо. В източните райони ще има временни увеличения на облачността – без валеж. Ще духа слаб до умерен вятър от североизток. Максималните температури ще са между 32° и 37°, малко по-ниски по морския бряг. Атмосферното налягане ще се задържи малко по-високо от средното за месеца. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) .   \r\nПо Черноморието ще е слънчево, около и след обяд с незначителна облачност. Ще духа слаб до умерен североизточен вятър. Максимални температури на въздуха между 28° и 31°. Температурата на морската вода е 25-27°. Вълнението на морето ще е 2 бала, на север от н. Калиакра и временно до 3.  \r\nНад планините ще е слънчево. Ще духа слаб до умерен североизточен вятър. Максималната температура на височина 1200 метра ще е около 24°, на 2000 метра – около 17°. \r\nПрез следващите дни ще остане предимно слънчево, в следобедните часове в низините - горещо. Преобладаващите максимални температури ще са между 32° и 37°. Ще духа слаб, в Северна и Източна България до умерен вятър, в четвъртък североизточен, след това - от изток-североизток. В следобедните часове ще има временни увеличения на облачността, но вероятността за валежи е малка.", "date": "2019.08.20", "title": "НИМХ: Утре отново ще е слънчево с максимални температури ще са между 32° и 37°"}
{"url": "http://www.focus-news.net/news/2019/08/20/2691145/angela-merkel-es-ostava-edinen-po-otnoshenie-na-brekzit.html", "text": "Европа се придържа към обща позиция относно процеса на излизане на Великобритания от Общността; няма планове да обсъжда отново постигнатите споразумения. Това обяви от Рейкявик германският канцлер Ангела Меркел след среща с премиерите на Дания, Исландия, Норвегия, Финландия и Швеция, предава  TACC . \r\n„Ние, 27-те държави-членки на ЕС [с изключение на Обединеното кралство], ще останем единни и ще действаме заедно. Не можем да отворим [вече сключеното] споразумение“, подчерта Меркел, която в сряда приема за преговори в Берлин британския премиер Борис Джонсън. Според нея предложението на Брюксел е уместно, а от Лондон зависи по кой път ще тръгне. \r\nПо този начин канцлерът на ФРГ коментира твърдата позиция на Джонсън по отношение на предпазния механизъм за ирландската граница, или как Северна Ирландия ще процедира като част от митническия съюз на ЕС и единния европейски пазар след Брекзит. \r\nВ понеделник Джонсън изпрати писмо до председателя на Европейския съвет Доналд Туск, в което посочи, че механизмът във формата, за която Брюксел настоява, ще бъде „антидемократичен и неподходящ за суверенитета на Обединеното кралство като държава“. Британският премиер изрази надежда, че страните ще търсят други решения и в крайна сметка ще бъде постигнато споразумение. Въпреки това Туск отхвърли предложението на британския премиер, тъй като според него договореното е застраховка срещу появата на твърда граница на остров Ирландия. \r\n \r\n Тереза Герова", "date": "2019.08.20", "title": "Ангела Меркел: ЕС остава единен по отношение на Брекзит"}
{"url": "http://www.focus-news.net/news/2019/08/20/2691147/prof-d-r-miroslav-ivanov-institut-po-lozarstvo-i-vinarstvo-pleven-otkrit-den-na-desertnoto-i-vinenoto-grozde-shte-se-provede-v-instituta-na-22-avgust.html", "text": "Открит ден на десертното и виненото грозде ще се проведе в Института по лозарство и винарство в Плевен от 10.30 часа на 22 август. Това каза за  Радио „Фокус“  проф. д-р Мирослав Иванов от института. „От 09.00 до 10.30 ще бъдат регистрирани участниците. От 10.30 ще водя беседа на тема „Подходящи винени и десертни сортове лози за отглеждане в страната“, посочи проф. д-р Мирослав Иванов. Той допълни, че събитието е безплатно и отворено за всички заинтересовани. „Ще представим и изложба и ще проведем дегустация на грозде и вино“, отбеляза също проф д-р Мирослав Иванов.  \r\nВиолета КРЪСТЕВА", "date": "2019.08.20", "title": "Проф. д-р Мирослав Иванов, Институт по лозарство и винарство - Плевен: Открит ден на десертното и виненото грозде ще се проведе в института на 22 август"}
{"url": "http://www.focus-news.net/news/2019/08/20/2691149/shumen-kmetat-lyubomir-hristov-be-ofitsialen-gost-na-praznika-na-pobratimeniya-grad-braila.html", "text": "По покана на кмета на Браила Виорел Мариан Драгомир официална делегация от Шумен посети румънския град миналата седмица. Това съобщиха от  Община Шумен . В състава на делегацията, водена от кмета Любомир Христов, бяха включени заместник-кметът по финансовите въпроси Татяна Костова и общинският съветник Деница Спасова. Представителите на община Шумен присъстваха на тържествения парад на румънския речен военен флот, чийто празник, както и във Варна, съвпада с празника на града. Освен официалните лица в празненствата „Дни на Браила“ се включиха със своя концертна програма и самодейците от фолклорен ансамбъл „Лудоселци“ към НЧ „Развитие“, Дибич. Техните изпълнения толкова се харесаха на румънската публика, че извън предварителната програма те бяха поканени от ръководството на побратимения град  да се включат в заключителния концерт, който по традиция е и кулминацията на празника. В конферентната зала на театър „Мария Филоти“ бе подредена изложбата „Моят град“ – картини, рисувани от ученици от СУ „Сава Доброплодни“, възпитаници на преподавателката Деница Спасова. Картините изключително много впечатлиха кмета на Браила по време на неговата визита в Шумен на 11 май тази година и той изяви желание изложбата да гостува в неговия град. По идея на домакините платната бяха експонирани в голямата конферентна зала на театъра, където се състоя и срещата на кметския екип на Браила с гостуващите делегации, така че всички официални лица да могат да видят шуменските пейзажи. „Браила е град, за който всяко българско дете научава още в училищната класна стая. Лично аз обаче сега разбирам, защо нашите емигранти са се установявали в Браила. Защото усещам онова гостоприемство, благодарение на което именно в Браила са се случили ред значими събития от възрожденската ни история. От името на целия български народ – благодаря!“, каза в обръщението към румънския си колега кметът на община Шумен Любомир Христов. Преди отпътуването си за България делегацията поднесе цветя пред бюста на поета-революционер Христо Ботев и посети българската църква в Браила, чийто ремонт е вече на финалната права. По време на гостуването на Виорел Мариан Драгомир през май в Шумен Любомир Христов му постави въпроса за вече започналата реставрация на храма, след което от бюджета на Браила бяха отпуснати допълнителни средства, с което общата сума за ремонта надхвърли 40 хиляди евро.", "date": "2019.08.20", "title": "Шумен: Кметът Любомир Христов бе официален гост на празника на побратимения град Браила"}
{"url": "http://www.focus-news.net/news/2019/08/20/2691148/sport-viktoriya-tomova-dopusna-zaguba-v-kvalifikatsiite-na-us-open.html", "text": "Виктория Томова допусна загуба в квалификациите на Откритото първенство по тенис на САЩ. Първата ракета на България, която в момента заема 176-то място в световната ранглиста, отстъпи пред поставената под номер 17 Анна Калинская от Русия, 126-а в класацията на Женската тенис асоциация. \r\nОще две българки започват участието си в квалификациите на US Open. В ранните часове на сряда Изабелла Шиникова ще играе сряда срещу седмата в предварителната схема Аранча Рус от Холандия, а Елица Костова започва срещу Янина Викмайер от Белгия. \r\nUS Open започва на 26 август и ще продължи до 8 септември.", "date": "2019.08.20", "title": "Спорт: Виктория Томова допусна загуба в квалификациите на US Open"}
{"url": "http://www.focus-news.net/news/2019/08/20/2691150/ana-mpa-nyama-otseleli-sled-katastrofata-na-helikopter-kray-gratskiya-ostrov-poros.html", "text": "Няма оцелели след катастрофата на хеликоптер край гръцкия остров Порос, предава държавната информационна агенция на южната ни съседка  ANA-MPA . \r\nТри тела, две от които на руски граждани, са извадени от района, в който машината падна. Третата жертва е от гръцки произход.  \r\nОператорът на електропреносната мрежа (DEDDIE) потвърди, че хеликоптерът е ударил електрически далекопроводи, снабдяващи Порос с мощност от Галатас, преди да се разбие в морето. „Екипи на компанията се втурнаха към обекта, за да проверят и преценят щетите, произтичащи от катастрофата на хеликоптера в мрежата, снабдяваща остров Порос с електричество от Галатас. Работи се интензивно, за да възстановят щетите възможно най-скоро\", се казва в изявление на оператора. В него се добавя, че те доставят генератори в Порос в случай, че ремонтите са дългосрочни. \r\nСпоред отделна информация хеликоптерът е представил план за полет на атинското международно летище „Елефтериос Венизелос\" от Галатас. \r\nПо-рано местни медии съобщиха, че машината е частна. До инцидента се е стигнало, след като хеликоптерът се е оплел в жици на електрически далекопровод, в резултат на което Порос е останал без ток. Задействана бе операция по издирването на тримата души на борда, в която се включи екип от водолази на бреговата охрана, шест кораба на бреговата охрана и хеликоптер на армията. \r\n \r\n Тереза Герова", "date": "2019.08.20", "title": "ANA-MPA: Няма оцелели след катастрофата на хеликоптер край гръцкия остров Порос"}
{"url": "http://www.focus-news.net/news/2019/08/20/2691154/dobrich-uvelichenie-na-naetite-litsa-po-trudovo-i-sluzhebno-pravootnoshenie-v-oblastta-otchitat-statistitsite.html", "text": "Отчита се увеличение на наетите лица по трудово и служебно правоотношение в областта на Добрич. Данните са представени от Илга Иванова, главен експерт в отдел „Статистически изследвания – Добрич“ към Териториално статистическо бюро-Североизток, предаде кореспондентът на  Радио „Фокус” – Варна . Наетите лица по трудово и служебно правоотношение в областта към края на юни 2019 г. се увеличават с 4.6 хил. или с 12% спрямо края на март 2019 г., като достигат 42.6 хиляди. Спрямо края на първото тримесечие на 2019 г. броят на наетите лица в обществения сектор намалява с 0.3% (до 10.2 хил.), а в частния сектор нараства с 16.6% (до 32.3 хиляди). В края на юни 2019 г. наетите лица по трудово и служебно правоотношение в област Добрич са с 1.6%, или с 0.7 хил. по-малко в сравнение със същия период на предходната година, като намалението както в обществения сектор, така и в частния сектор е с по 1.6%. Средната брутна месечна работна заплата за месец април 2019 г. е 979 лв., за май - 968 лв. и за юни - 959 лева. През второто тримесечие на 2019 г. средната месечна заплата за областта e 969лв. при 1 260 лв. за страната. В обществения сектор средната месечна заплата е 1 086 лв., а в частния - 928 лева. През второто тримесечие на 2019 г. средната месечна работна заплата за област Добрич нараства с 16.7% в сравнение със същия период на 2018 година. Най-високо средномесечно трудово възнаграждение през второто тримесечие на 2019 г. са получили наетите лица по трудово и служебно правоотношение в секторите „Производство и разпределение на електрическа и топлинна енергия и на газообразни горива” - 2 086 лв., „Селско, горско и рибно стопанство” - 1 255 лв., „Държавно управление” - 1 251 лв., „Образование” - 1 168 лв., „Създаване и разпространение на информация и творчески продукти; далекосъобщения” - 1 129 лева. Най-нископлатени са били наетите лица в икономическите дейности: „Административни и спомагателни дейности” - 723 лв., „Финансови и застрахователни дейности” - 740 лв., „Операции с недвижими имоти ” - 781 лв., „Доставяне на води; канализационни услуги, управление на отпадъци и възстановяване” - 790 лв., „Други дейности” - 792 лева. \r\nЖулиета НИКОЛОВА", "date": "2019.08.20", "title": "Добрич: Увеличение на наетите лица по трудово и служебно правоотношение в областта отчитат статистиците"}
{"url": "http://www.focus-news.net/news/2019/08/20/2691156/razgrad-izvarshva-se-remont-na-patya-mezhdu-oblastniya-grad-i-kubrat.html", "text": "В изпълнение на ангажимент на областния управител Гюнай Хюсмен, поет пред жителите на община Кубрат на срещи с тях, и благодарение на активната дейност на правителството на Бойко Борисов за подобряване на пътната инфраструктура в страната, започна ремонт на пътя Разград – Кубрат. Това съобщиха от пресцентъра на  Областната администрация  в Разград. Участъкът, на който се извършва превантивен ремонт, е с дължина 9 км. Той започва от изхода на село Топчии, преминава през Каменово и стига до гористата местност преди общинския център Кубрат. Стойността на ремонта е 7 371 108 лв. с ДДС. Средствата са от бюджета на Агенция „Пътна инфраструктура“.  \r\nРемонтът се извършва от консорциум „ТРП-Разград 2014“, в който влизат три фирми: „Пътно строителство“-Разград, „Строймонтаж“-Разград и „Инфраексперт“-Варна. Трите фирми са си разпределили участъците от деветкилометровата отсечка и ще работят едновременно по тях. От Областно пътно управление-Разград уточниха, че ремонтът ще се извършва без да се затваря пътят. Възможно е единствено да се наложи да бъде въведен обходен маршрут, когато машините влязат в село Каменово, но това ще бъде обявено допълнително. Ремонтът включва фрезоване на стария асфалт, полагане на нов трошен камък и на 3 пласта асфалт, оформяне на банкети и сервитутни зони. Очаква се дейностите да приключат до края на ноември.", "date": "2019.08.20", "title": "Разград: Извършва се ремонт на пътя между областния град и Кубрат"}
{"url": "http://www.focus-news.net/news/2019/08/20/2691129/tass-turskiyat-nablyudatelen-punkt-v-morik-e-blokiran-ot-siriyskata-armiya.html", "text": "Сирийските войски блокираха всички пътища около наблюдателния пункт на турските войски в град Морик, който се намира на границата на провинциите Идлиб и Хама, предава  TACC , като се позовава на репортаж на телевизия  „Ал Хадас“ . \r\nСпоред разпространената информация въоръжените опозиционни формирования от градовете Кфар Зейт, Ел Латамна, Лахай и Латмин в северната част на провинция Хама по-рано са се оттеглили в Морик. Възможно е някои от бойците, които се сражаваха в град Хан Шейхун на юг от Идлиб, също да са се насочили натам. \r\nВ понеделник турски военен конвой не успя да достигне до Морик заради боевете в района на Хан Шейхун. Според изявление на Министерството на отбраната в Анкара конвоят е атакуван от въздуха от сирийските ВВС. Няма съобщения за загуби от турската страна, но трима цивилни са загинали, а 12 други – ранени.   \r\nПо-рано през деня министърът на външните работи на страната Мевлют Чавушоглу предупреди, че Турция няма да премести деветия наблюдателен пост от Морик на друго място. Според него Анкара е готова да предприеме \"всички необходими мерки, за да гарантира сигурността в района\". Турският министър посъветва Дамаск „да не си играе с огъня“. \r\nПрез 2017 г. бе създадена зоната за деескалация в провинция Идлиб и граничните райони Алепо, Латакия и Хама. На нейната територия вече има 12 наблюдателни пункта на турската армия. \r\n \r\n Тереза Герова", "date": "2019.08.20", "title": "ТАСС: Турският наблюдателен пункт в Морик е блокиран от сирийската армия"}
{"url": "http://www.focus-news.net/news/2019/08/20/2691151/varna-gostuvashtata-izlozhba-muzeyat-neochakvan-otvoren-spodelen-v-park-muzeya-na-boynata-druzhba-vladislav-varnenchik.html", "text": "Гостуващата изложба „Музеят – неочакван, отворен, споделен“, подготвена от екип на Националния военноисторически музей (НВИМ), бе открита официално в Парк-музея на бойната дружба – 1444 „Владислав Варненчик“ във Варна, съобщиха от  парк-музея . „Целта е да се противопоставим на стандартния консервативен подход към музейния разказ“, каза при откриването директорът на Парк-музей „Владислав Варненчик“ Марин Костов, подчертавайки, че в изложбата само 9 експоната запознават публиката с множество любопитни истории. Представена по атрактивен начин чрез различни дигитални технологии, експозицията дава възможност посетителят сам да интерпретира видяното.  \r\n„Това е една изложба, която разкрива трансформацията на съвременния музей, така че да отговори на очакванията на модерния човек“, заяви Славея Сурчева – част от авторския екип на НВИМ. Тя подчерта, че част от експонатите и техните истории са провокация към посетителите и предизвикват всеки един от тях да открои важното за себе си съобразно опита и гледната си точка.  \r\nНа откриването на експозицията присъстваха командирът на Военноморските сили контраадмирал Кирил Михайлов, зам.-кметът на Варна Коста Базитов, представители на Общината и на Областната администрация, Областната дирекция на МВР, военни, директори на културни институции и музеи, гости и приятели.  \r\nИзложбата „Музеят – неочакван, отворен, споделен“ е съвместен проект на Националния военноисторически музей в партньорство с Регионален исторически музей – Велико Търново и Българската национална филмотека и може да бъде разгледана в Парк-музей „Владислав Варненчик“ до 8 септември, а от 19 септември тя ще бъде експонирана в Националния военноисторически музей в София.", "date": "2019.08.20", "title": "Варна: Гостуващата изложба „Музеят – неочакван, отворен, споделен“ в Парк-музея на бойната дружба „Владислав Варненчик“"}
{"url": "http://www.focus-news.net/news/2019/08/20/2691152/the-times-boris-dzhonsan-predupredi-es-otstapete-ili-nyama-shans-za-sdelka.html", "text": "Министър-председателят на Обединеното кралство Борис Джонсън предупреди европейските лидери, че „няма перспектива за сключване на сделка\", освен ако Брюксел не отстъпи в изострящия се спор за Брекзит, съобщава националният ежедневник  The Times , като подчертава, че изявлението на Джонсън е направено в навечерието на срещата му с канцлера на ФРГ Ангела Меркел. \r\nПремиерът на Великобритания беше обвинен в \"игри на политически обвинения\", след като предупреди Брюксел, че механизмът за ирландската граница трябва да бъде премахнат. Той го определи като „антидемократичен\" и увери, че той рискува да подкопае мира в Северна Ирландия. \r\nДоналд Туск, председател на Европейския съвет, обвини  Джонсън, че рискува възстановяването на твърда граница в Северна Ирландия, без при това да предложи реалистична алтернатива на механизма. \r\nГи Верхофстадт, координаторът на Европейския парламент по Брекзит, заяви, че механизмът е жизненоважен. „Това е застрахователна полица, договорена добросъвестно и подкрепена от хората на остров Ирландия. Времето за игри и политически обвинения изтича“. \r\nВ отговор от Даунинг Стрийт подчертаха: „Ясно е, че ако споразумението за оттегляне не бъде отворено повторно и механизмът не бъде премахнат, няма перспектива за сделка. То беше отхвърлено три пъти от депутатите и е просто нежизнеспособно като решение, както става ясно от писмото на премиера [до Туск]. Готови сме да договорим, добросъвестно, алтернатива на механизма с разпоредби, за да се гарантира, че ирландският граничен въпрос се решава там, където трябва: в преговорите за бъдещото споразумение между Обединеното кралство и ЕС“. \r\nВ писмото до Туск, Джонсън подчерта, че механизмът ще застраши споразумението от Разпети петък и ще подкопае суверенитета на Великобритания. Той призова механизмът да бъде заменен с ангажимент за „алтернативни договорености“, включващи използването на технологии, за да се избегне твърда граница между Северна Ирландия и Република. \r\nТуск отхвърли искането в туит, който гласеше: „Механизмът е застраховка за избягване на твърда граница на остров Ирландия, освен ако и докато не бъде намерена алтернатива. Тези, които са против и не предлагат реалистични алтернативи, всъщност подкрепят възстановяването на границата. Дори и да не го признават\". \r\nИзглежда обаче, че Европейската комисия не е съгласна с Туск. На въпрос дали ЕК споделя мнението му, говорител отговори, че това е въпрос на „лична интерпретация\". \r\nВ своето видео Джонсън обвини също Джереми Корбин, лидера на лейбъристите, че иска да спори за Брекзит сгодини\". Освен това той направи преглед на противопоставянето на Лейбъристката партия срещу политиката на правителството за излизане от ЕС на 31 октомври, със или без сделка с Брюксел. \r\nСъщевременно Борис Джонсън призовава Германия и Франция да направят компромиси. Във видеото той заяви: „Готови сме да работим с нашите приятели и партньори, за да постигнем сделка. Но ако искате добра сделка за Обединеното кралство, трябва едновременно да се подготвите да няма такава\". \r\nПисмото от министър-председателя до Туск бе изпратено от Даунинг Стрийт, малко след като  Джонсън проведе едночасов разговор с ирландския премиер Лео Варадкар, който предупреди, че Брюксел няма да отвори отново споразумението за оттегляне от ЕС. \r\nПремиерът ще се срещне в сряда в Берлин с канцлера на ФРГ Ангела Меркел, а в четвъртък - с президента на Франция Макрон в Париж. В събота той ще пътува до Биариц за срещата на върха на световните лидери на страните от Г-7. \r\n \r\n Тереза Герова", "date": "2019.08.20", "title": "The Times: Борис Джонсън предупреди ЕС: „Отстъпете или няма шанс за сделка“"}
{"url": "http://www.focus-news.net/news/2019/08/20/2691153/nimh-ekstremalen-indeks-za-pozharoopasnost-e-v-sila-na-mesta-v-osem-oblasti-na-stranata-za-21-avgust.html", "text": "Екстремален индекс за пожароопасност е в сила на места в осем области на страната. Това сочи справка на сайта на  Националния институт по метеорология и хидрология (НИМХ) .  Индексът обхваща територии от областите Враца, Велико Търново, Ловеч, Добрич, Бургас, Ямбол, Пазарджик и Благоевград. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в почти цялата страна. Този индекс означава, че са възможни много силни пожари с частично или пълно въвличане на дървесните корони.", "date": "2019.08.20", "title": "НИМХ: Екстремален индекс за пожароопасност е в сила на места в осем области на страната за 21 август"}
{"url": "http://www.focus-news.net/news/2019/08/20/2691155/tass-sarbiya-shte-podpishe-sporazumenieto-za-svobodna-targoviya-s-evraziyskiya-sayuz-na-25-oktomvri.html", "text": "Споразумението за свободна търговия между Евразийския икономически съюз (ЕАИС) и Сърбия ще бъде подписано на 25 октомври. Това съобщи във вторник посланикът на Русия в Белград Александър Боцан-Харченко в „Туитър“, предава  ТАСС . \r\n„На 25 октомври се очаква подписването на споразумение за зона на свободна търговия между Сърбия и ЕАИС. За Белград реализацията на документа ознаменува съвършено нов етап на присъствието в пространството на Евразия, излизане на пазар с повече от 182 милиона потребители и общ БВП от повече от 1,9 трилиона долара“, написа дипломатът. \r\nПо-рано министър-председателят на Русия Дмитрий Медведев призова да се ускори подготовката за договора между ЕАИС и Сърбия, както и Сингапур. \r\n \r\nПревод и редакция:", "date": "2019.08.20", "title": "ТАСС: Сърбия ще подпише споразумението за свободна търговия с Евразийския съюз на 25 октомври"}
{"url": "http://www.focus-news.net/news/2019/08/20/2691160/shumen-prihodite-ot-noshtuvki-prez-yuni-v-oblastta-dostigat-319-300-lv.html", "text": "Приходите от нощувки през юни 2019 г. в област Шумен достигат 319 300 лв. Това съобщиха от  Отдел „Статистически изследвания“ - Шумен . Регистрирано е увеличение на приходите от нощувки от български граждани – с 6.0%, и приходите от чужденци – с 34.1%. През юни в областта са функционирали 63 места за настаняване с над 10 легла – хотели, мотели, къмпинги, хижи и други места за краткосрочно настаняване. Във всички места за настаняване са регистрирани 8 353 нощувки, като от тях 6 587 са на български граждани, а 1 766 – на чужденци. В сравнение със същия месец на предходната година общият брой на нощувките се увеличава с 8.9%. В хотелите са реализирани 79.4% от общия брой нощувки на българските граждани и 93.8% от общия брой нощувки на чуждите граждани. Пренощувалите лица в местата за настаняване  са 4 989 души. 83.0% от всички пренощували са български граждани, като по-голямата част от българите са нощували в хотелите, където са реализирали средно 1.5 броя нощувки. Пренощувалите чужди граждани са 849, като 95.3% от тях са нощували в хотелите и са реализирали средно по 2 нощувки.40.6% от чужденците, пренощували в Шуменско, са граждани на страни-членки на Европейския съюз, а 29.9% са от други европейски държави. Най-голям е броят на пренощувалите лица от Израел – 19.4%. Следват Турция, Украйна, Германия и Италия. Общата заетост на леглата в местата за настаняване през юни 2019 г. в област Шумен е 17.2%, като в хотелите тя е 19.8%, а в другите места за настаняване – 10.6%. В сравнение със същия месец на предходната година общата заетост на леглата в областта  се увеличава с 0.7 процентни пункта.", "date": "2019.08.20", "title": "Шумен: Приходите от нощувки през юни в областта достигат 319 300 лв."}
{"url": "http://www.focus-news.net/news/2019/08/20/2691162/varna-praznik-na-sabiraneto-na-plastmasovi-kapachki-za-retsiklirane-se-organizira-v-grada.html", "text": "Трети пореден празник на събирането на пластмасови капачки за рециклиране предстои да се проведе на 28 септември във Варна. Това съобщиха организаторите на инициативата от  сдружението „Аз вярвам и помагам“ . Събитието ще се проведе пред Катедралния храм „Св. Успение Богородично“, от 09.00 до 16.00 часа.  \r\nСъс средства, събрани по време на кампанията през пролетта, от организацията са дарили днес апаратура за Специализираната АГ болница „Проф. Д-р Димитър Стаматов – Варна”. На ръководството на лечебното заведение е предаден ново поколение конфигуриран пациентен монитор, предназначен за операционни зали, реанимации и интензивни отделения подходящ както за новородени, така и за възрастни пациенти. Апаратът е снабден със софтуер, осигуряващ статистически анализ и с вградени специализирани мониторни режими за новородени деца и възрастни пациенти с изчисления на ЕКГ, импедансно дишане, пулсова оксиметрия с анти-интерферентен алгоритъм, неинвазивно кръвно налягане и други. Болницата получава и родилно легло с три мотора за електрическа настройка на функция височина, секция гръб и Тренделенбург, отговарящо на всички съвременни изисквания и категоризации. То ще замени досегашните легла, които са на повече от 20-30 години. Благотворителната инициатива на  \r\nСдружение „Аз вярвам и помагам“ има за цел, чрез предаване на пластмасови капачки, да се събират средства в помощ на родилните отделения и отделенията по неонатология. До момента са предадени официално седем дарения. Общото количество събрани и предадени пластмасови капачки възлиза на над 91 тона, а в организацията участват над половин милион души от цялата област.", "date": "2019.08.20", "title": "Варна: Празник на събирането на пластмасови капачки за рециклиране се организира в града"}
{"url": "http://www.focus-news.net/news/2019/08/20/2691157/sport-chorbadzhiyski-premina-ofitsialno-v-styaua-bukuresht.html", "text": "ЦСКА официално преотстъпи Божидар Чорбаджийски на Стяуа Букурещ. Това обявиха червените на своя сайт, като допълват, че договорът за наем е до Нова година, след което румънците имат опция за закупуване. Чорбаджийски е част от ЦСКА от 9-годишна възраст, а дебют за първия отбор направи на 25 май 2013 година срещу Локомотив (София). Той спечели Купата на България с тима ни през 2016 година. До момента централният защитник изигра близо 150 мача за представителния ни тим, като в голяма част от тях беше капитан на ЦСКА. Бранителят е отбелязал 9 гола с червения екип.", "date": "2019.08.20", "title": "Спорт: \tЧорбаджийски премина официално в Стяуа Букурещ"}
{"url": "http://www.focus-news.net/news/2019/08/20/2691159/darina-boshnakova-su-sava-doproplodni-shumen-za-detsata-e-tsenno-da-obshtuvat-ne-samo-chrez-tantsa-pesenta-instrumenta-no-i-chrez-tova-koeto-izgrazhdame-u-tyah-v-protsesa-na-obuchenieto.html", "text": "За нашите деца е ценно да общуват не само чрез танца, песента, инструмента, но и чрез това, което изграждаме у тях в процеса на обучението и възпитанието. Това каза пред  Радио „Фокус“-Шумен  Дарина Бошнакова, преподавател по народно пеене в СУ „Сава Допроплодни“, по повод участието на изпълнители от Вокално-инструменталния ансамбъл към училището в Международния фолклорен фестивал „Голямото хоро”, провел се от 12 до 19 август в Кълъраш, Румъния. „Нашите деца са професионално подготвени, артистични са. Всички изпълнители, които участваха в „Голямото хоро“ са носители на регионални, национални и международни награди и признания от конкурси. Това са деца, които имат поглед към конкуренцията и в същото време са много отговорни към своите изпълнения“, отбеляза Дарина Бошнакова.  \r\nТя посочи, че шуменското участие е предизвикало силен интерес. Представен е песенен репертоар от различни фолклорни области в едногласова партитура и в многогласие. „Показахме различна звучност - шопска, пиринска, добруджанска тропанка, дайчово хоро, изпъления на гайда и т. н. Чужденците останаха очаровани от таланта на децата, от силата на гласовете, от красотата на българската народна песен. Любопитство имаше и към народните ни носии, към шевиците и бродериите. Ние от своя страна имахме възможност на една сцена да се докоснем до различни култури“, каза Дарина Бошнакова. \r\nИвелина ИВАНОВА", "date": "2019.08.20", "title": "Дарина Бошнакова, СУ „Сава Допроплодни“-Шумен: За децата е ценно да общуват не само чрез танца, песента, инструмента, но и чрез това, което изграждаме у тях в процеса на обучението"}
{"url": "http://www.focus-news.net/news/2019/08/20/2691165/inzh-stanimir-georgiev-balgarsko-dvizhenie-sin-flag-14-plazha-i-1-yahteno-pristanishte-sa-otlicheni-sas-sin-flag-prez-tazi-godina.html", "text": "14 плажа и 1 яхтено пристанище са отличени със „Син флаг“ през тази година. Това каза за  Радио „Фокус“ – Бургас  инж. Станимир Георгиев, председател на Българско движение „Син флаг“. По думите му яхтено пристанище „Марина Диневи“ в Свети Влас е носител на наградата за осма поредна година. „Плажовете са „Оазис“ в община Царево, „Дюни“ и „Харманите - Созопол” в община Созопол, „Поморие – Изток“, „Несебър – Юг“, „Слънчев бряг – Юг“, „Слънчев бряг – Централен“, „Слънчев бряг – Север“, „Свети Влас – нов плаж“, „Елените“, „Слънчев ден“, „Златни пясъци“, „Албена“ и най-северният – „Бялата лагуна“, уточни инж. Георгиев.  \r\nТой припомни, че „Син флаг“ е международна програма, собственост на фондацията за екологично образование, която сертифицира плажове, яхтени пристанища, а през последните две години – и плавателни съдове, които упражняват туристическа дейност. „Програмата проверява изпълнението на критериите, които налага на тези обекти – за това дали те се спазват, както и следи за екологосъобразното им управление – на плажовете, яхтените пристанища и плавателните съдове. Критериите са групирани в четири категории, като основният е качеството на водата. То се проверява ежемесечно, а резултатите се публикуват на всеки плаж, за да имат възможност посетителите да са запознати с тях, както и да са спокойни за своето здраве“, посочи също инж. Станимир Георгиев.  \r\nПо думите му други критерии за придобиване на „Син флаг“ са свързани с управлението на плажа и услугите, които се предлагат на него. „Задължително условие е осигуряването на сигурността, безопасността, медицинско обслужване, спасителна дейност и други“, каза още инж. Георгиев. \r\nМария ПОПЧЕВА", "date": "2019.08.20", "title": "Инж. Станимир Георгиев, Българско движение „Син флаг“: 14 плажа и 1 яхтено пристанище са отличени със „Син флаг“ през тази година"}
{"url": "http://www.focus-news.net/news/2019/08/20/2691164/vzglyad-rusiya-dava-na-balgarskata-ikonomika-shans-za-otselyavane.html", "text": "„Росатом“ е готов за втори път да се заеме със строителството на атомна електроцентрала в България. Под натиска на САЩ София вече на два пъти сложи кръст на руски проекти – това са, газопроводът „Южен поток“ и АЕЦ „Белене“. Няма ли българите да променят желанието си да построят електроцентралата и този път и струва ли си Русия отново да се свързва с толкова ненанедежден партньор“, пише авторитетното руско издание  „Взгляд“  в материал, представен без редакторска намеса. \r\n„Росатом“ е подал заявка за участие в търга за строителството на АЕЦ „Белене“ в България, се казва в съобщение на държавната компания. Националната електрическа компания на България (НЕК) я е приела. \r\nПет компании вече изразиха желанието си да участват в конкурса, а шестата е на път. Освен руската компания това са Корейската корпорация за атомна енергетика, френско-германската компания Framatome, както и американската компания General Electric. Заявление се очаква и от Китайската национална атомна корпорация (CNNC). \r\nПървоначално именно Росатом през 2006 г. спечели търга за изграждането на два енергоблока в АЕЦ „Белене“. Три години по-късно обаче София едностранно спря проекта и през 2012 г. България напълно го изостави. Дори се проведе референдум, на който населението се изказа срещу новата атомна централа. Основната причина обаче, разбира се, е политическа - прозападното правителство на България, начело с Бойко Борисов, действаше откровено срещу Русия. \r\n„Росатом“, разбира се, обжалва в арбитража на Международната търговска камара в Женева с искане за компенсация на загубите от 1 милиард евро. Всъщност, по времето, когато София реши да спре проекта, руските предприятия вече бяха произвели първия комплект оборудване за българската атомна електроцентрала. Русия спечели, разбира се, в съда, въпреки че трябваше да работи усилено, така че България все пак плати малко повече от 600 милиона долара за АЕЦ „Белене“. Русия, от своя страна, достави произведеното оборудване. \r\nМиналата година България реши да възобнови проекта за изграждане на АЕЦ \"Белене\". Причините всъщност са прости и банални. Явно българите разбраха, че просто не биха могли да оцелеят без евтина електроенергия. \r\n„През 2013 г. се проведе референдум, на който мнозинството се противопостави на изграждането на АЕЦ. През това време в България имаше галопиращо увеличение на цените на електроенергията“, каза Алексей Анпилогов, ръководител на фонда за исторически изследвания „Основание“ Алексей Анпилогов, който е и експерт по атомна енергетика. \r\nТой обяснява увеличението на тарифите с факта, че България всъщност е влязла в единния енергиен пазар на ЕС, където процъфтяват либерализмът и отказът на държавата да регулира цените. „В резултат на това повишаването на тарифите се маскира сблагородни предлози, но икономическият фон е прост: за българските електроенергийни компании стана по-изгодно да продават електроенергия на по-богати пазари в ЕС, където плащат повече за киловатчас. Либералните правила за продажба на електроенергия в ЕС само допринасят за това. В резултат на това цените на вътрешния пазар също се покачват“, обяснява събеседникът. \r\nС излизането от строя на старата АЕЦ ситуацията в страната ще се усложни още повече. През 2002 година бяха затворени първите два енергоблока, през 2006-а – още два и останаха 5-и и 6-и блокове, които също трябва да бъдат затворени след 15 години. \r\n„ако сега не бъде решен въпросът със строителството на нова атомна електроцентрала, увеличението на цените на тока, което вече изплаши българите, ще стане още по-сериозно“, казва Анпилогов. \r\nБългарската икономика е свикнала да живее с ниска цена на електроенергията; тя няма други конкурентни предимства на европейския пазар. Тя не произвежда такива високотехнологични продукти като във Франция или Германия. Следователно поддържането на ниска цена на електроенергията е въпрос на оцеляване за българската икономика. На ниво обществено мнение вече има промяна в приемането на ядрената енергия като важен компонент за сигурността на България“, обяснява събеседникът на изданието. \r\nНа фона на увеличението на цената на квотите за емисии на CO2, дори Полша внезапно се събуди и си спомни за съветския проект за АЕЦ. Тъй като в страна, в която въглищата представляват 80% от енергийния баланс, трябва да плаща много пари под формата на такси за околната среда. \r\n„Мисля, че българите вече и така си гризат ноктите по повод строителството на газопровода „Южен поток“, който можеше да даде конкурентно предимство на националната икономика. Българите можеха да бъдат първи на тръбата, но сега там е Турция. Българите ще трябва да получават руски газ през трети страни, което не може да им харесва“, счита Анпилогов. \r\nНо възобновяването на сътрудничеството в АЕЦ „Белене“ е от полза както за Росатом, така и за самата България. Рисковете, че проектът ще се провали втори път, вече са много по-малко. Освен това, въпреки че първата палачинка се оказа на бучка, не можем да не признаем, че „Росатом“ едва ли е обиден - въпреки това щетите бяха компенсирани от съда. Формално конфликтът беше уреден и изчерпан. \r\nНо главното е това, че колкото и желаещи да има да участват в ръга, стартовите позиции на „Росатом“ при всички случаи са много по-добри. Ще бъде грях „Росатом“ да се откаже, предвид това, че неговите шансове от икономическа и техническа гледни точки са по-добри, отколкото на конкурентите. Отделен въпрос е как в крайна сметка ще завърши търга – това е трудно да се предвиди“, посочва Анпилогов, намеквайки за политическите препятствия. \r\n„Първо, само „Росатом“ в момента има референтен реактор от поколение 3+ - ВВЕР-1200. При американската Westinghouse възникнаха големи проблеми в китайските АЕЦ, където помпите на новите реактори AP-1000 излетяха. Така че се оказа, че американците нямат референтен реактор от поколение 3+“, продължава експертът. \r\nТехнологията на реактора AP-1000 на Westinghouse се оказа твърде сурова, което стана ясно, след като компанията построи четири блока с тези реактори в Китай. След само шест месеца търговска експлоатация на един от блоковете се развали. Компанията трябваше да потвърди и най-лошите подозрения - основните циркулационни помпи на станцията се счупиха. Това доведе до липсата на поръчки и загуби за Westinghouse, което принуди основния собственик - японската корпорация Toshiba - да обяви фалит на компанията през 2017 година. Тогава по някакво чудо успяват да я продадат на инвестиционната компания Brookfield Business Partners, която управлява активите на главно американски компании. \r\nWestinghouse е добре известна в Украйна. ова е компанията, която експериментира от десетилетия в украинските атомни централи, където са разположени съветските реактори. Разбира се, тези реактори са направени за руско атомно гориво, но американците постепенно ги превеждат на тяхното собствено гориво. През тази година Украйна купува от американски компании гориво вече за сума с 2,5 пъти по-голояма, отколкото от руската дъщерна компания на „Росатом“ – ТВЕЛ. \r\nАнпилогов посочва наличието на ядрен реактор от поколение 3+ във френската Framatome (бившата Areva). Френският реактор EPR-1600 обаче се оказа сложен, лошо проектиран и скъп, което бе показано от изграждането на третия блок на финландската АЕЦ „Олкилуото“ с този реактор. Изграждането му продължи 13 години, първоначалната цена на проекта се утрои - от 3,2 до 9 милиарда евро. В резултат на това прогнозната цена на киловат инсталиран капацитет нарасна от 2 200 до 6 000 долара за киловат. Всичко това наведнъж доведе до съдебни спорове с клиента - финландската компания Fortum, както и до фалита на Areva. \r\n„Да видим какво могат да предложат французите. Досега строежите на тези реактори при тях довеждаха до дълги забавяния на строителството в комбинация с увеличение на бюджета на проекта. Всички тези фактори, струва ми се, ще бъдат отчетени в търга, обявен от България“, казва Анпилогов. \r\nПрез 2000-те Росатом предлага на България да достави ядрен реактор ВВЕР-1000, но сега става въпрос за реактор ВВЕР-1200 от поколение 3+, който до голяма степен наследява опита на ВВЕР-1000. Това предполага още едно предимство на руската компания в този търг. „Поставянето на реактор ВВЕР-1200 върху съществуващия проект за АЕЦ„ Белене“ заедно с разбирането на това, което е проектирано миналия път, е много по-лесно от инсталирането на френски EPR, американски AP-1000 или друг реактор. Те имат съвсем различно разположение на парогенераторите и още много различни моменти“, обяснява атомният експерт.  \r\nВсеки друг екип, извън „Росатом“, който спечели търга за АЕЦ „Белене“ ще се сблъска с големи трудности. С такива трудности се сблъска „Росатом“ на АЕЦ „Бушер“, която дострояваха след немците, изоставили я преди повече от 30 години., „Първото, което трябваше деа направим тогава – е да пуснем там бригада с чукове, които започнаха да свалят бетона. Нещо подобно ще бъдат приунудени да направят и в „Белене“, ако се наложи да се слага друго атомно и турбинно оборудване“, посочва Анпилогов. Това, което „Росатом“ направи в Иран – разбира се, е уникална работа, която само потвърждава световния авторитет на руската корпорация. \r\nАко България не избере „Росатом“, то всички тези проблеми ще се слеят в едно – допълнително време и разходи за АЕЦ. \r\n„Като се има предвид количеството работа, което Росатом извърши миналия път, ще бъде трудно да се инсталира друго енергийно оборудване. По политически причини можете да изградите всичко, но икономиката ще работи срещу корейци, французи, американци, срещу всеки, който се съгласи да участва в търга, с изключение на „Росатом“, уверен е експертът. \r\nВ същото време България постави доста строги условия за спечелване на търга. Основното изискване е изграждането на пазарни условия без държавни гаранции и без гаранции за придобиване на електроенергия, произведена от АЕЦ. Цената на строителството не трябва да надвишава 10 милиарда евро, а периодът на въвеждане в експлоатация е 10 години. София обаче ще даде предпочитание на по-икономичните оферти. В идеалния случай българите искат да построят атомна електроцентрала за осем години и за 9 милиарда евро. \r\nВ тази ситуация шансовете на „Росатом“ да спечели конкурса са по-големи, отколкото на неговите конкуренти. Само китайците могат да се състезават за победа в търга. „Китайците са добри. Те взеха проектите на френски реактори от второ поколение и ги приведоха на ниво поколение 3 и 3+. Китай работи усилено с ускорени темпове. В проекта „Белене“ китайците са почти наравно с Росатом, но все пак ще загубят, защото централата първоначално е била проектирана от руски специалисти“, смята събеседникът на „Взгляд“. \r\n„Заявката на „Росатом“ е по-привлекателна и разумна. Тя е в интерес на българската страна, ако не се намесва политиката“, обяснява Анпилогов. Да се говори за несигурността на руския реакатор, с което се заиграха предния път, няма никакви основания. „Росатом“ предлага за изграждане един от най-надеждните атомни реактори. А всички тези технически и финансови неуредици, които преследват конкурентите му, определено ще играят в полза на проекта на руската корпорация. \r\n„Опасенията от екологичен план са абсолютно безпочвени. Реакторите на „Росатом“ са преминали най-строгите експертизи на МААЕ и са признати от нея за поколение 3+, в което има пасивно охлаждане, капан за стопилката  и куп допълнителни датчици. Такъв реактор спасява от авария, подобна на тази, която се случи във Фукушима. Когато системата за охлаждане е напълно изключена, самият реактор изстива, тоест настъпва планово изключване. ВВЕР-1200 е направен след Чернобил и след Фукушима и взима предвид всички опасности. България има възможност да премине към този модерен реактор - така да се каже, Ферарито в света на мирния атом“, обяснява експертът. \r\n \r\nПревод и редакция:", "date": "2019.08.20", "title": "„Взгляд“: Русия дава на българската икономика шанс за оцеляване"}
{"url": "http://www.focus-news.net/news/2019/08/20/2691166/afp-tramp-podkrepya-vrashtaneto-na-rusiya-v-g-8.html", "text": "Президентът на САЩ Доналд Тръмп във вторник изрази подкрепа за връщането на Русия в Г-8, като заяви, че ще е „много по-добре“ Москва да бъде в клуба на световните сили, предава  AFP . \r\n„Със сигурност мога да го подкрепя“,  заяви американският лидер пред репортерите, само няколко дни преди срещата на върха на Г-7, без Русия, в Биариц, Франция. \r\n„Много по-добре е да имаме Русия вътре“, подчерта той. \r\n \r\nПревод и редакция:", "date": "2019.08.20", "title": "AFP: Тръмп подкрепя връщането на Русия в Г-8"}
{"url": "http://www.focus-news.net/news/2019/08/20/2691158/pazardzhik-nad-7-500-zayavleniya-za-tseleva-pomosht-za-otoplenie-sa-prieti-v-oblastta.html", "text": "В дирекциите за „Социално подпомагане“ на територията на област Пазарджик от 01 юли 2019г. до настоящия момент са приети над 7 500 заявления за целева помощ за отопление, съобщиха за  Радио „Фокус“ – Пазарджик  от Регионална дирекция „Социално подпомагане“. Подадените заявления-декларации за отпускане на целева помощ за отопление от началото на кампанията до сега са 7 703. Разрешено е подпомагане на 4 109 лица и семейства. Издадените заповеди за отказ са 495. Най-голям брой приети заявления–декларации са в дирекциите „Социално подпомагане“ – Велинград – 2 449, Септември – 1429 и Пазарджик – 1418. От РДСП напомнят, че заявленията се подават в дирекциите „Социално подпомагане“ по настоящ адрес на лицата и семействата, като при попълването им задължително се заявява видът на ползваното отопление. Крайният срок за подаване на заявленията е 31 октомври 2019 г. Целевата помощ се отпуска за период от пет месеца – 1 ноември 2019 г. до  31 март 2020 г. Месечният размер на помощта е 93,18 лева, което е с 24,5% повече в сравнение с миналия отоплителен сезон. Общата стойност на помощта, която се изплаща от Агенция за социално подпомагане за периода 1 ноември – 31 март е 465,90 лв. Разширява се и обхватът на подпомаганите лица и семейства, чрез увеличаване на индивидуалните коефициенти за достъп до целевата помощ. Най-голямо е увеличението за рисковите групи – възрастните хора и особено онези от тях, които живеят сами, хората с увреждания и родителите, отглеждащи сами децата си, включени в образователния процес. Във връзка с администрирането на дейността по отпускане и изплащане на целевата помощ за отоплителен сезон 2019/2020г. при изготвянето на ведомостите за изплащане на помощите за месец юли 2019 г. е начислена и изплатена цялата дължина сума, т.е. на 3 770 лица и семейства по заявения от тях начин е изплатена сума в общ размер на 1 757 840.70 лв. За същия период през 2018 г. са приети 6 292 заявления-декларации от лица и семейства за подпомагане с целева помощ за отопление.", "date": "2019.08.20", "title": "Пазарджик: Над 7 500 заявления за целева помощ за отопление са приети в областта"}
{"url": "http://www.focus-news.net/news/2019/08/20/2691163/gabrovo-otkrivaneto-na-izlozhbata-stroitelite-na-pametnika-na-svobodata-postavya-nachaloto-na-chestvaniyata-posveteni-na-shipchenskata-epopeya.html", "text": "Откриването на изложбата „Строителите на Паметника на свободата“ поставя началото на честванията, посветени на Шипченската епопея. Това съобщиха за  Радио „Фокус“ – Велико Търново  от Областна администрация – Габрово. Официалното представяне на експозицията ще се проведе 17.30 часа на 21 август в Художествена галерия „Христо Цокев“ в Габрово, където изложбата ще остане до 5 септември. Събитието е избрано неслучайно, тъй като през настоящата година се навършват 85 години от откриването на монумента и 142 години от епичните боеве на връх Шипка. \r\nФотодокументалната изложба е съставена от 22 табла със снимки и факсимилета на документи и кореспонденция, които разказват историята на строежа на паметника, както и за трудностите, които инженери и строители са преодолявали. Други седем табла са посветени на архитектите Атанас Донков, Генчо Скордев и Иван Данчов, на скулпторите Александър Андреев и Кирил Шиваров, на майсторите Пеньо Атанасов-Бомбето и Илия Мъглов, дали най-важния принос за строителството. Експозицията представя и оригинални скици и чертежи, инструментите на майстор Пеньо Бомбето, юбилейни монети и пощенски картички. \r\nИнициативата е на Националния парк-музей „Шипка-Бузлуджа“, символичен домакин е Художествена галерия „Христо Цокев“ в Габрово, а съдействие за осъществяването на събитието оказва Областната администрация. \r\nЛуиза ТРАНЧЕВА", "date": "2019.08.20", "title": "Габрово: Откриването на изложбата „Строителите на Паметника на свободата“ поставя началото на честванията, посветени на Шипченската епопея"}
{"url": "http://www.focus-news.net/news/2019/08/20/2691169/afp-dzhuzepe-konte-shte-oglavi-vremennoto-pravitelstvo-na-italiya.html", "text": "Министър-председателят на Италия Джузепе Конте подаде оставката си, но държавният глава на страната Серджо Матарела го помоли да остане начело на кабинета в Рим в очакване на консултации, предава  AFP . \r\nПо-рано Конте обяви, че ще подаде оставка като премиер, след като в реч пред Сената той обвини министъра на вътрешните работи Матео Салвини за „безотговорен\" опит да свали правителството. \r\n \r\n Тереза Герова", "date": "2019.08.20", "title": "AFP: Джузепе Конте ще оглави временното правителство на Италия"}
{"url": "http://www.focus-news.net/news/2019/08/20/2691171/sport-izigraha-se-parvite-poluvremena-na-trite-macha-ot-pleyofite-na-shl.html", "text": "Приключиха първите полувремена от първите три плейофа за влизане в груповата фаза на Шампионската лига. Резултатите преди почивката са: \r\n \r\nКлуж - Славия Прага 0:1; \r\nЛАСК Линц – Брюж 0:1; \r\nАПОЕЛ Никозия – Аякс 0:0.", "date": "2019.08.20", "title": "Спорт: Изиграха се първите полувремена на трите мача от плейофите на ШЛ"}
{"url": "http://www.focus-news.net/news/2019/08/20/2691168/rossiyskaya-gazeta-tramp-shte-naznachi-zamestnik-na-pompeo-za-poslanik-na-sasht-v-rusiya.html", "text": "Държавният глава на САЩ Доналд Тръмп планира да назначи Джон Съливан, първи заместник на държавния секретар Майк Помпео, за нов посланик на страната в Москва, съобщава вестник  „Российская газета“ , като се позовава на американски медии, цитирали източник от администрацията във Вашингтон. \r\nВ съответствие с установената процедура, за да заеме тази позиция, Съливан ще трябва да получи одобрение от американските законодатели. В същото време в родината на Съливан са убедени, че той няма много „опит в дипломатическото взаимодействие с Москва“. В миналото обаче той е участвал в руско-американски консултации за стратегическа стабилност. \r\nНастоящият американски посланик в Москва Джон Хънтсман депозира оставка с писмо до Тръмп от началото на август. Предполага се, че той ще напусне поста си на 3 октомври. Хънтсман ръководи дипломатическата мисия на САЩ в Русия от октомври 2017 г. \r\n  \r\n Тереза Герова", "date": "2019.08.20", "title": "„Российская газета“: Тръмп ще назначи заместник на Помпео за посланик на САЩ в Русия"}
{"url": "http://www.focus-news.net/news/2019/08/20/2691170/tass-politicheskite-konsultatsii-v-rim-zapochvat-v-sryada.html", "text": "Политическите консултации за преодоляване на политическата криза в Италия ще започнат в 16:00 часа местно време в сряда (17:00 часа българско време), предава  TACC . \r\nПо-рано през деня министър-председателят на Италия Джузепе Конте подаде оставката си, но държавният глава на страната Серджо Матарела го помоли да остане начело на кабинета в Рим в очакване на започването на консултациите.  \r\nКонте обяви, че ще подаде оставка като премиер в реч пред Сената, като обвини министъра на вътрешните работи Матео Салвини за „безотговорен\" опит да свали правителството. \r\n \r\n Тереза Герова", "date": "2019.08.20", "title": "ТАСС: Политическите консултации в Рим започват в сряда"}
{"url": "http://www.focus-news.net/news/2019/08/20/2691173/nova-makedoniya-srabskata-opozitsionna-narodna-partiya-shte-boykotira-predstoyashtite-parlamentarni-i-mestni-izbori.html", "text": "Сръбската опозиционна Народна партия ще бойкотира предстоящите парламентарни и местни избори в страната, предава скопската телевизия  „НОВА“. \r\nРешението бе взето единодушно. Ръководството на партията, председателствано от Вук Йеремич, обясни, че то е мотивирано от дълбокото убеждение, че правителството в Белград няма да позволи честни избори. Според някои сръбски медии се очаква скоро други членове на „Алианс за Сърбия“ да се присъединят към бойкота.  \r\nПовече информация за по-нататъшните стъпки на опозицията ще има след 23 август, когато се очаква всички партии, които подписаха Общите условия за свободни и честни избори от 14 декември миналата година. Тогава представители на опозиционни съюзи, партии и движения, отбелязаха, че въпреки различията си, са единни в мнението си, че ще се борят за честни избори по синхронизиран начин. \r\n \r\n Тереза Герова", "date": "2019.08.20", "title": "„НОВА“ (Македония): Сръбската опозиционна Народна партия ще бойкотира предстоящите парламентарни и местни избори"}
{"url": "http://www.focus-news.net/news/2019/08/20/2691161/boris-dzhonsan-indiya-i-pakistan-tryabva-sami-da-razreshat-vaprosa-za-kashmir.html", "text": "Индия и Пакистан трябва да разрешат въпроса за Кашмир помежду си, каза британският премиер Борис Джонсън на индийския си колега Нарендра Моди в хода на телефонен разговор във вторник, предава  AFP . \r\nДжонсън „е дал ясно да се разбере, че Обединеното кралство гледа на въпроса за Кашмир като на такъв, който Индия и Пакистан трябва да разрешат двустранно. Той подчерта важността на това, проблемите да бъдат разрешени чрез диалог“, заяви говорител на Даунинг стрийт. \r\n \r\nПревод и редакция:", "date": "2019.08.20", "title": "Борис Джонсън: Индия и Пакистан трябва сами да разрешат въпроса за Кашмир"}
{"url": "http://www.focus-news.net/news/2019/08/20/2691175/tass-sasht-sa-gotovi-da-obsadyat-variant-za-zasilvane-na-voennoto-si-prisastvie-v-rumaniya.html", "text": "САЩ са готови да обсъдят с Румъния възможността за засилване на американското военно присъствие на нейна територия. Това беше обявено след среща между държавния глава на САЩ Доналд Тръмп и румънския президент Клаус Йоханис, предава  TACC . \r\n„Това е една от темите, за които ще говорим днес\", подчерта американският лидер, отговаряйки на въпроса дали Вашингтон е готов да разгледа възможността за засилване на военното присъствие на САЩ в Румъния. „Вярвам, че ще повдигнем този въпрос“, цитира агенцията думите на Тръмп към Йоханис, който е на посещение във Вашингтон. Други коментари по темата не бяха направени от двамата лидери. \r\nВ Румъния е разположен комплексът Aegis Ashore на американската система за противоракетна отбрана. Освен това в близкото минало властите в Букурещ се застъпваха за създаването на постоянна военна база на САЩ в страната,  припомня агенцията. \r\n \r\n Тереза Герова", "date": "2019.08.20", "title": "ТАСС: САЩ са готови да обсъдят вариант за засилване на военното си присъствие в Румъния"}
{"url": "http://www.focus-news.net/news/2019/08/20/2691174/afp-tramp-predlaga-da-posrednichi-v-eksplozivnata-situatsiya-v-kashmir.html", "text": "Държавният глава на САЩ Доналд Тръмп предложи да посредничи в „експлозивната\" ситуация в Кашмир – ябълката на раздора между въоръжените с ядрен арсенал Индия и Пакистан, предава  AFP . \r\nТръмп заяви, че ще повдигне въпроса пред индийския премиер Нарендра Моди, който САЩ призоваха да действа, за да облекчи напрежението в контролирания от Индия Кашмир. \r\n„Кашмир е много сложно място. Имате индуси, имате мюсюлмани и не бих казал, че се разбират толкова добре\", заяви Тръмп пред репортери. „Ще направя най-доброто, което мога, за да посреднича\", допълни американският президент. \r\n \r\n Тереза Герова", "date": "2019.08.20", "title": "AFP: Тръмп предлага да посредничи в „експлозивната\" ситуация в Кашмир"}
{"url": "http://www.focus-news.net/news/2019/08/20/2691172/kathimerini-kipar-privetstva-amerikanskata-podkrepa-za-turskite-sondazhi.html", "text": "Говорителят на правителството на Република Кипър Продромос Продрому приветства изявлението на Държавния департамент на САЩ за прекратяване на дейностите на турсия сондажен кораб „Явуз“ край североизточното крайбрежие на разделения остров и извеждането му от териториалните води на републиката, съобщава електронното издание на атинския ежедневник  Kathimerini . \r\nПродрому подчерта, че коментарите от Държавния департамент на САЩ са демонстрация на подкрепа за позицията на Кипър по въпроса и изрази надежда, че посланието на Вашингтон ще бъде взето под внимание в Анкара. \r\nПо-рано представител на Държавния департамент на САЩ заяви, че „само Република Кипър, действайки чрез своето правителство, може да даде съгласие за дейности като сондиране в нейните териториални води“. \r\n„САЩ са загрижени за дейностите на „Явуз“, който работи в териториалните води на Република Кипър“, добави говорителят. \r\nПродрому заяви, че позицията на представителя на външнополитическото ведомство в САЩ, съгласно която действията на Турция трябва да се основават на законност и сътрудничество, е идентична с тази на Кипър. \r\n \r\n Тереза Герова", "date": "2019.08.20", "title": "Kathimerini: Кипър приветства американската подкрепа за турските сондажи"}
