{"url": "http://www.focus-news.net/news/2019/03/06/2631533/yeni-safak-irakskata-hizbula-razkritikuva-vklyuchvaneto-y-v-teroristichniya-spisak-na-sasht.html", "text": "Иракското движение „Хизбула ан-Нуджаба“, проиранска военна групировка, осъди добавянето на името й към списъка на „терористични групи“ във Вашингтон, описвайки този ход като „психологическа война“, предава турският в.  Yeni Safak . \r\nПо-рано тази седмица САЩ обявиха, че са добавили групировката - заедно с лидера Акрам ал-Кааби - в списъка си на групировки, обвинени в извършването на терористични актове. \r\nГоворителят на групировката Хашим ал-Мусауи отговори на този ход в изявление, в което се казва: „САЩ няма право да ни обвиняват в тероризъм“. \r\n„Хизбула ан-Нуджаба“ е част от Асаиб Ахл ал-Хак, военизирана фракция на иракската групировка „Хашд аш-Шааби“. \r\nСъздадена през 2014 г. за борба с „Ислямска държава“, „Хашд аш-Шааби“, беше официално включена в иракската армия през 2017 г. \r\nСпоред съобщенията „Хизбула ан-Нуджаба“ е активна и в Ирак, и в Сирия. Според съобщения в пресата, това е помогнало на Иран да създаде маршрут за доставки до Дамаск през Ирак. \r\nРъководителите на групировката открито декларират подкрепата си за правителството в Техеран. Превод и редакция : Калоян Пенков", "date": "2019.03.06", "title": "Yeni Safak: Иракската „Хизбула“ разкритикува включването й в „терористичния“ списък на САЩ"}
{"url": "http://www.focus-news.net/news/2019/03/06/2631499/daniel-panov-kmet-veliko-tarnovo-veche-ne-e-gradat-na-500-te-leva.html", "text": "Старата българска столица вече не е градът на 500-те лева, както беше известен до преди няколко години. Мога да твърдя, че заплатите в региона са се увеличили значително, особено от както тук отвориха врати няколко големи хипермаркета. Те осигуряват възнаграждения между 1000 и 1500 лв. на своя персонал. Това заяви по време на среща на Предприемачи ГЕРБ кметът на Велико Търново Даниел Панов, предаде репортер на  Радио „Фокус“ – Велико Търново.  Той уточни, че не само благоприятното географско разположение на старопрестолния град е важно за развитието му. Положително влияние в тази насока оказват и добрите връзки между местната власт и бизнеса. „Искам да благодаря на търновския бизнес за подкрепата, която ни дават, както при организирането на различните празници и събития, така и за спортните прояви в града и най-вече за спортните клубове“, каза още кметът Панов. Той припомни и, че средствата, които бяха отделени от правителството – над 1,3 млрд. лв. ще бъдат инвестирани в строителството на АМ „Хемус“ до 2023 година. Освен това подчерта и, че най-близкото разстояние между града и отсечката ще е около 8 км – при село Момин сбор. Другият важен инфраструктурен проект, който по думите му ще спомогне за развитието на града ще е изграждането на пътят Русе – Велико Търново. „Тази тангента е част от 9 Европейски коридор – Хелзинки – Истанбул. Тя продължава до Свиленград. Знаете и, че част от пътя между село Донино и края на Габрово също се изгражда. Скоро ще имаме разговори и с премиера за това отсечката от Дебелец до Донино, през Дряново, също да бъде проектирана и след започването на Русе – Търново, за нея също да се търси финансиране. Тези два проекта правят не само Велико Търново важен град за икономически растеж, но и всички други общини в областта“, посочи още градоначалникът. Като стратегически проект той добави и развитието на летището в Горна Оряховица, което от около година и половина има нов концесионер. Освен това посочи и, че реализацията на всички тези неща нямаше как да се случи без подкрепата на бизнеса, тъй като те са дали голяма част от идеите. \r\nЛуиза ТРАНЧЕВА", "date": "2019.03.06", "title": "Даниел Панов, кмет: Велико Търново вече не е градът на 500-те лева"}
{"url": "http://www.focus-news.net/news/2019/03/06/2631500/tsentar-severna-makedoniya-proekt-za-ukrepvane-na-inovativniya-turizam.html", "text": "На 04-05 март 2019 г. в хотел Скардус - Попова Шапка, Тетово \"СТЕП - Проект за укрепване на иновативния туризъм\" проведе двудневен семинар за създаване на съвместни пакети от туристически пакети от регионите Полог и Елбасан, предава северномакедонското електронно издание „Център“. В семинара присъстваха над 50 организации, занимаващи се с туризъм и други туристически обекти в района на Полог и Елбасан и практически работиха по създаването на тези туристически пакети, които по-късно ще бъдат представени на цифровата платформа Itopa. \r\nЧетири отделни групи с тема – приключения, еко/селски, история/култура и гастрономия са съставили основите на няколкодневните съвместни пакети от двете страни на границата, които ще послужат като основа за други подпакети, които могат да бъдат използвани от туристически агенции или други профилирани субекти за предоставяне на такива пакети.  \r\nВ противен случай проектът се изпълнява от Фондация \"Метаморфоза\" със своите партньори, Центъра за развитие на района за планиране на Полог и Съвета на окръг Елбасан и се финансира от Европейския съюз.", "date": "2019.03.06", "title": "„Център“ (Северна Македония): Проект за укрепване на иновативния туризъм"}
{"url": "http://www.focus-news.net/news/2019/03/06/2631501/kyustendil-galeriyata-v-grada-podgotvya-traditsionnata-izlozhba-kyustendilska-prolet.html", "text": "Галерията в Кюстендил подготвя традиционната изложба „Кюстендилска пролет”. Това съобщиха за  Радио „Фокус” – Кюстендил  от Художествена галерия „Владимир Димитров – Майстора” – Кюстендил. Приемът на творби на художници, с които те могат да участват в традиционната изложба, приключи. В рамките на пет дни са приемани до три творби – живопис, графика, скулптура, приложно изкуство, създадени в периода 2015 – 2019 година. Приетите и селектирани творби ще бъдат представени на 14 март от 17.30 часа, когато ще бъде открита изложбата „Кюстендилска пролет”. \r\nВенцеслав ИЛЧЕВ", "date": "2019.03.06", "title": "Кюстендил: Галерията в града подготвя традиционната изложба „Кюстендилска пролет”"}
{"url": "http://www.focus-news.net/news/2019/03/06/2631502/shumen-odobriha-zakrivaneto-na-pet-marshrutni-razpisaniya-v-obshtina-kubrat.html", "text": "На заседание на Областната комисия по транспорт бе гласувано предложение за закриване на 5 маршрутни разписания в община Кубрат. Това съобщиха от  Областна администрация - Разград . От Община Кубрат предлагат закриване на маршрутните разписания  Кубрат - Исперих – 1 брой, Кубрат - Завет – 2 броя, Кубрат - Сушево – 2 броя. Причината е драстично намаляване на пътникопотока. По време на заседанието заместник - кметът Орхан Мехмед е уверил, че по обсъжданите маршрути има близки във времето автобусни линии. Има и преминаващи автобуси през всички населени места, през които минават петте разписания, заявиха и представителите на общините Исперих и Завет, които като заинтересовани страни бяха поканени да участват в заседанието. Решението на комисията за закриване на петте маршрутни разписания е взето единодушно. То влиза в сила след издаване на заповед на Областния управител.", "date": "2019.03.06", "title": "Шумен: Одобриха закриването на пет маршрутни разписания в община Кубрат"}
{"url": "http://www.focus-news.net/news/2019/03/06/2631503/kyustendil-vasil-purov-e-noviyat-direktor-na-darzhavno-lovno-stopanstvo-osogovo.html", "text": "Васил Пуров е новият директор на Държавно ловно стопанство „Осогово”. Това съобщи за  Радио „Фокус” – Кюстендил  Снежана Паскалева, пресаташе на Югозападно държавно предприятие. До момента Васил Пуров е бил зам.-директор на Регионалната дирекция по горите в Кюстендил. „Днес той беше представен пред колектива на териториалното поделение на Югозападното държавно предприятие. Инженер Пуров е с дългогодишен професионален опит в системата на горите, като през годините е заемал различни длъжности. Заповедта за назначаването му като титуляр на поста директор идва месец след като стопанството временно се ръководеше от зам.-директора инж. Мариана Стоименова”, каза Снежана Паскалева. „Фокус” припомня, че  в началото на месец февруари беше прекратен договорът за управление с тогавашния директор на Държавно ловно стопанство Осогово” инж. Емилия Иванова. Територията на предприятието е на площ от  26 309 ха, като залесените държавни горски територии са 17 485 ха. Защитените зони по НАТУРА 2000 са 11 566 ха, а горите във фаза на старост 5 480 ха. \r\nВенцеслав ИЛЧЕВ", "date": "2019.03.06", "title": "Кюстендил: Васил Пуров е новият директор на Държавно ловно стопанство „Осогово”"}
{"url": "http://www.focus-news.net/news/2019/03/06/2631513/pazardzhik-21-detsa-sa-bili-nastaneni-v-krizisniya-tsentar-za-litsa-i-detsa-postradali-ot-nasilie-v-peshtera-prez-2018-godina.html", "text": "Общо 33 потребители са били настанени в Кризисния център за лица и деца, пострадали от насилие  в Пещера през 2018 година, съобщи за  Радио \"Фокус\" – Пазарджик  Мария Чешмеджиева, директор на Центъра. По думите й, 21 от тях са деца и 12 възрастни лица. От непълнолетните потребители 11 са реинтегрирани в семейна среда, 4 потребителя са настанени в Център за настаняване от семеен тип. “За всички напуснали подслона са изготвени заключителни социални доклади към Дирекция „Социално подпомагане” – Пещера. Всички настанени деца в училищна възраст са записани в учебно заведение.  Проведени са 235 социални консултации с настанени в  подслона на Кризисния център деца и лица, като са проведени и 224 психологически консултации», уточни Чешмеджиева. Тя допълни, че са извършени и 51 здравни консултации от личния лекар на настанените в  Кризисния център на теми превенция на ХИВ/СПИН,  полово предавани болести, алкохолни интоксикации и вредата от тютюнопушенето. Извършени са 28 прегледа на децата и лицата настанени в Кризисния център. На настанените се извършва кризисна интервенция – индивидуално и групово. \r\nАлбена ЖИЛЕКОВА", "date": "2019.03.06", "title": "Пазарджик: 21 деца са били настанени в  Кризисния център за лица и деца, пострадали от насилие  в Пещера през 2018 година"}
{"url": "http://www.focus-news.net/news/2019/03/06/2631504/vitseadmiral-plamen-manushev-izpalnenie-na-dosega-vzeti-resheniya-e-saobshtenoto-ot-amerikanskiya-gen-kartis-skaparoti-che-vaorazhenite-sili-na-sasht-i-nato-razshiryavat-voennoto-si-prisastvie-v-cherno-more.html", "text": "Изпълнение на досега взети решения е съобщеното от американския ген. Къртис Скапароти, че въоръжените сили на САЩ и НАТО разширяват военното си присъствие в Черно море, каза за обзорното предаване „Това е България“ на  Радио „Фокус“   вицеадмирал Пламен Манушев, заместник-председател на Парламентарната асамблея на НАТО. Няма американски кораби в Черно море, поясни той и добави, че присъствието на натовски кораби там е решено отдавна – през 2015 г. във Варшава, за да се засили присъствието на НАТО след незаконното анексиране на Крим от Русия, добави Пламен Манушев. Относно Керченския проток вицеадмиралът заяви, че не смята, че нещо конкретно ще се приеме по този въпрос. „Не вярвам да има някакви конкретни военни действия или планове за такива за Керченския полуостров. Плановете за отбрана си вървят. Ние сме членове на НАТО, такива предварителни планове започнаха да се правят 2014 г. До тогава абсолютно нищо нямаше в Черно море и в източния фланг на НАТО – планирано, конкретно за някаква опасност или за бойни действия срещу някого. Всички тези мероприятия, мерки, които започнаха да се изпълняват, са след 2014 г.“, каза още той. Пламен Манушев припомни, че от 2001 г. до 2014 г. в Черно море е действала оперативна група на шестте крайбрежни държави и тя се е управлявала на ротационен принцип. По негови думи по това време Черно море е било изключително дружелюбно и мирно, но след това обстановката се е изострила. \r\nЦоня СЪБЧЕВА", "date": "2019.03.06", "title": "Вицеадмирал Пламен Манушев: Изпълнение на досега взети решения е съобщеното от американския ген. Къртис Скапароти, че въоръжените сили на САЩ и НАТО разширяват военното си присъствие в Черно море"}
{"url": "http://www.focus-news.net/news/2019/03/06/2631508/varna-hilyadi-abonati-v-grada-shte-badat-bez-voda-na-7-mart-zaradi-rekonstruktsiya-na-ul-georgi-benkovski.html", "text": "Хиляди абонати във Варна ще бъдат без вода на 7 март заради реконструкция на ул. „Георги Бенковски“. Това съобщиха за  Радио „Фокус“ – Варна  от водоснабдителното дружество в града. Извършването на строително - ремонтни дейности на ул. „Георги Бенковски“ от фирмата изпълнител, налага спирането на водоподаването от 09.00 до 00.00 часа в карето на: бул. „Владислав Варненчик“, бул. „Съборни“, ул. „Д-р Пискюлиев“ и ул. „Дрин“. \r\nБояна АТАНАСОВА", "date": "2019.03.06", "title": "Варна: Хиляди абонати в града ще бъдат без вода на 7 март заради реконструкция на ул. „Георги Бенковски“"}
{"url": "http://www.focus-news.net/news/2019/03/06/2631511/plovdiv-istoricheskiyat-muzey-v-grada-shte-se-vklyuchi-v-sabitieto-uikend-v-plovdiv.html", "text": "Историческият музей в града ще се включи в събитието „Уикенд в Пловдив“ на 8,9 и 10 март. Това съобщиха за  Радио „Фокус“ – Пловдив  от културната институция. На 8 март Историческият музей ще работи с всичките си експозиции в стандартното им работно време за сезона. На 9 и 10 март институцията ще работи с експозиция „Българско Възраждане“ и Музеен център за съвременна история, където е подредена гостуващата изложба „Еврика“ на детски научен център „Музейко“. Експозиция „Българско Възраждане“ на ул. „Цанко Лавренов“ в Старинен Пловдив ще работи между 9.30 и 17.00 часа, с 50% намаление на цените на специалните издания на музея, както и възможност посетителите да се възползвате от фамилен билет на стойност 6 лв. или билет „Баба, дядо и внуче“ на цена от 3 лв. Музеен център за съвременна история на ул. „Ангел Букорещлиев“  представя изложбата „Еврика“ на детски научен център „Музейко“. Обектът, разположен върху Данов хълм, ще приема посетители между 10.00 и 16.30 часа, децата до 7 г. ще посещават изложбата безплатно, учащите ще заплащат 1 лв., а възрастните 2 лв.", "date": "2019.03.06", "title": "Пловдив: Историческият музей в града ще се включи в събитието „Уикенд в Пловдив“"}
{"url": "http://www.focus-news.net/news/2019/03/06/2631510/vitseadmiral-plamen-manushev-parlamentarnata-asambleya-na-nato-osazhda-militariziraneto-na-cherno-more.html", "text": "Парламентарната асамблея на НАТО осъжда милитаризирането на Черно море. Това каза за обзорното предаване „Това е България“ на  Радио „Фокус“   вицеадмирал Пламен Манушев, заместник-председател на Парламентарната асамблея на НАТО, като добави, че затова са и мерките, които се предприемат от съюзниците и от командването на НАТО. Той допълни, че няма промяна в отношението и в разположението на въоръжени сили в черноморския регион, освен че се изостря напрежението от геополитическата обстановка и от отношенията между Русия и САЩ. „Пасивите ги наблюдаваме всекидневно. Това напрежение отблъсква и желаещите да дойдат в района, желаещите да дойдат и с пасажерски кораби, и на туризъм. Това напрежение оказва влияние макар, че вчера или онзи ден заявихме колко са добри туристическите отношения с Русия, но това до някаква степен води до отлив и на хората - да дойдат, да ни виждат като приятелска държава, като мирна, спокойна страна. Ще понесем сигурно пасиви, защото когато двете големи сили – САЩ и Русия, включително и Турция като регионална сила, се мерят кой е по-голям, по средата винаги ще понесем пасиви“, каза още той. Пламен Мнаушев добави още, че България непрекъснато участва в учения на НАТО. Относно модернизацията на ВМС Манушев заяви, че до 16-и април трябва да се отворят офертите на фирмите, които за заявили участие, като са останали четирима кандидата. Той изрази надеждата си до края на годината процедурата да напредне и да се разбере кой ще бъде изпълнителят за изграждането на 2 модулни патрулни кораба за ВМС.   \r\nЦоня СЪБЧЕВА", "date": "2019.03.06", "title": "Вицеадмирал Пламен Манушев: Парламентарната асамблея на НАТО осъжда милитаризирането на Черно море"}
{"url": "http://www.focus-news.net/news/2019/03/06/2631507/balgariya-komentari-v-svetovnite-medii-agentsiya-fokus.html", "text": "Дмитрий Медведев проведе разговори с българския премиер Бойко Борисов. По време на срещата руският премиер заяви, че за да мине „Турски поток“ през България, Москва се нуждае от твърди гаранции, че проектът в крайна сметка няма да се провали. В Русия се опасяват от повторение на ситуацията с „Южен поток“ и затова гаранцията не трябва да бъде предоставена от България, а от Европейския съюз, пише Анна Королева в материал за официозното руско  списание „Експерт“ , представен без редакторска намеса. \r\n„Трябва да вземем предвид опита, натрупан през последните години, при което не най-неприятния, имам предвид ситуацията с„ Южен поток“. Ето защо се надявам да можем да говорим за по-нататъшни конкретни стъпки, след като съответните гаранции бъдат издадени - не от българското правителство, а когато Европейската комисия предостави надеждни гаранции, че този проект няма да се срине в бъдеще и няма да бъдат поставяни никакви пречки. Надявам се, че нашите български приятели също разбират това и провеждат съответната работа“, каза Дмитрий Медведев. \r\nОт своя страна Бойко Борисов припомни, че към днешна дата транзита към Турция през Украйна е между 14 и 16,7 милиарда кубически метра. Когато „Турски поток“ започне да работи, това количество няма да преминава през територията на България, а тръбите й ще останат празни. „Моят колега не се съмнява в лоялността и почтеността на България в отношенията с Европейския съюз. Искаме да запазим поне тази пропускателна способност, която предоставяме. Искам да сме напълно ясни по този въпрос. Не случайно г-н Юнкер отбеляза, че няма възражения срещу газоразпределителния център. „Газпром“ обяви, че има интерес. В момента работим по терминала за втечнен природен газ с Гърция. И ще има възможност за диверсификация. Оставаме на пазара на газ“, каза той. \r\n„И ако има национални предатели, това са тези, които биха искали инвестициим направени от нашата страна, да пропаднат и да върнат оборудването като излишно. Когато построим този тръбопровод, количеството газ ще се увеличава. Ние абсолютно ясно заявихме своята позиция. Да, действително, публичен търг, максимална степен на прозрачност, за да няма никакви упреци по наш адрес или по отношение на нашите партньори“, добави Бойко Борисов. \r\nПерспективата за продължаване на второто разклонение на „Турски поток“ става все по-реална, счита директорът на Фонда за развитие на закона и медиацията ТЕК Александър Пахомов. Това се дължи на факта, че заради най-вероятния сценарий с газовата директива на ЕС, „Северен поток 2“, на когото „Газпром“ възлагаше големи надежди след края на транзитния договор с Украйна, рискува да работи само на 50% от своите възможности през първите няколко години. В същото време, поради затягането на законодателството, като цяло няма гаранция, че ще бъде реалистично да се постигнат необходимите изключения за „Северен поток 2“ от Германия. Съответно, разширяването на „Турски поток 2“ би решило частично проблема с падането на капацитета и в дългосрочен план няма да задължи Русия да мисли за запазването на украинския транзит. \r\nМеждувременно все още има много нерешени въпроси по тази тема, изтъква експертът. Колкото и да твърди България, че тя е против това тръбите да останат празни, София продължава да е изцяло зависима от Европейската комисия. И ако във висшите кръгове решат, че второто разклонение на „Турски поток“ е опасно за енергийния пазар на ЕС, то рисковете проектът отново да спре на средата все още съществуват. Заради това съгласието само на България не е достатъчно, Русия чака гаранции от ЕК, а тя, на свой ред, сега е заета със съдбата на „Северен поток 2“. Очевидно е, че руският газов доставчик няма намерение да дава каквито и да е гаранции на Европа, но от друга страна тя, без съмнение, се нуждае от енергоресурси с достъпна цена и в този смисъл „Газпром“ е един от най-надеждните партньори. \r\nСъответно, може да се каже, че за Европа не е съвсем изгодно да блокира изцяло „Турски поток 2“, посочва Александър Пахомов. Тази идея се потвърждава от факта, че въпросът за пълното блокиране на проекта не се повдига, сега основният въпрос е откъде да мине тръбата и през кои европейски страни. Припомняме, че второто разклонение на газопровода вече е положено по дъното на Черно море и трябва да мине през балканските страни, за да стигне до Унгария. Предполага се, че през тази година ще започне строителството на териториите на България и Сърбия и ако потокът се развива по този сценарии, то руският газ трябва да стигне до разпределителния хъб в австрийския Баумгартен през Унгария, което ще му даде възможност още повече да се укрепи на пазара на ЕС. \r\nОт друга страна, отбелязва анализаторът, не забравяйте, че газът се доставя в ЕС и чрез южния газов коридор TAP от азербайджанския Шах Дениз, има и проект на Edison и гръцката DEPA за разширяване на ITGI Poseidon до 20 милиарда кубически метра, който на теория ще бъде отворен за всички доставчици, включително за „Газпром“. Този проект, между другото, е замислен като едно от продължениято на „Турски поток“, за да се докара газ до Италия. Т.е., като се има предвид изпълнението на тези проекти и разширяването на доставките от Шах Дениз, усилията на Руската федерация за пускане на разклонението „Турски поток 2“ могат да се окажат доста излишни. \r\nБългария винаги ще е заинтересована от сътрудничеството с Русия по въпроса за „Турски поток 2“, тъй като негативните перспективи за развитието на икономиката й през близките години няма да й се разминат, добавя водещият анализатор на компания „Експерт Плюс“ Мария Салникова. Но икономически Русия не е приоритетно направление, тъй като България е ориентирана към интеграция със страните-членки на Европейския съюз. \r\nПо отношение на структурата на външното сътрудничество, основните търговски партньори за износа са Германия (около 13,5%), Италия, Румъния, Турция, Гърция (всяка по около 8%); за вноса – Германия, около 12%, Русия 10% и нататък Италия, Румъния и Турция. В експорта преобладават текстилните и хранителните продукти, стомана, желязна руда, машини и оборудване, вино; при импорта – машини, цветни метали и сплави и чак след това нефт и други суровини. \r\nФактът, че Русия ще иска гаранции е абсолютно логичен, след като преди това договорките с България вече пропаднаха, уверена е Мария Салникова. Тя напомня, че промишлеността на България е една от главните сфери на нейната икономика, която дава значителен принос към брутния вътрешен продукт. А главният проблем на страната е острият недостиг на енергийни ресурси. На територията на България има значителни залежи от въглища, включително кафяви, както и газ, но те са недостатъчни за обезпечаването на енергия за цялата страна. Ето защо да получи транзит, още повече, че Австрия и Унгария не са против, би било изгодно за България. \r\nНо има много политически въпроси, които българското правителство ще трябва да обсъди с Украйна, Русия и страните от ЕС. Гаранциите, които дадена страна може да даде, са подписани на хартия задължения. Дали е изгодно за Русия? От политическа позиция, разбира се, е от полза, тъй като е още един лост за влияние върху друга държава. \r\n***  България се интересува от тясно сътрудничество с Руската федерация в областта на енергетиката, но в Брюксел стремежите й предизвикват безпокойство, коментират в редакцията на швейцарския ежедневник   Die Neue Zeurcher Zeitung  в статия, посветена на визитата на руския премиер Дмитрий Медведев в София. \r\nВъпреки че премиерът Бойко Борисов и неговият гост Дмитрий Медведев откриха във вторник туристически форум, за да съживят пазара с руски туристи в България, двудневното посещение на руския премиер бе съсредоточено върху енергийното сътрудничество. Потвърждение за това е включването на Алексей Милер от „Газпром“ и Алексей Лихачов от „Росатом\" в делегацията на Москва.  \r\nБългария се стреми към продължаване на газопровода „Турски поток” през нейна територия. Заедно със „Северен поток-2“ двата проекта изключват Украйна от трасето за пренос на руски природен газ към страните от Европа, което ще направи враждебното правителство в Киев уязвимо поради загубата на таксите, събирани за транзита на горивото. В момента София също се облагодетелства от подобни такси, тъй като част от руските доставки за Турция понастоящем минават през България. \r\nВ София Медведев заяви, че сътрудничеството в тази насока възможно, но го обвърза с даването на гаранции от Брюксел. През 2014 г., под натиска на ЕС, България спря работата по изграждането на „Южен поток”. Като доставчик на газ и оператор на преносната мрежа, „Газпром“ трябваше да позволи на конкурентите да имат свободен достъп до нея. Присъединяването на Крим към Русия през пролетта на 2014 г. обаче значително допринесе за силната съпротива от страна на Брюксел и Вашингтон срещу проекта. Те не искаха да дадат на Москва друг мощен инструмент в Черно море. \r\nЗа по-нататъшното транспортиране на руския газ по „Турски поток“, освен маршрута през България, Сърбия, Унгария и Австрия, е възможен и такъв през Гърция и Южна Италия. Въпреки това има все по-големи признаци, че изборът на Москва е за балканския маршрут. Според руския информационен портал РБК вече има споразумения, според които руската компания ТМК трябва да получи договор за изграждане на българския участък. Като не участва в строителството, „Газпром“ избягва въпроси, свързани с конкуренцията. Работата по сръбската секция дори вече е започнала, съобщава РБК. \r\nИнтересът на България към тясно сътрудничество с Русия се отрази и в дискусиите за възобновяването на строителството на проекта за АЕЦ в Белене. То бе преустановено през 2012 г. поради причини, свързани с разходите. В Брюксел има опасения за развитието на ситуацията, опасявайки се от по-нататъшно сближаване на традиционно ориентираната към Русия България с Москва. Малко преди да се присъедини към Съюза, руският посланик в България шеговито нарече страната „нашия троянски кон в ЕС\", припомня изданието. \r\nВ София, поне в правителствените среди се стремят да противодействат на това впечатление. Непосредствено преди посещението на Медведев генералният секретар на НАТО Столтенберг посети страната по поканата на премиера й Бойко Борисов. България е член на Алианса от 2004 г. насам. През януари бе взето основно решение за подмяна на изтребителите МиГ-29 с американските F-16. Президентът Румен Радев осъди решението. \r\nПрисъствието на НАТО в Югоизточна Европа е болезнен въпрос за Кремъл, но по-важно от въпросите за членството в НАТО е, че хибридната политика на Русия в региона ще пряк лост, каквато може да бъде енергийната политика. И още нещо - военният баланс на силите в Черноморския регион се оказва все пак в полза на Русия. Съответно покупката на изтребители едва ли щеше да е тема за разговор между Борисов и Медведев. \r\nОтношенията между София и Москва все пак не са лишени от напрежение. Благодарение на публикациите на изследователските портали Bellingcat и Fontanka са налице подозрения, че през 2015 г. руските тайни служби са отровили бизнесмена Емилиан Гебрев. Случаят може да се окаже свързан с този в Солзбъри, подчертават от редакцията. \r\n***  В четвъртък ще се състои първата междуправителствена комисия за икономическо сътрудничество между Македония и България, съгласно Договорът за икономическото сътрудничество между правителствата на двете страни, предава  македонският информационен портал „А1 Он“ , като се позовава на съобщение от местното Министерство на икономиката. \r\nПредседател на заседанието ще бъде македонският министър на икономиката Крешник Бектеши, а съпредседател ще е министърът на транспорта, ИТ и комуникациите на България Росен Желязков, се казва още в заявлението. \r\n***  Български емигранти откриха училище в  германския град Дортмунд, федерална провинция Северен Рейн-Вестфалия, предава местната медия  Ruhr Nachrichten . \r\nВ краткия материал се посочва, че в учебното заведение ще се обучават над 70 деца, разпределени в пет класа. Училището нови името „Св. св. Кирил и Методий“ и в него ще се преподават уроци за родината всяка събота между 14:30 часа и 17:00 часа. Предметите, които ще се изучават от класовете, са български език и литература, история и география. Децата, записани в новото учебно заведение, са задължени паралелно да посещават основно или средно училище. \r\n***  Скопската електронна медия  „АктуелнОбjективно“ (АКО)  обръща внимание на пост в социалните мрежи на българския евродепутат Андрей Ковачев, който обяви, че ще предложи изменения в законодателството за придобиването на българско гражданство. Причината - македонските притежатели на български паспорти, които не спират да сеят омраза срещу България.  \r\nСъгласно думите му, дузина депутати от ВМРО-ДПМНЕ имат български паспорти, но въпреки това са гласували „против“ Договора за приятелство, добросъседство и сътрудничество между двете страни.  \r\nЕвродепутатът сподели мнението си, че стотици хиляди македонски граждани са се „осъзнали“ и се връщат към българския си произход, но има и такива, които взимат български паспорти само заради ползите от него:   \r\n„През последните години стотици хиляди хора са придобили българско гражданство въз основа на българския си произход. Особено многобройни са братята ни от Македония, които въпреки 70-годишния югославски терор и промиването на мозъци с всички луди, древни и аскетични митове и легенди, се връщат постепенно към българските корени. \r\nЗа съжаление, в тази група има и опортюнисти, които придобиват български паспорти за икономически ползи и свобода за пътуване и работа в ЕС. Но най-лошото е, че някои от тях не само не се чувстват като българи, но дори са сред най-гласовитите в безсрамната омраза срещу България и българския народ. Такива хора са сред македонския политически и икономически елит. Парадоксално е, например, че само в настоящия македонски парламент има над десет депутати от ВМРО-ДПМНЕ с българско гражданство, които заедно с техните семейства се идентифицират като българи по произход. \r\nСъщите депутати гласуваха миналата година срещу Договора за приятелство с България, а някои продължават да изразяват своите антибългарски възгледи. По-малко са депутатите от СДСМ. \r\nНавсякъде има българи, съпрузи или деца на българи, братя и сестри на българи. Настоящи и бивши министри, кандидати за председатели, бивши директори на Държавния архив, кметове, ръководители на банки, бизнесмени, журналисти, телевизионни водещи, ръководители на вестници и сайтове, дипломати, съветници, общински съветници, директори на услуги ... Няма нищо лошо в това, че толкова много хора са наясно и се връщат към българските си корени. Сигурен съм, че те ще бъдат все повече и повече в бъдеще. Това, което трябва да бъде спряно обаче, е антибългарската реч и действия, особено на тези с български паспорти. \r\nЕто защо ще предложа промени в законодателната база, чрез които: \r\n1. Тези, които са получили българско гражданство, но използват реч на омразата или извършват действия срещу България, да бъдат публично означени като притежатели на българско гражданство. \r\n2. Ако действията им продължат, българското им гражданство да бъде отнето. Тези хора трябва да изберат дали ще бъдат българи или ще продължат да живеят с югославски и антибългарски митове и легенди”, пише българският евродепутат. \r\n***  Сред 28-те държави-членки на Общността , България се нарежда на 16-о място по брой представителки на нежния пол в Европейския парламент. Това показват данни на Евростат, цитирани от виенския ежедневник  Die Presse , който отбелязва, че Австрия се нарежда на пето място.  \r\nНай-много дами в ЕП изпраща Швеция (46,7% от общия дял на депутатите й), следвана от Финландия (41.5%), Белгия и Испания (по 39.5% всяка), Австрия (36.5%). В десетката влизат още Португалия (36.4%), Дания (36.3%), Италия (35%, 3%), Холандия (33,8%), Германия (31,4%) и Латвия (31,0%). \r\nПод средните стойности за ЕС са Естония (29.7%), Франция (29.0%), Великобритания (28.9%), Полша (26.1%), България (25.4%), Ирландия (24%, 3%), Словения (22.3%), Литва (22.0%), Люксембург (21.7%), Чехия (21.0%), Словакия (20.7%) и Хърватия (20.5%) ). \r\nПод 20% са жените от общия брой депутати на Румъния (19,6%), Гърция (18,3%), Кипър (18,2%), Малта (14,5%). Унгария е на последно място с 12.6%.  \r\nКвотата за жени в ЕП е 29,9%, пояснява изданието.", "date": "2019.03.06", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2019/03/06/2631509/andrey-kovachev-enpgerb-vsyaka-initsiativa-za-zazdravyavane-na-evropeyskata-integratsiya-tryabva-da-bade-pozdravena.html", "text": "Всяка инициатива за заздравяване на европейската интеграция трябва да бъде поздравена. Това каза за обзорното предаване „Това е България“ на  Радио „Фокус“  евродепутатът от ГЕБР/ Европейска народна партия Андрей Ковачев във връзка със статията на френския президент Еманюел Макрон „За европейско обновление“. Много от предложенията му не са нещо ново, коментира Ковачев и обясни, че многократно е заявявано, че е нужен силен и единен ЕС, който да работи в интерес на гражданите и на сигурността. Необходимо е да се делегират повече права на ЕС в политиките, където той има по-голяма добавена стойност и може да се справи по-добре, отколкото всяка страна по отделно, каза още той. „Това е превенция на тероризма, защита на външните граници, единна външна политика и др. Не може да обвиняваме ЕС, че е бавен, че не присъства на международната сцена, че не се взима под внимание мнението му, че други политически и геополитически играчи като Русия, САЩ, Китай, Иран, Турция, Саудитска Арабия  са много по-силни. Там решенията се взимат много по-бързо и ефективно. Не можем да обвиняваме ЕС, че не е бърз и ефективен и в същото време да не му даваме инструментите да бъде адаптиращ се към променящият се свят“, обясни той. Според Андрей Ковачев може да се направят много неща при добро желание на страните членки и мнозинството европейски граждани. На 26 май ще бъде даден сигнал за това, към каква посока ще се развива ЕС. Той изрази надежда предизборната кампания в страните членки да не бъде ориентирана само към националната политика и злободневните теми, а да бъде отделено време и за общоевропейския проект и идеята, че заедно можем да бъдем по-силни, по-богати и по-конкурентноспособни.   \r\nЦоня СЪБЧЕВА", "date": "2019.03.06", "title": "Андрей Ковачев, ЕНП/ГЕРБ: Всяка инициатива за заздравяване на европейската интеграция трябва да бъде поздравена"}
{"url": "http://www.focus-news.net/news/2019/03/06/2631159/pazardzhik-remontni-deynosti-se-izvarshvat-po-dve-patni-otsechki-v-oblastta.html", "text": "Натоварен е трафикът по главните пътища в област Пазарджик, съобщи за  Радио „Фокус“ – Пазарджик   дежурният в Областно пътно управление. Пътните настилки са сухи.  Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.03.06", "title": "Пазарджик: Ремонтни дейности се извършват по две пътни отсечки в областта"}
{"url": "http://www.focus-news.net/news/2019/03/06/2631218/dobrich-kandidatstudentska-borsa2019-otvarya-vrati-na-11-mart-v-grada.html", "text": "За 25–та поредна година Община Добрич и Сдружение „Кандидатстудентска борса” – София организират на 11 и 12 март борса за кандидат – студенти в Общинския младежки център. Това съобщиха от пресцентъра на  Общината . Официалното откриване е на 11 март, от 12.00 часа. В борсата ще вземат участие 16 висши училища, образователни организации и фирми. Сред тях са Варненски свободен университет „Черноризец Храбър”; Великотърновски университет „Св. Св. Кирил и Методий”; Висше военноморско училище „Никола Йонков Вапцаров”- Варна; Нов български университет – София; Русенски университет „Ангел Кънчев“; Софийски университет „Св. Климент Охридски“ – София; Стопанска академия „Димитър Ценов“-Свищов и др. На борсата кандидат-студентите ще получат информация, консултации и съвети от специалисти от висшите училища за условията, реда и сроковете за кандидатстване, класиране и записване; за програмите за подготовка на приемните конкурсни изпити; за предварителните и редовните изпити, за признаването на зрелостните изпити,  битовото устройване на студентите,  социалните придобивки и др. Абитуриентите, които ще завършват тази учебна година в Добрич са 727.    \r\nКандидатстудентската борса ще се проведе при следната програма: \r\n- 11 март 2019 г. - от 12.00 ч. до 17.00 ч.; \r\n- 12 март 2019 г. - от  09.00 ч.  до 14.00 ч.", "date": "2019.03.06", "title": "Добрич: Кандидатстудентска борса‘2019 отваря врати на 11 март в града"}
{"url": "http://www.focus-news.net/news/2019/03/06/2631129/api-ot-930-chasa-do-1500-chasa-dvizhenieto-v-tunel-topli-dol-na-am-hemus-v-posoka-sofiya-shte-se-osashtestvyava-v-izprevarvashtata-lenta.html", "text": "От 9.30 часа до 15.00 часа в тунел „Топли дол“ на АМ „Хемус“ в посока София движението ще се осъществява в изпреварващата лента Това съобщиха от пресцентъра на  Агенция „Пътна инфраструктура“ . Ще бъде ограничено движението по активната лента поради ремонт на пожароизвестителната система на тунела. Шофьорите трябва да се движат с повишено внимание, като спазват стриктно поставената сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ .", "date": "2019.03.06", "title": "АПИ: От 9.30 часа до 15.00 часа движението в тунел „Топли дол“ на АМ „Хемус“ в посока София ще се осъществява в изпреварващата лента"}
{"url": "http://www.focus-news.net/news/2019/03/06/2631514/korneliya-ninova-bsp-neobhodima-e-darzhavna-politika-v-oblastta-na-ikonomikata-i-balgarskoto-proizvodstvo.html", "text": "Необходима е държавна политика в областта на икономиката и българското производство. Защото без производство и икономика, друго нищо няма да можем да направим. Резултатът от ръста на икономиката трябва да отиде при хората. Това е заявила по време на церемонията по случай връчването на годишните награди \"Златна мартеница\" лидерът на БСП Корнелия Нинова, става ясно от съобщение в официалната й страница във  \"Фейсбук\".  \"Формално има ръст в икономиката, но данните от последния доклад на ЕК показват, че този ръст в икономиката по никакъв начин не се отразява на благосъстоянието на хората, че неравентвата се увеличават, че бедността расте и няма връзка между двете\", посочва Нинова.  \r\n\"Трябва да се обърне внимание на малкия и среден бизнес и българското производство. В момента всичко е съсредоточено в 5-6 големи монополи, а малките и средните изнемогват. Във \"Визия за България\" предлагаме цял план за развитие на българското производство. Трябва да се спре рекетът и бюрокрацията върху бизнеса - документи, проверки, касови апарати. Те имат нужда от финансиране. Имаме една единствена държавна банка - \"Банка за развитие\". В момента тя финансира само 5-6 големи. Ще обърнем тази политика към средните и малките. Трябва да се реши проблемът с кадрите. Затова трябва да обвържем образованието с икономиката. В професионалните училища, държавните университети, държавата да заложи необходимите бройки за българската икономика. Там децата да учат без такси, с държавни стипендии. Необходим и пазар. Външната държавна политика трябва да подпомогне намирането на пазари за български стоки и производство. Във \"Визия за България\" има цяла програма, но основното е държавна политика\", допълва лидерът на БСП.", "date": "2019.03.06", "title": "Корнелия Нинова, БСП: Необходима е държавна политика в областта на икономиката и българското производство"}
{"url": "http://www.focus-news.net/news/2019/03/06/2631089/zadarzhani-sa-dvama-dushi-za-opit-da-proniknat-v-gpu-vidin-i-da-izvarshat-palezh-na-10-tonovi-tsisterni-s-neft-obzor.html", "text": "Задържани са двама души за опит да проникнат в Граничното полицейско управление-Видин и да извършат палеж на 10-тонови цистерни с нефт. Това стана ясно по време на брифинг пред сградата на Специализираната прокуратура в София. Заместник главният прокурор Иван Гешев припомни, че в края на миналата година е била запалена кола на разследващ полицай във Видин, по същото време е бил направен и опит за палеж на апартамента му, но похитителите са объркали етажите. Той отбеляза, че тогава му е било възложено от главния прокурор Сотир Цацаров да  предприеме действия по анализ и да се сформира щаб за работа по този случай. Гешев изтъкна, че на 26 февруари е получена информация в ОДМВР-Видин и Главна дирекция „Национална полиция“, че ще бъде извършен палеж или на територията на Видин, или на Монтана. „Колегите са сформирали екипи на множество адреси, които да осъществяват охрана. Във вторник през нощта, един от тези постове констатира опит да се проникне на територията на Гранично полицейско управление-Видин. При опит да се доближат лицата бягат, задържани са“, уточни Гешев. „На мястото, където са се опитали да проникнат и най-вероятно е щял да бъде извършен палежът, се намира 10-тонова цистерна с нефтени продукти“, каза той, като допълни, че в близост се намират и други горива, които биха предизвикали взрив. „При лицата, които са задържани под стража от Районния съд-Видин, в петък, са намерени множество 11-литрови бутилки с бензин, с които се показва, че има сходство на почерка от първите палежи и сегашния опит“, коментира той. „Тези бутилки са пълни с бензин, към тях е прикрепено пликче с определено вещество, и когато в него се инжектира трето вещество, каквото е намерено в спринцовки в апартамента на задържаните лица, възниква химична реакция и се получава взрив, доста сериозен“, поясни Гешев. Главният секретар на МВР и главен комисар Ивайло Иванов обясни, че задържаните лица не са местни жители и най-вероятно са наети да свършат тази работа. Той отбеляза, че задържаните не са криминално проявени, а мотивът за опита за запалване на цистерните все още не е ясен.  \r\nПо време на пресконференция във Видин старши комисар Петър Коцин, директор на Областната дирекция на МВР, увери, че е предотвратен взрив на цистерни в гъсто населен жилищен район във Видин. Той добави, че е установено жилище, в което подозрителните лица са се настанили, като се заредили с достатъчно количество храна и вода, за да могат да останат в рамките на няколко дни там, докато отшуми това, което са замислили и след това да се изтеглят без проблеми. „Сутринта на 27 февруари около 4.00 часа лицата напуснаха жилището, като всяко носеше раница на гърба си и още един тъмен сак. Насочиха се към сградата на Граничното полицейско управление и стигнаха до оградата, която е откъм булевард „Панония“ срещу бензиностанцията. Едното лице прескочи оградата на ГПУ-то, но в този момент другото забеляза раздвижване на нашите колеги и извика съучастника си обратно. Така двамата успяват да се оттеглят в междублоковото пространство в близост до управлението“, отбеляза той. По думите му двете лица, които са задържани за постоянно в ареста, не са от Видин, живеели са на територията на София и не са криминално проявени. \r\nДаяна ДЮЛГЕРОВА", "date": "2019.03.06", "title": "Задържани са двама души за опит да проникнат в ГПУ-Видин и да извършат палеж на 10-тонови цистерни с нефт (ОБЗОР)"}
{"url": "http://www.focus-news.net/news/2019/03/06/2631128/sport-grigor-dimitrov-zapochva-v-indian-uels-sreshtu-shtruf-ili-milman.html", "text": "Григор Димитров се завръща на корта за турнира от сериите „Мастърс“ в Индън Уелс, който започва в сряда. Най-добрият български тенисист попадна в една и съща половина с топ поставения Новак Джокович и третия в схемата Александър Зверев. \r\nПървата ракета на България ще стартира участието си директно от втория кръг на надпреварата с двубой срещу победителя от мача Ян-Ленард Щруф и Джон Милман. Срещу Щруф Димитров има една победа и една загуба, докато срещу Милман балансът му е 2-0 победи.  \r\nЕвентуалната среща на българина със Зверев е в трети кръг. Най-високо поставеният състезател, който може да го срещне на осминафинал, е Милош Раонич, а на четвъртфинал – Кевин Андерсън или Стефанос Циципас.", "date": "2019.03.06", "title": "Спорт: Григор Димитров започва в Индиън Уелс срещу  Щруф или Милман"}
{"url": "http://www.focus-news.net/news/2019/03/06/2631090/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Така завършват търговските войни. Не с гръм и трясък, а с празнословие. Според много медийни организации, САЩ и Китай са близо до сделка, която ще сложи край на търговската война. Съгласно това споразумение, Америка ще премахне повечето от митата, които наложи миналата година. Китай, от своя страна, също ще прекрати действието на ответните мита, ще направи някои промени в своите инвестиционни и конкурентни политики и ще насочи държавните предприятия да купуват определено количество американски селскостопански и енергийни продукти, пише нобеловият лауреат по икономика за труда си в сферата на теорията на международната търговия Пол Кругман в статия за авторитетното либерално издание  , представена без редакторска намеса.  \r\nАдминистрацията на Тръмп, разбира се, ще представи сделката като триумф. В действителност, обаче, това е много шум за нищо. \r\nКакто беше описано, сделката няма да допринесе много за реалните оплаквания относно китайската политика, които включват главно китайската систематична експроприация на интелектуална собственост. Нито пък ще направи много за справяне с необосновано мразения домашен любимец на Доналд Тръмп - дисбаланса в търговията между САЩ и Китай. Всъщност, Тръмп ще отстъпи. \r\nАко действително това се случи, то ще е повторение на това, което видяхме със Северноамериканското споразумение за свободна търговия, което американският президент нарече „най-лошата търговска сделка в историята“. В края на краищата, това, което Тръмп договори – Споразумението между САЩ, Мексико и Канада, или U.S.M.C.A. – беше много близо до предишното статукво. Експертите по търговия, които познавам, когато не го споменават като Сделката на селяните, го наричат „НАФТА 0.8“: по същество същото като НАФТА, но малко по-лошо. \r\nЗащо президентът, който изтъкна, че „търговските войни са добри и се печелят лесно“, размаха белия флаг? Най-вече защото печеленето не се оказва лесно. \r\nЛюбимият на Тръмп стоков пазар мрази дори споменаването на търговска война. Няма широка подкрепа за протекционизма – всъщност, общественото мнение е много по-силно в подкрепа на свободната търговия, благодарение на управлението на Тръмп. И отговорите на китайците удариха тежко избирателите, от които зависи президентът, особено в земеделските щати. \r\nТрябва да се отбележи, че споразумението с Китай все още не е факт. Тръмп все още може да отвори нов фронт в търговската война, срещу европейските автомобили. А Сделката на селяните чака одобрението на Конгреса и не е ясно какво ще направи Тръмп, ако това не се случи скоро. \r\nВсе пак, изглежда възможно, дори вероятно, в рамките на няколко месеца почти цялата търговска война да е в миналото. Така че, в ретроспекция всичко ще изглежда като преминала буря с няколко дългосрочни последствия? \r\nНе, няма. Дори по-голямата част от митата да бъдат вдигнати, търговската война на Тръмп нанесе трайни вреди на американската репутация, а оттам и на глобалната икономика, която зависи от американското ръководство. \r\nСега целият свят знае две неща за нас. Първо, ние не сме надеждни – споразумение с Вашингтон е просто предложение, защото никога не знаеш кога президентът ще измисли някое извинение, за да го наруши. Второ, бият ни лесно: Президентът може да говори остро за търговията, но в класически побойнически маниер, той бяга, когато срещне реална съпротива. \r\nПо отношение на ненадеждността на САЩ помислете за начина, по който сегашната администрация третира Канада, вероятно най-дружелюбната съседка и най-твърдият съюзник, който някога е имала някоя нация. Въпреки поколенията на добри отношения и споразумението за свободна търговия, Тръмп наложи големи мита на канадския алуминий и стомана, като се позова на националната сигурност като оправдание. Това очевидно беше лицемерно - всъщност самият Тръмп по същество признава това, като обосновава тарифите вместо това като отмъщение за канадската политика за млечните продукти (която също беше лицемерна). \r\nУрокът за света е, че на Америка не може да се вярва. Защо да правиш сделки със страна, която във всеки момент е готова да наложи санкции на най-добрите си съюзници и да лъже в очите за истинските причини? \r\nМеждувременно, внезапното отстъпление в конфронтацията с Китай показва, че говорим гръмко, но носим малка пръчка. Би било едно нещо, ако САЩ бяха променили курса по същество. Но толкова лесно отстъпване, след цялото позиране, в края на краищата, казва на света, че начинът да се справиш с Америка не е да се пазариш добросъвестно, а просто да заплашваш политическата основа на президента и може би да предложиш политически и други отстъпки. (Все още се чудя за тези етажи, които най-голямата китайска банка наема в Trump Tower.) \r\nА що се отнася до отстъпките, автокрациите имат голямо предимство пред страните, които съблюдават върховенството на закона. Китай изглежда ще постигне отмяната на повече от митата на Тръмп, докато Канада продължава да страда от по-високите ставки върху стоманата. \r\nИ накрая, като подкопава международната система, Америка прави света по-лош както за себе си, така и за всички останали. Всъщност, разплащането идва веднага. \r\nСветовната търговска организация току-що даде на Америка голяма победа в спора за китайските селскостопански субсидии - но решението й вероятно е спорно, защото администрацията на Тръмп прекара последните две години в оскверняване на организацията и осакатяване на апелативния орган, който трябва да наложи решенията на СТО и в блокиране на назначенията, които биха дали на този търговски съд кворума, който му трябва, за да функционира. \r\nНека бъда ясен: Да няма търговска война е по-добре от това да има. Но пътят, по който администрацията на Тръмп вървя за търговските сделки, намали доверието и уважението към нас и сега сме много по-слаби, отколкото бяхме преди. Толкова за печеленето. \r\n***  Най-големите военноморски учения в историята на Турската Република, „Синя родина 2019“, са „изключително успешни“, а резултатите са „задоволителни“, заяви министърът на отбраната на страната Хулуси Акар във вторник, цитиран от електронното издание на  консервативния ежедневник Yeni Safak . \r\n„Турция имаше възможността да покаже мощта на военноморските си сили и на себе си, и на тези, които проследиха маневрите“, заяви той. \r\nКакто обяснява изданието, учението „Синя родина 2019“ се провежда съвместно с другите родове войски, за да бъдат изпробвани оръжейните и военните системи на ВМС на Турция между 27 февруари и 8 март. \r\nАкар и други висшестоящи турски военни наблюдаваха маневрите от самолет за ранно предупреждение и контрол. \r\nВоенният министър направи коментар и за отношенията между Анкара и Атина. Той заяви, че в рамките на добросъседстките отношения, Турция прави усилия за подобряване на двустранните отношения с Гърция и издигането им на много по-добро ниво, като предприема мерки за изграждане на доверие в съответствие с международното право. \r\nТурция ще продължи да защитава своите права, нация и интереси в Егейско море, Източното Средиземноморие и в Черно море, добави той. \r\nУчението започна с участието на 103 кораба на флота в Черно море, Егейско море и Източното Средиземноморие, заобикалящи страната и турските военни изпробват своите военни способности. \r\nУчението също има за цел да повиши ефективността на системите за управление и контрол. \r\nКато част от учението турската флота посещава 33 турски пристанища и седем други в чужбина в Черно море. Посещенията имат за цел да допринесат за приятелството и мира. \r\nПрез декември 2018 г. Турция е съобщила на гръцките власти местоположението и времето на военното учение. \r\nФлотилията включва 13 фрегати, 6  корвета, 16 ударни катера, 7 подводници, 7 кораба на бреговата охрана, 14 патрулни лодки, както и други кораби на флота. \r\nМаневрите, координирани от Централното командване на ВМС, е планирано шест месеца предварително в съответствие с правилата и регулациите на НАТО. \r\n*** Washington Examiner: Компания предложи да построи 234 мили гранична стена за 1,4 млрд. долара  \r\nАмериканска компания предлага да построи 234 мили от граничната стена на президента Тръмп само за 1,4 млрд. долара, като малка част от 8-те млрд. долара, които администрацията на Тръмп се надява да използва за този проект, пише в.  Washington Examiner . \r\nПрезидентът и главен изпълнителен директор на Fisher Sand and Gravel Company Томи Фишър заяви, че правителството ще плати много и заяви, че за 4,31 млрд. долара той може да изгради стената и да включи павирани пътища и гранични технологии плюс гаранция. \r\n„Целта ни е да пробием през правителствената бюрокрация“, заяви Фишър пред Washington Examiner. „Ако правят малки поръчки, каквито са сега ... това няма да го намали“. \r\nОт 8 млрд. долара, които Тръмп се надява да похарчи, той вече има 1,375 млрд. долара от тази сума от Конгреса, която може да се използва само за изграждане на огради в долината Рио Гранде. Тръмп се опитва да пренасочи още 3,1 милиарда долара за финансиране за повече гранична стена и 3,6 милиарда долара чрез своята декларация за извънредни ситуации, която Конгресът и съдилищата ще оспорят. \r\nФишър добави, че приблизително 1,4 милиарда долара са достатъчни, за да се построят 20 мили от стената в долината Рио Гранде, плюс още 214 мили. Тази сума обаче може да се използва само в долината Рио Гранде, според законопроекта, който Конгресът одобри и се очакваше да се използва само за около 55 мили ограда от стоманени ламели. \r\nИнженерният корпус на армията не е готов да започне да проучва как да похарчи 8 млрд. долара, заяви представител за Washington Examiner миналата седмица. Корпусът обмисля как да харчи пари, които Конгресът даде на департамента за вътрешна сигурност миналата фискална година и не е поискал оферти от частния сектор, защото все още е в процес на възлагане на обществени поръчки. \r\n***  Севернокорейският лидер Ким Чен-ун се завърна в Пхенян с влак през Китай след пътуване до Виетнам, съобщава южнокорейското англоезично издание  The Korea Herald . \r\nДържавната севернокорейска централна информационна агенция съобщи, че Ким е пристигнал на гарата в Пхенян след като приключи официалното си посещение във Виетнам и втората среща на върха между Северна Корея и САЩ. \r\nДържавната агенция обаче не спомена за срещата на Ким с президента на САЩ Доналд Тръмп. \r\nМедията засега се въздържа да критикува САЩ за срещата на върха Ким-Тръмп, която приключи без споразумение. \r\nТръмп и други американски представители заявиха, че преговорите са приключили без сделка, защото Северна Корея е поискала от САЩ да отмени санкциите „в тяхната цялост“ в замяна на премахването на само на основния ядрен комплекс Йонбьон, докато в същото време отхвърли искането на САЩ за денуклеаризацията и на други места. \r\nВъншният министър Ли Йон Хо заяви, че са искали само частично облекчение, докато САЩ настояват Пхенян да направи повече в допълнение към демонтирането на съоръженията в Йонбьон. \r\nЕдин от пропагандните сайтове в Северна Корея, съобщи, че чувството за мир на Корейския полуостров трябва да продължи да се засилва. \r\n„Съвместните военни учения с чуждестранни сили, които служат като основна причина за напрежението в положението на Корейския полуостров, вече не трябва да се допускат и въвеждането на военно оборудване, включително стратегически активи, трябва да бъде напълно спряно“, се казва в него.", "date": "2019.03.06", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/06/2631091/1tvmakedoniya-opredeleni-sa-novite-imena-na-darzhavnite-institutsii-makedonski-se-promenya-na-natsionalni.html", "text": "Официално са посочени новите имена на държавните, обществените и институциите, финансирани от бюджета на Република Северна Македония. На днешното заседание правителството взе решение да ги задължи, т.е. да ги инструктира и препоръчва на всички институции да сменят табелите на входа на всички институции в съответствие с Преспанския договор и конституционните изменения, съобщава скопската „ 1tv . \r\nВ публикувания списък от 136 институции, които получават нови имена, в които „Република Македония“ стои в името на институцията, се променя на „Република Северна Македония“, а институциите, които имат „македонски / македонска“ в името, трябва да го заменят с „национални / национални“. Например правителството на Република Македония става: \r\nПравителство на Република Северна Македония, нататък, Събрание на Република Северна Македония, Върховен съд на Република Северна Македония, Прокуратура на Република Северна Македония, Министерство на отбраната на Република Северна Македония, Министерство на външните работи на Република Северна Македония, Фонд за пенсионно и инвалидно осигуряване на Северна Македония и др. \r\nТерминът „македонски“ от своя страна става „национален“ в новите имена. \r\nМакедонската радио телевизия става Национална радио-телевизия, Македонската филхармония става Национална филхармония, Македонски пощи стават Национални пощи, Македонска информационна агенция става Национална информационна агенция, а в случая с Македонските железници, те стават железници на Република Северна Македония. Превод и редакция : Калоян Пенков", "date": "2019.03.06", "title": "„1tv“(Македония): Определени са новите имена на държавните институции, „македонски“ се променя на „национални“"}
{"url": "http://www.focus-news.net/news/2019/03/06/2631088/predstoyashti-sabitiya-v-stranata-za-6-mart-agentsiya-fokus.html", "text": "*** \r\nОт 18.00 часа в Гранд хотел София президентът Румен Радев ще приветства българските производители, които тази година ще получат своите отличия за качество и професионализъм „Златна мартеница“.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 09.00 часа 4-ти състав на Специализирания наказателен съд ще заседава по делото срещу Симеон Д., Иво П., Трайчо Т. и др., на които са повдигнати обвинения за престъпления по служба. \r\n*** \r\nОт 10.00 до 15.00 часа Почетното Генерално консулство на Република Сейшели открива съболезнователна книга по повод кончината на бившия президент на републиката Франс Алберт Рене. Консулството на Република Сейшели се намира на бул. „България“ 60. \r\n*** \r\n От 10.00 часа в Интер Експо Център ще бъде открито 13-ото издание на международното изложение за водния сектор WATER TECH EXPO. \r\n*** \r\nОт 10.00 часа 8-и състав на Специализирания наказателен съд ще заседава по делото срещу Симеон С., Тихомир Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за участие в ръководство на организирана престъпна група. \r\n*** \r\nОт 10.30 часа 10-и състав на Специализирания наказателен съд ще заседава по делото срещу Владимир Н., Томи Х. и Стоян С., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа директорът на ОП „Екоравновесие“ Веселин Асенов ще представи отчет за дейността на общинското предприятие. \r\n*** \r\nОт 11.00 часа 12-и състав на Софийски градски съд ще заседава по делото срещу съдия Люба Петрова от Районен съд-Раднево и др., на които са повдигнати обвинения за престъпления против дейността на държавни органи и обществени организации. \r\n*** \r\nОт 11.00 часа в Националния пресклуб на БТА ще се проведе пресконференция на тема „Какъв Главен прокурор искат гражданите?“. Събитието е организирано от Българския институт за правни инициативи. \r\n*** \r\nОт 11.00 часа в Българската търговско-промишлена палата ще се проведе конференция на тема „Възможности и предизвикателства за правене на бизнес в България“. \r\n*** \r\nОт 12.00 до 13.00 часа израелската танцьорка и майстор на съвременни танцови изкуства Мириам Енгел, изпълнителен и художествен директор на „Анджела Денс Кампъни“, ще проведе майсторски клас с балет „Арабеск“ (ул. „Панайот Волов“ 3). \r\n*** \r\nОт 12.00 в Инфоцентър „София – евростолица на спорта“ ще се състои пресконференция във връзка със състезанието по ски и сноуборд в необработен терен за деца и възрастни - Витоша X Lines. \r\n*** \r\nОт 13.00 часа в Дома на Европа Бюрото на Европейския парламент и Ева Майдел организират публична дискусия на тема „Таксите за преводи в евро – един двоен стандарт по-малко“.  \r\n*** \r\nОт 13.00 часа Бюрото на Европейският парламент и евродепутатът Ева Майдел организират публична дискусия на тема „Таксите за преводи в евро – един двоен стандарт по-малко“, която ще се проведе в Дома на Европа.     \r\n*** \r\nОт 13.00 часа 3-ти състав на Специализирания наказателен съд ще заседава по делото срещу Петър М., на когото са повдигнати обвинения за организиране и ръководене на организирана престъпна група. \r\n*** \r\nОт 13.30 часа 8-и състав на Специализирания наказателен съд ще заседава по делото срещу Ангел Д., Деян С. и др., на когото са повдигнати обвинения за образуване и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Петър П., на когото е повдигнато обвинение за престъпление по служба. \r\n*** \r\nОт 14.00 часа 13-и състав на Специализирания наказателен съд ще заседава по делото срещу Даниел Н., Вализар Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.30 часа в Интер Експо Център ще се проведе откриването на единственото изложение за сигурност и високи технологии SECURITY EXPO. \r\n*** \r\nОт 16.00 часа в сградата на БЧК (бул. „Джеймс Баучер“ 76) в Зала „София“ столичната организация на БЧК ще проведе отчетната сесия за дейността си през 2018 г. \r\n*** \r\nОт 18.00 часа в зала „Княз Александър I“ на Историческия музей археологът д-р Димитър Чернаков ще представи резултатите от теренните археологически проучвания на праисторически обекти, проведени през изминалата година. \r\n*** \r\nОт 18.30 часа в театрална зала „Надежда“ на Столична библиотека ще бъде даден старт на първия по рода си фестивал на радиотеатъра в България „Радио Радичков“. \r\n*** \r\nОт 18.30 часа в галерията на СБХ ще бъде открита изложбата В това време на едно друго място / 100 години чешки комикс“. \r\n*** \r\nОт 11.00 часа в Регионален исторически музей – Благоевград ще се проведе конкурс – поетичен рецитал „С България в сърцето“.  \r\n*** \r\nОт 14.00 часа в зала „Одесос“ на хотел „Черно море“ ще бъде открит регионален форум на Европейската банка за възстановяване и развитие във Варна. Целта на форума е да се запознаят малките и средните предприятия в региона с възможностите за подпомагане и финансиране, които предлага банката. Партньор в организацията е Изпълнителната агенция за насърчаване на малки и средни предприятия. В 13.30 часа е предвиден брифинг за медиите.  \r\n*** \r\nОт 14.00 часа общинският съветник от ГЕРБ д-р Лидия Маринова ще се срещне с граждани в офиса на партията на ул. „Георги Бенковски” 1. \r\n*** \r\nОт 11.00 часа в зала 302 на Община Велико Търново  ще бъде представена тържествената програма за празника на града - 22 март, заедно с предшестващите и последващи събития.  \r\n***  \r\nОт 17.30 часа в Изложбени зали „Рафаел Михайлов“ ще бъде открита изложба на Страхил Найденов – „Мозайка” - класическа мозайка, 3D мозайка, скулптурна мозайка.  \r\n***  \r\nОт 18.00 часа в зала 30 на Младежки дом ще започне „С обич за мама и баба“ - традиционен концерт на момчетата от Музикална школа при Младежки дом.  \r\n***  \r\nОт 18.30 часа в хотел „Премиер“ ще се проведе церемония по награждаване с приз „Кавалер на Жълтата роза“, организирана от „Зонта клуб“.  \r\n*** \r\nОт 18.30 часа в салона на ресторант „Етно“ ще се проведе дискусия на тема „Икономически перспективи пред България в контекста на глобалните процеси“, организирана от Предприемачи ГЕРБ. \r\n***  \r\nОт 19.00 часа в Клуб 7 ще се проведе среща с народния певец Ивайло Герасимов.  \r\n*** \r\nОт 17.00 часа в малката зала на Художествена галерия „Иван Фунев“ ще се проведе среща от поредицата 30-ти Зимни четения на тема „Празнично-обреден живот на каракачанската общност във Врачанско“. \r\n*** \r\nОт 17.00 часа в Галерията на КДК ще бъде организирана изложба на жени-художници по повод 8 март.  \r\n*** \r\nОт 17.00 часа в Бяла зала на Младежкия дом ще бъде открита изложба и ще се състои награждаване на отличените във 2-рия национален конкурс за рисунка и приложно изкуство „Нарисувай историята“. \r\n*** \r\nОт 11.30 часа в Художествената галерия ще се проведат пролетни занятия в Работилница за въображение.  \r\n*** \r\nОт 19.00 часа в Младежкия център ще се проведе конкурс за българска песен и слово „Те жив са отклик на духа народни“, посветен на 3 март – Националния празник на Република България. \r\n*** \r\nОт 17.00 часа в двора на Регионалния исторически музей ще бъде открита изложба на маски и възстановяване на обичая „Сирнишкия огън – една забравена традиция“. \r\n*** \r\nОт 17.30 часа във фоайето на НЧ  „Разум 1883“ ще бъде представена изложба  на учениците от класа по изобразително изкуство с преподавател Петър Григоров от  ОШИ „Добри Христов“. \r\n*** \r\nОт 18.00 часа в Заседателната зала на Общинския младежки дом ще се проведе  дискусия  на Програма „Заедно в час“. \r\n***     \r\nОт 15.30 часа в Центъра за настаняване от семеен тип № 2 за деца с увреждания, ще бъде предадено дарение- сух басейн с топки.То е изпълнена кауза „Подкрепа за „специални” деца и младежи \" по проекта „Дарявай, докато четеш”.  \r\n*** \r\nОт 11.00 часа в зала „Струма“ на Областна администрация – Перник ще се проведе Годишното общо събрание за 2019 г.  на Областния съвет на Българския Червен кръст. \r\n*** \r\nОт 18.00 часа на Камерна сцена в Драматично-куклен театър ,,Иван Радоев\" ще се играе постановката „Грозното патенце“ по Х.К. Андресен. \r\n*** \r\nВ 10.00 часа в зала 2 на Окръжния съд ще се проведе заседание по делото срещу Благой Н., обвинен, че при управляване на товарен автомобил е нарушил правилата за движение и по непредпазливост е причинил смъртта на едно лице.  \r\n*** \r\nВ 10.00 часа в зала 5 на Окръжния съд ще се проведе заседание по делото срещу Лъчезар Л., обвинен, че в качеството си на пълномощник е избегнал установяването и плащането на данъчни задължения в особено големи размери – 442 508 лв. Делото е насрочено и за 7 март.  \r\n*** \r\nВ 10.30 часа в зала 2 на Окръжния съд ще се проведе заседание по делото срещу Стилиян П. и Димитър П., обвинени в това, че в съучастие без надлежно разрешително са държали на публично място с цел разпространение високорисково наркотично вещество – кокаин.  \r\n*** \r\nОт 18.00 часа в Балабановата къща ще бъде открита фотографската изложба „Матера – нюанси“ на Дениз Мацарела. \r\n***   \r\nОт 17.00 часа в Художествената галерия ще бъде открита изложба на жени художници от фонда на галерията, по повод 8-ми март- живопис, графика и скулптура. \r\n***   \r\nОт 10.00 часа в зала 105 на общината кметът Стефан Радев ще се срещне с европейската шампионка по тласкане на гюле Радослава Мавродиева. Предвиден е и брифинг след това от страна на кмета.  \r\n*** \r\nОт 11.00 часа часа в зала 712 на Областна администрация- Разград ще се проведе заседание на  \r\nОбластната комисия по транспорт. \r\n*** \r\nОт 16.00 часа в конферентната зала на хотел „Централ“ ПП ГЕРБ организира граждански диалог на тема регионално развитие.  \r\n***   \r\nОт 11.00 часа в зала 203 на общината ще се проведе заседание на Комисията по култура към Общински съвет-Шумен. \r\n*** \r\nОт 14.30 часа в залата на къща-музей „Баба Райна“ във Възрожденския комплекс ще се проведе кръгла маса „Училище-бизнес, перспективи за сътрудничество“ с учениците от ПГОХХТ „Проф. д-р Асен Златаров“, ПГССХТ, СУ „Панайот Волов“ и представители на бизнеса и обществени организации от Шумен.", "date": "2019.03.06", "title": "Предстоящи събития в страната за 6 март (Агенция „Фокус“)"}
{"url": "http://www.focus-news.net/news/2019/03/06/2631093/ana-mpa-tsipras-demografskiyat-problem-e-vapros-na-tsyalostna-strategiya.html", "text": "Демографският проблем е проблем, който не засяга само настоящето и близкото бъдеще, заяви в парламента премиерът Алексис Ципрас, добавяйки, че резултатите от всяка приета политика ще се проявят с времето, съобщава гръцката държавна агенция  АНА-МПА . \r\nЦипрас заяви, че е положително, че докладът на съответната комисия е почти единодушен. \r\n„Демографският проблем не е изолиран въпрос ... той е въпрос на цялостна стратегия. Това е следствие от това как избираме да организираме нашето общество“, каза Ципрас. \r\nТой обясни, че зависи от това дали е възприет модел на социално възпроизвеждане, където растежът на населението е логично следствие от подобрените условия на живот за по-голямата част от обществото, или, напротив, избраният модел разглежда подходящ начин на социално възпроизвеждане, който разглежда следствие от намаляването на населението като малка незначителна подробност в сравнение с просперитета на социално малцинство, което може да се ползва от привилегии и богатство. Превод и редакция : Калоян Пенков", "date": "2019.03.06", "title": "АНА-МПА: Ципрас: Демографският проблем е въпрос на цялостна стратегия"}
{"url": "http://www.focus-news.net/news/2019/03/06/2631505/fond-za-strategicheska-kultura-rusiya-sasht-gubyat-partiyata-vav-venetsuela.html", "text": "Държавният секретар на САЩ Майк Помпео нарече венецуелския президент Никола Мадуро \"болен тиранин\" и заплаши да предприеме решителни мерки за възстановяване на демокрацията в тази страна. Поредният опит за „възстановяване“ се провали, което принуди Помпео да прибегне до недипломатичен език. Очевидно е, че във Вашингтон губят търпение, пише електронното издание на  руското списание „Фонд за стратегическа култура“  в материал, представен без редакторска намеса. \r\nОрганизираните от САЩ конвой с „хуманитарна помощ“, които трябваше без разрешението на правителството на Венецуела да пробият през границата от страната на Колумбия, бяха спрени от венецуелските военни и се обърнаха обратно. Трима души загинаха, около 300 бяха ранени. \r\nПровокацията е организирана по схемата на колонизаторите от XIX век: радвайте се, че ви носим хляб и нов водач на племето. Сергей Лавров определи това действие като неприемлива политизация на хуманитарната помощ. В Латинска Америка, където превратностите не са необичайни, няма да изненадате никого с такова представление. Количеството храна в камионите играеше ролята едва ли не на театрални реквизити, а с новия вожд Хуан Гуайо ситуацията дори стана смешна: един самозванец, проникващ във Венецуела сред сандъците с храна, е почти анекдот. \r\n  Гуадо вече се опита да устрои „цветна революция“ с американските пари, когато се провъзгласи за президент и призова привържениците си към неподчинение. Не се събраха много поддръжници, а и на новоизпечения вожд му се наложи да отиде в чужбина (отиде там под предлог, че е на служебна командировка). \r\nВторият опит да стигне до властта с американската помощ също беше неуспешен. Конвоят бе разгонен – спектакълът се провали и актьорите се разбягаха. \r\nВсичко това ядосва Доналд Тръмп. Той даде да се разбере, че не изключва и по-сурови мерки срещу страната, които не иска да стане свободна. Тръмп заяви, че разглежда всички сценарии спрямо Венецуела, включително възможна военна операция. Но това засега са само думи. В Белия Дом са объркани: парите за метежа на Гуайдо и организацията на „хуманитарния пробив“ във Венецуела отидоха на вятъра, а в страната не се забелязва активизация на опозиционните сили. \r\nДа се подготви въоръжен преврат? Това е сложно. Още през лятото на 2017 година синът на президента на Венецуела Николас Мадуро, Герра, предупреди: „Ако се случи, земята ни да бъде осквернена и от Ню Йорк пристигнат оръжия, господин Тръмп.... И Виетнам ще ви се стори като дреболия“. Да, това е младежка страст, но желаещи да се бият срещу янките и в Латинска Америка, и сред „латиносите“ в САЩ има достатъчно. Във Вашингтон не веднъж са разговаряли за необходимостта да сменят режима в Никарагуа и Куба, но тези режими и до ден днешен се държат твърдо. И така, каква е тази „истинска демокрация“, която САЩ ще възстановят във Венецуела?  \r\nТъй като режимът на Уго Чавес в САЩ не се счита за демократичен, изглежда, че се има предвид времето на управлението на неговите предшественици, президентите Андрес Перес и Рафаел Калдера, които въведоха неолибералния икономически модел във Венецуела, което позволи на американските петролни корпорации да изтръгнат богатството на страната и да държат хората в бедност. Боливарианската революция на Уго Чавес сложи край на това наследство, което се опитва да възстанови администрацията на САЩ, действайки с ръцете на Хуан Гуайдо. \r\nВенецуела не е сама на международната арена. В хода на концептуалния сблъсък в Съвета за сигурност на ООН бяха внесени две проекторезолюции за Венецуела – от САЩ и Русия. За руският проект гласуваха държави, като Китай и Южна Африка. А има поддръжници на Николас Мадуро и сред държавните глави в Латинска Америка. \r\nНа среща на 1 март с изпълнителния вицепрезидент на Венецуела Делси Родригес руският външен министър Сергей Лавров обеща храна и лекарства за републиката. В същото време Русия може напълно да отговори на нуждите на Венецуела от зърнени култури, което е в основата на борбата срещу глада. Венецуела ще плати за руските доставки с петрол, предназначен за преработка от партньорите на Русия. Надеждата за икономическо задушаване на Венецуела изчезва. На 1 март Никола Мадуро обяви затварянето на представителството на държавната петролна компания Petroleos de Venezuela SA (PDVSA) в Лисабон и преместването му в Москва. \r\nИзчислението на САЩ за свалянето на режима във Венецуела с помощта на методите на „цветната революция” не се оправда. В трудните седмици на януари - февруари Венецуела оцеля и правителството й показа устойчивост. Правителството на Мадуро се радва на подкрепата както на армията, така и на мнозинството от гражданите. Има надежда за по-голяма международна подкрепа. Може би затова Вашингтон започна дипломатически маневри около Москва. Майк Помпео вече се свърза с Сергей Лавров по телефона, като го убеди да „обсъдят ситуацията в Каракас“. Очевидно Съединените щати не се отказват от опитите си да склонят Москва на своя страна. В отговор обаче те чуват това, което вече са чували многократно - няма нужда да се бъркат във вътрешните работи на суверенните държави. \r\nКаква нова комбинация ще изобретят във Вашингтон, за да утвърдят послушен на янките режим в Каракас? Ясно е само, че Венецуела няма да бъде оставена намира. Не трябва да се изключва и вероятността от военна агресия. Но засега, както се казва в такива случаи в шахмата, САЩ започват и губят. При всички случаи, поне първата партия. \r\nПревод и редакция:", "date": "2019.03.06", "title": "„Фонд за стратегическа култура“ (Русия): САЩ губят партията във Венецуела"}
{"url": "http://www.focus-news.net/news/2019/03/06/2631097/bsp-nastoyava-pravitelstvoto-da-poiska-i-poluchi-ot-ek-garantsiite-koito-ruskata-strana-ochakva-za-turski-potok-obzor.html", "text": "Министър-председателят на Руската федерация Дмитрий Медведев бе на визита у нас в понеделник и вторник. Той се срещна с министър-председателя Бойко Борисов и президента Румен Радев. Подписани бяха и редица двустранни документи. Теми  на разговорите бяха енергийните проекти и двустранните отношения, като новината от визитата е, че Русия иска гаранции от Европейската комисия за бъдещето на \"Турски поток\". Петата визита на руски премиер или президент за последните 30 години и втората поред на Дмитрий Медведев  у нас бе тема на редовната пресконференция на „Позитано“ 20 във вторник.  \r\nБСП оцени високо и положително визитата на руския премиер. Позицията на партията бе изразена от  лидера на БСП Корнелия Нинова .  Тя изтълкува посещението като стъпка за диалог и подобряване на отношенията между Русия и България. Нинова изтъкна, че за БСП е в  интерес на България да имаме двустранен диалог и възстановяване на икономическите отношения с Русия. Корнелия Нинова посочи, че по енергийните проекти позицията на БСП винаги е била ясна. Тя припомни, че партията винаги е смятала, че България има нужда от АЕЦ „Белене“ и от „Южен поток“ преди да бъде спрян. Нинова отчете, че премиерът Борисов е претърпял развитие по тези теми и от първоначалната оценка за „гьол“, вече приема АЕЦ „Белене“ като стратегически проект за България. Тя разкритикува трите кабинета на Бойко Борисов и подчерта, че те са загубили много  възможности през тези години. „От срещата стана ясно, че руската страна няма да се ангажира с проекта „Турски поток“ през България“, докато не получи гаранции от ЕК. Затова имаме въпроси към правителството на България. Поискало ли е такива гаранции? Ако да, получило ли ги е? Ако не, защо не ги е поискало и какви стъпки ще предприеме оттук нататък да получи тези гаранции от ЕК, за да може да стартира целият процес? Иначе би изглеждало, че правителството на България е само на етап добри пожелания, предизборен пиар преди европейските избори и нищо конкретно. Оттук нататък на ход е премиерът Борисов. ЕС се управлява от неговите партньори. Искаме той да отправи към ЕК питане за гаранции и да ги получи в интерес на България и на стратегическите ни проекти. Сега той е на ход. По втората тема – хъб „Балкан“ и тук са имали нашата подкрепа и положително мнение“, каза Нинова. Тя посочи, че от ТАСС е изтекла информация, че „Газпром“ заявява, че не планира да участва в проекта газов хъб „Балкан“ в България. \r\nДеница КИТАНОВА", "date": "2019.03.06", "title": "БСП настоява правителството да поиска и получи от ЕК гаранциите, които руската страна очаква за „Турски поток“ (ОБЗОР)"}
{"url": "http://www.focus-news.net/news/2019/03/06/2631098/edinodushno-komisiyata-po-pravni-vaprosi-othvarli-prezidentskoto-veto-varhu-chast-ot-poslednite-promeni-v-izborniya-kodeks-obzor.html", "text": "Единодушно Комисията по правни въпроси отхвърли ветото на президента Румен Радев върху част от последните промени в Изборния кодекс. „За“ повторното приемане на измененията в Изборния кодекс гласуваха 14 народни представители. Предстои ветото на държавния глава да се гласува окончателно в пленарна зала. „Заявявам политическата воля на ПГ на ГЕРБ и на партньорите ни, че ще предприемем законодателна инициатива, касаеща нормите за преференциалния праг. Те да бъдат такива, каквито са в действащия закон“, обяви председателят на комисията Данаил Кирилов.  \r\nПреди гласуването  проф. Емилия Друмева , секретар на президента по правни въпроси, заяви, че не може да не се зачита обществената нагласа, с разбирането, че въпросното повишение на прага на преференциите, прави отстъпление от постиженията в изборното ни право. Според нея е налице промяна в концепцията и философията на преференцията като способ за личностен избор. Тя допълни, че това обезсмисля предназначението на преференцията. По думите ѝ възраженията във ветото са и към отношението спрямо машинното гласуване като вид електронно гласуване. Тя изтъкна, че способът за машинно гласуване вече е въведен и утвърден в Изборният кодекс от 2014 година. Друмева допълни, че във ветото държавният глава възразява срещу забавянето в прилагането на машинното гласуване.  \r\nПредседателят на Върховния административен съд  Георги Чолаков  посочи, че никъде в Изборния кодекс не се предвижда необжалване на решения на ЦИК. Той заяви, че не е съгласен, че има разлика между Изборния кодекс от 2011 година и този от 2014 година. „В Изборния кодекс са изброени актовете, които подлежат на обжалване от административен съд. Всички останали пак подлежат на обжалване, но от друг съд“, заяви Георги Чолаков.  \r\nПредседателят на Правната комисия и депутат от ГЕРБ  Данаил Кирилов  коментира, че силно се е спекулирало със законодателната процедура по промените в Изборния кодекс. „Изразявам притеснението си, че в общественото пространство много се говори, а малко се чете“, заяви той. По думите му политизирането на факти и обстоятелства може да доведе до изкривяване на общественото възприятие, в една или друга посока. Според него широкото прилагане на машинното гласуване ще доведе до технически проблеми в изборния процес. „Не препятстваме този способ, но сме длъжни да предупредим избирателите, че не машините и хартиите ще ни решат политическите проблеми и проблемите с доверието. Създаваме си ги сами“, подчерта Данаил Кирилов. По думите му истината за преференциите е, че няма нищо противоконституционно в тях. \r\nЗам.-председателят на ПГ на ДПС  Хамид Хамид  заяви, че ще внесат техен законопроект за изменения в Изборния кодекс на първата минута след гласуването на ветото в пленарна зала. „Колкото до прословутите преференции, ще кажа една шега. Днес е Денят на палачинката, почти в цял свят го празнуват. Честит празник, колеги от ГЕРБ“, пошегува се Хамид Хамид.  \r\nМеждувременно лидерът на БСП  Корнелия Нинова  обяви на пресконференция, че ако управляващите приемат ветото на президента за Изборния кодекс, ще преразгледат решението си за напускане на парламента. По думите ѝ това би било основание БСП да свика заседание на Национален съвет. „Ако отхвърлят ветото, те не изпълняват нашите искания, въпросът за връщане не стои“, подчерта Нинова. Агенция „Фокус“ припомня:  Държавният глава върна закона за ново обсъждане в парламента на 25 февруари. Според него поправките в изборното законодателство отслабват механизмите за осигуряване на честни избори. Радев наложи вето на увеличаването на прага на преференцията, както и на ограничаването на машинното гласуване. Вето беше наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати бяха и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ.  \r\nИзмененията в Изборния кодекс минаха в парламента на 14 февруари. Според промените за евроизборите кандидатът трябва да получи действителни гласове не по-малко от националната избирателна квота, а за парламентарните не по-малко от регионалната квота. По този начин отпадна предишното изискване за валидност на преференцията от минимум 7% от гласовете.  \r\nСлед гласуването БСП напусна парламента. Няколко дни по-късно – на 18 февруари, председателят на ГЕРБ и министър-председател Бойко Борисов свика спешно заседание на Изпълнителната комисия и от партията обявиха, че ще върнат преференциите и ще задействат процедура за нова избирателна комисия. ГЕРБ внесе нови промени в Изборния кодекс за възстановяване на преференцията.  \r\nПрезидентът призова БСП да се върне в пленарна зала за предстоящото гласуване на промените. Опозицията приветства ветото, но обяви, че няма да бъде в парламента, докато не бъдат изпълнени всичките й условия.  \r\nУправляващата коалиция ГЕРБ и „Обединени патриоти“ взе решение да отхвърли президентското вето върху промените в Изборния кодекс с аргумент, че твърденията на държавния глава Румен Радев, че няма съдебен контрол, не отговарят на истината. \r\nБиляна ИВАНОВА", "date": "2019.03.06", "title": "Единодушно Комисията по правни въпроси отхвърли президентското вето върху част от последните промени в Изборния кодекс (ОБЗОР)"}
{"url": "http://www.focus-news.net/news/2019/03/06/2631095/ria-novosti-grazhdani-na-gruziya-ne-mogat-da-poluchat-ubezhishte-v-evropeyskiya-sayuz-zayavi-evrokomisar.html", "text": "Европейският съюз счита Грузия за безопасна страна, затова нейните граждани не могат да получат убежище в ЕС, заяви еврокомисарят по разширяването Йоханес Хан на пресконференция, предава  РИА „Новости“ . \r\nХан направи изявление след петото заседание на Съвета за асоцииране между Грузия и Европейския съюз с участието на премиера на Грузия Мамука Бахтадзе.  \r\nГрузинските граждани могат да посещават лагери в Европейския съюз без визи, но по-рано представители на някои европейски страни изразиха загриженост за големия брой пристигащи от Грузия търсещи убежище. \r\nСпоред него сега няма риск от спиране на безвизовия режим. Европейският комисар смята, че либерализирането на визовия режим е едно от основните постижения на Грузия по пътя към сближаване с ЕС. Превод и редакция : Калоян Пенков", "date": "2019.03.06", "title": "РИА „Новости“: „Граждани на Грузия не могат да получат убежище в Европейския съюз“, заяви еврокомисар"}
{"url": "http://www.focus-news.net/news/2019/03/06/2631096/ne-sa-ustanoveni-narusheniya-v-mestnostta-alepu-kray-sozopol-obzor.html", "text": "Не е налице строителна и монтажна дейност по изграждането на три вилни сгради в местност Алепу, землище на град Созопол. Това стана ясно по време на проверка на сигнали за извършване на строителна дейност в местността, която извърши  началникът на Регионална дирекция „Национален строителен контрол“ – Югоизточен район-Бургас, инж. Милен Ненчев. Според него извършваните дейности са единствено и само по брегоукрепването на мястото. „В петък от Община Созопол е издадена заповед, с която ясно е указано като условие, че вторият етап от строежа – изграждането на вилните сгради, може да се извършва едва след цялостен мониторинг по първи етап – брегоукрепването. Това отсъстваше в първоначалното разрешение за строеж. Заповедта ще бъде подробно проверена от Дирекция „Строителен контрол“, с присъствието на представители на Община Созопол“, отбеляза инж. Ненчев. Той добави, че дейностите по брегоукрепване задължително трябва да включват стоманобетонови кубове и вертикален стоманобетонен откос, които вече са изградени на терена, за да се спре активното свлачище. „До този момент брегоукрепването още не е довършено и строежът се изпълнява по съгласуваната строителна документация“, каза още инж. Ненчев. Според Вълко Костов, представител на строителен надзор, строежът в местността е спрян след 1 март заради гнезденето на пчелояди. Той добави, че това се е случило по предписание от Регионална инспекция по околната среда и водите – град Бургас. „Днес получихме ново писмо от тях, с което стана ясно, че ще подновим брегоукрепването, вероятно от утре. А откога точно, ще разберем, когато писмото достигне до нас“, отбеляза Костов. Според него строителните дейности ще продължат вероятно до 15 май, когато започва гнезденето на този вид птици. На днешната проверка присъства и инж. Цветанка Павлова, технически експерт в „Главболгарстрой“, според която законът е спазен и потвърди информацията, че към момента се изпълнява първи етап от укрепването на свлачището в местността. „Нямаме притеснения. Конструкцията, която виждате на терена, е изцяло укрепваща брега“, отбеляза инж. Павлова и добави, че днешната проверка е причината да липсват работници на обекта. „Чакаме да се произнесе контролният орган, за да знаем дали работата по обекта ще продължи“, каза още инж. Павлова. \r\nМария ПОПЧЕВА", "date": "2019.03.06", "title": "Не са установени нарушения в местността Алепу край Созопол (ОБЗОР)"}
{"url": "http://www.focus-news.net/news/2019/03/06/2631100/pres-24-makedoniya-silyanovska-detsata-ni-byagat-ot-darzhavata-zaradi-zaevizma.html", "text": "Кандидатът за президент от редиците на ВМРО-ДПМНЕ проф. Гордана Силяновска посети Ново село, където се срещна с гражданите от това населено място, предава скопската електронна медия „ Прес 24 “. \r\n„Гражданите на Ново село отблизо видяха как на практика работи заевизмът след като кметът им, предложен от СДСМ се занимава с контрабанда на цигари през границата. Децата ни ще си тръгват, докато са свидетели на корупция и престъпления от народни представители. Затова на 21 април ще кажем „НЕ“ на онези, които искат да превърнат Македония в тъмен вилает на малка група елити, които наемат само роднини, а гражданите нямат основна здравна защита, образование и едва преживяват, написа Силяновска във Facebook. Превод и редакция : Калоян Пенков", "date": "2019.03.06", "title": "„Прес 24“ (Македония): Силяновска: Децата ни бягат от държавата заради заевизма"}
{"url": "http://www.focus-news.net/news/2019/03/06/2631099/pres-24-makedoniya-samo-8-ot-makedontsite-biha-ostanali-v-makedoniya.html", "text": "Нямам причина да остана. Животът ми тук е разрушен, работя по 13 часа на ден и едва преживяваме“, това е един от отговорите на проучване на „Факултети.мк“, проведено сред 1474 читатели, предава скопската електронна медия „ Прес 24 “. \r\n83.7% от анкетираните биха напуснали страната, ако имат шанс, а въпросът защо те ще си тръгнат, най-често срещаният отговор е „За по-добър живот“. \r\nНа въпроса „Когато имате шанс, бихте ли напуснали Македония?“ са отговорили 1491 читатели. От тях 1234 (83.7%) са отговорили с „да”, 123 (8.3%) се колебаят, а 117 (7.9%) биха останали в Македония. \r\nКато дестинации къде биха заминали, те заявяват Германия, Австралия, Канада, Франция, Холандия, Дания, Австрия, Скандинавия, Швейцария, Словения, Нова Зеландия, Швеция, САЩ, Англия…. Има и отговори в стил: „Далеч оттук“, „В страна, където управляват законите и, където има нормална здравна система и образование“. Превод и редакция : КалоянПенков", "date": "2019.03.06", "title": "„Прес 24“ (Македония): Само 8% от македонците биха останали в Македония"}
{"url": "http://www.focus-news.net/news/2019/03/06/2631101/independent-tereza-may-se-podgotvya-za-patuvane-v-bryuksel-v-posleden-opit-da-osiguri-promeni-v-sdelkata.html", "text": "Тереза Мей ще посети Брюксел този уикенд в опит да осигури промени в сделката си за Брекзит преди решителното гласуване в Камарата на общините, пише в.  Independent . \r\nМинистър-председателят очаква да се срещне с високопоставени лица на ЕС след преговорите през последните две седмици, тъй като тя отчаяно търси да извлече отстъпки в стремежа си да спечели подкрепата на про-Брекзит настроените консерваторите . \r\nТереза Мей също обяви мерки в подкрепа на правата на работниците след Брекзит, предназначени за максимална подкрепа на сделката й сред лейбъристките депутати. \r\nМинистърът за Брекзит Стивън Баркли и главният прокурор Джефри Кокс проведоха вечеря с главния преговарящ на ЕС Мишел Барние за първи път след срещите. \r\nПредположението, че премиерът е готов да посети Брюксел лично, показва, че е постигнато някакво ново споразумение, въпреки че официалните представители все още омаловажават шансовете. \r\nШансовете на министър-председателя да постигне победа в това гласуване се основава на убждаването на Европейската изследователска група (ERG) и нейните партньори от северно-ирландската Демократична юнионистка партия (ДЮП), че Обединеното кралство няма да попадне в капан на ирландския защитен механизъм. \r\nЗащитният механизъм е план, който гарантира, че на остров Ирландия няма да бъде изградена твърда граница. Той влиза в сила, ако не бъде сключено ново търговско споразумение между Обединеното кралство и ЕС до края на 2020 г. и Великобритания потенциално ще бъде заключена срещу волята си в митнически съюз с блока. \r\nНовият план на премиерът да даде на парламента да гласува за приемането на бъдещи правила за правата на работниците също беше обявен, тъй като тя се стреми да привлече про-Брекзит лейбъристи. \r\n„Когато става въпрос за правата на работниците, този парламент е поставил водещи световни стандарти и ще продължи да го прави в бъдеще, като взема решения, работейки в тясно сътрудничество със синдикатите и бизнеса“. \r\nНовият план ще позволи на парламента да даде право чрез законопроекта за споразумението за оттегляне да обмисли бъдещи промени в законодателството на ЕС, които да засилят правата на работниците или стандартите за здраве и безопасност, и да гласуват дали те трябва да бъдат приети в законодателството на Великобритания. \r\nПодходът на Тереза Мей беше критикуван от няколко синдиката, включително от Конгреса на профсъюзите, като генералният секретар Франсис О'Грейди заяви: „Това са крехки процедурни отстъпки. Те не са близо до гарантиране на защита на съществуващите права. И те няма да спрат правата на работниците във Великобритания да изостанат от тези в останалата част на Европа. Превод и редакция : Калоян Пенков", "date": "2019.03.06", "title": "Independent: Тереза Май се подготвя за пътуване в Брюксел в последен опит да осигури промени в сделката"}
{"url": "http://www.focus-news.net/news/2019/03/06/2631094/kommersant-pentagonat-preporacha-da-ne-se-davat-iztrebiteli-f-35-na-turtsiya-zaradi-dostavkite-na-c-400.html", "text": "Европейското командване на американските въоръжени сили препоръча да не се прехвърлят американски изтребители F-35 в Турция, ако Анкара закупи противоракетни ракетни системи С-400 от Москва. Както каза главнокомандващият на Обединените сили на НАТО в Европа, американски генерал Къртис Скапароти, руските системи за противовъздушна отбрана са несъвместими със системите на НАТО, пише в. „Коммерсант“. \r\n„Вторият проблем - с F-35, това е проблем за всички наши самолети и, мисля, особено за F-35. От мен като военен човек най-добрият съвет е да не се сключи договорът с F-35, така че да не извършват бойни мисии, когато нашият съюзник използва руски системи, особено системи за противовъздушна отбрана“, каза Къртис Скапароти. Той изрази надежда, че Турция ще преразгледа решението си за закупуването на С-400, за да не загуби „много други системи“. \r\nЗа това, че Съединените щати могат да лишат Турция от изтребители, ако получи руски системи за противовъздушна отбрана, вече е съобщавано няколко пъти. На 2 март министърът на външните работи на Турция Мевлют Чавушоглу каза, че Анкара и Вашингтон отново са започнали преговори за закупуване на американски системи за противовъздушна отбрана на „Пейтриът“. В същото време той потвърди, че покупката на системата за противовъздушна отбрана С-400 е завършена и тези комплекси ще бъдат доставени на Турция тази есен. \r\nДоговорът за доставка на четири системи C-400 в Турция в размер на около 2,5 млрд. долара беше подписан през юли 2017 г. Доставките бяха очаквани през март 2020 г., но по-късно Анкара и Москва се договориха да ускорят процеса и да започнат доставките през лятото на 2019 г. Превод и редакция : Калоян Пенков", "date": "2019.03.06", "title": "„Коммерсант“: Пентагонът препоръча да не се дават изтребители F-35 на Турция заради доставките на C-400"}
{"url": "http://www.focus-news.net/news/2019/03/06/2631105/turizmat-vav-fokusa-na-balgaro-ruskite-otnosheniya-obzor.html", "text": "Туризмът беше във фокуса на българо-руските отношения през втория ден от официалната визита на министър-председателя на Руската федерация Дмитрий Медведев в България. Двамата заедно с премиера Бойко Борисов откриха Българо-руски бизнес форум в областта на туризма. Събитието представи възможност за насърчаване и задълбочаване на сътрудничеството и контактите на туристическия бизнес на двете държави с институционалната подкрепа на правителствата на Република България и Руската федерация.  Министърът на туризма Николина Ангелкова  откри форума с думите, че България винаги е била една от най-предпочитаните и сигурни държави за руските туристи. Тя отбеляза, че традициите и отношенията в нашите страни в областта на туризма са стабилни и имат богата перспектива. По думите ѝ естествената езикова и историческа близост на нашите два народа са предпоставка за повече руски туристи и посочи, че българската държава полага усилия за гарантиране на най-добрите условия за руските туристи у нас. Ангелкова съобщи, че се обсъжда възможността 2020 г. и 2021 г. да бъдат провъзгласени за Години на туризма на България в Русия и съответно – на Русия в България. Премиерът на Руската федерация Дмитрий Медведев  заяви, че около половин милион туристи от Русия всяка година идват в България, като значителна част от тях имат недвижими имоти на Черноморското крайбрежие. „Между Русия и България има туризъм и той е на доста добро ниво. Нашата обща култура и гостоприемството са основата за това“, заяви Медведев. Toй посочи, че добрата туристическа инфраструктура на добра цена и климатът привличат най-вече руските туристи. Сигурността също е много важна черта. „С една дума – в България са създадени всички условия за добра и пълноценна почивка, включително и с деца“, заяви руският премиер. Медведев съобщи още, че Русия подготвя мащабен проект, който предвижда улесняване на визовия режим за туристи от всички страни и добави, че са готови за най-модерни визови решения.  Министърът на икономическото развитие на Руската федерация Максим Орешкин  отбеляза, че туристическият поток от Русия към България е намалял с 20% през последните години заради обвързването на българския лев с еврото. По думите му пътуванията до страната ни са с 15-20% по-скъпи от пътуванията до Сочи и Тунис например и затова повече туристи остават в Русия или посещават Турция. По думите му България може да намери своето място в нишата на културно-историческия туризъм, с което се отличава от своите конкуренти.  Българският премиер Бойко Борисов  заяви, че страната води миролюбива външна политика, за да привлича повече туристи. Той отбеляза, че от 1 февруари у нас в 59 града има центрове за издаване на визи, за да се улеснят максимално туристите и припомни, че се водят разговори за фериботна връзка между Бургас и Новоросийск. „В условията на санкции и на голямо напрежение на многополюсния свят, ние с Дмитрий Медведев успяваме да поддържаме доста добри и прагматични работни отношения. Не бива пак да се делим като нация на русофили и русофоби. Нека си гледаме нашите важни български интереси“, заяви Борисов. Той обясни, че България се гордее със стабилния лев и връзката му с еврото. „И очакваме тази година да ни поканят в чакалнята на еврозоната\", каза още той. Ръководителят на Федералната агенция по туризъм на Руската федерация Зарина Догузова  посочи, че Русия ще работи за развитието на културния туризъм, за да привлича повече български туристи. Тя заяви, че през последните години е намалял броят на българите, които посещават Русия. „Явно не правим нещо, както трябва, затова ще трябва да помислим какво да променим“, коментира Догузова и заяви, че и България, и Русия могат да предложат много на своите туристи в опознавателно-културния туризъм. Тя посочи, че ще се работи и за развитие на фериботните връзки между двете държави. Изпълнителният директор на Асоциацията на туроператорите в Русия Мая Ломидзе  съобщи, че Русия води разговори с България страната ни да издава повече многократни визи за Русия – за две и повече години. Тя припомни, че преди няколко години в Русия е имало сериозни проблеми по отношение на визите. По думите ѝ българското консулство е едно от образците, с които държавата никога не е имала проблеми. \r\nДен по-рано – 4 март, България и Русия подписаха Програма за съвместни действия в областта на туризма между Министерството на туризма на Република България и Министерството на икономическото развитие на Руската федерация за периода 2019 - 2021 г. \r\nЦветилена СИМЕОНОВА", "date": "2019.03.06", "title": "Туризмът във фокуса на българо-руските отношения (ОБЗОР)"}
{"url": "http://www.focus-news.net/news/2019/03/06/2631106/45-godishen-mazh-e-v-aresta-vav-varna-za-poboy-nad-dashterya-si-14-godishnoto-momiche-shte-bade-nastaneno-v-krizisen-tsentar-obzor.html", "text": "45-годишен мъж е в ареста във Варна за побой над дъщеря си, 14-годишното момиче ще бъде настанено в кризисен център. До 6 години затвор грозят бащата, нанесъл побой над детето на 1 март. Момичето е станало обект на агресия от страна на баща си заради откраднати 2000 евро. Само шест месеца след като е бил осъден на пробация заради закана за убийство и нарушаване на заповед за закрила срещу домашно насилие, мъжът е в ареста с идентични обвинения. След тежък развод и множество жалби и срещи на родителите на пострадалото момиче в съда през последните пет години, наскоро родителските права над него, по-голямата му сестра и по-малкият им брат са били присъдени на първа инстанция на майката. Според началника на Отдел „Закрила на детето“ - Варна Анна Конукова сега, обаче, шансовете на бащата, който е обжалвал решението на съда, намаляват. На спешно заседание по координационния механизъм за работа с деца в риск от насилие представители на полицията, прокуратурата, Държавната агенцията „Закрила на детето“ и учебното заведение, което посещава момичето, взеха решение то да бъде настанено в кризисен център за период от 3 до 6 месеца. Там тя ще бъде поета от психолог и социални работници. На този етап майката на трите деца е съгласна с решението.  \r\nМеждувременно по време на заседание на Районния съд за определяне на мярката за неотклонение на задържания мъжът призна, че осъзнава грешката си, но настоя, че всичко по случая е било „украсено“ и „преувеличено“ от майката на дъщеря му. Христо Христов заяви, че иска да се грижи за момичето, за по-голямата му сестра и за братчето им, като посочи, че ако остане в ареста, хотелът му ще фалира и няма да може да издържа семейството си. Той допълни, че в момента битото от него момиче живее само в дома му и се страхува. Придвижващ се с патерица в съда, мъжът поиска да бъде пуснат под домашен арест или срещу парична гаранция, а адвокатите му настояха и да му бъде изготвена съдебна психиатрично-психологическа експертиза заради влошеното му състояние. Според тях мъжът бил афектиран от множеството взаимни нападки с майката на децата му и от инсценираната от нея кражба. Извън съдебната зала Васил Василев и Георги Георгиев, които отговарят за защитата на обвиняемия, настояха, че клиентът им, който е морски офицер и управлява хотел в курортен комплекс „Чайка“ във Варна, искал да сложи край на живота си, скачайки от 4 етаж. По време на съдебното заседание пък, от прокуратурата изтъкнаха факта, че мъжът е направил опит да избяга, за да не бъде задържан, скачайки през прозореца. Въпреки уверенията на обвиняемия и адвокатите, съдът постанови, че има реална опасност той да се укрие и отново да извърши престъпление предвид факта, че е посегнал на дъщеря си по време на изтърпяване на две присъди.  \r\nГоворителят на Районната прокуратура Вяра Алексиева коментира, че съдът е определил най-адекватната мярка за неотклонение спрямо мъжа, обвинен, че е упражнил домашно насилие дъщеря си, която е изписана от болницата с телесни повреди, причинени от побоя.  \r\nТепърва социални работници ще разговарят и с по-голямата сестра на битото момиче за евентуалното му настаняване в кризисен център. Тя обаче твърди, че по-малкото момиче е проблемното дете в семейството. 17-годишната девойка, която дойде в съда, за да подкрепи баща си, увери, че се разбира перфектно с него, а всички факти, свързани със станалото на 1 март, са били преувеличени от майка й и сестра й. Тя отрече баща им да е провесвал по-малкото момиче през терасата и да го е заплашвал с нож. По данни на прокуратурата на 1 март тази година между бащата и 14-годишната му дъщеря е започнал скандал по повод изчезнала сума пари от дома. За липсата на парите бащата обвинил момичето и му нанесъл побой. Пострадалата е била с наранявания по цялото тяло и по главата. Заради упражнено домашно насилие над по-малката дъщеря и сина му съдът е издал заповед за защита от домашно насилие през 2018 година. С нея му е било забранено да доближава двете си деца, за да се въздържа от домашно насилие. Въпреки това 14-годишното момиче решило да заживее при бащата си и се пренесло при него.  \r\nДиана СТОЕВА", "date": "2019.03.06", "title": "45-годишен мъж е в ареста във Варна за побой над дъщеря си, 14-годишното момиче ще бъде настанено в кризисен център (ОБЗОР)"}
{"url": "http://www.focus-news.net/news/2019/03/06/2631102/the-guardian-prez-sledvashtite-pet-godini-es-e-izpraven-pred-natsionalisticheski-koshmar-zayavi-verhofstad.html", "text": "Европейският съюз рискува популистко-националистически „кошмар“ до средата на следващото десетилетие, освен ако центристите успеят да спечелят по-голяма обществена подкрепа за европейската кауза, заяви лидерът на либералите Ги Верхофстад, съобщава в. The Guardian . \r\nИзборите през май биха могли да предвещават голямо разклащане на Европейския парламент. Очаква се дясноцентристките и левоцентристките центрове да загубят мнозинството си за първи път от 40 години на преки избори, въпреки че се очаква партията на Еманюел Макрон да спечели места за първи път, засилвайки либералните сили. \r\nВерхофстад, лидерът на Алианса на либералите и демократите за Европа (АЛДЕ), заяви, че проевропейските центристи имат „последен шанс“ след гласуването да отнемат почва от националистите и популистите преди следващата изборна надпревара през 2024. \r\nВ интервю за Guardian и пет континентални вестника, бившият белгийски премиер заяви, че ЕС се нуждае от основен ремонт - управление на еврозоната, миграцията и общата отбрана - ако иска да получи по-голяма обществена подкрепа. \r\n„Нищо не е вечно. Нищо. Не всички политически институции са вечни. Реформата е дълг, който имаме… и ако се провалим, тогава трагедията, кошмарът ще стане реалност“, каза той. \r\nВерхофстад подкрепи „европейския ренесанс“, популяризиран от Макрон в паневропейска опора тази седмица. Той каза, че очакваното пристигане на депутатите от „Република, напред!“ ще създаде по-широк блок от сегашния АЛДЕ, но той няма амбиция да го води. „Нова центристка, проевропейска реформаторска политическа сила“ беше необходима като алтернатива на националистите, но също така и статуквото, каза Верхофстад. \r\nВерхофстад също кръстоса риторични мечове с унгарския премиер Виктор Орбан относно миграцията и върховенството на закона. Евродепутатът обвини политическите си съперници от дясноцентристката Европейска народна партия (ЕНП) за „липсата на политическа смелост“ в отношенията с Орбан, след като председателят на Европейската комисия Жан-Клод Юнкер бе обект на официална анти-ЕС кампания с антисемитски оттенък. \r\nЛидерът на ЕНП, Манфред Вебер, даде ултиматум на Орбан, за да спре атаките срещу ЕС, да се извини на ЕНП и да позволи на Централния европейски университет на Сорос да продължи издаването на американски научни степени от Будапеща, за да избегне експулсирането на партията му от групата.  \r\nВерхофстад е най-известен в Обединеното кралство като координатор за Брекзит на Европейския парламент, но той не иска да продължава работата си. Превод и редакция : Калоян Пенков", "date": "2019.03.06", "title": "The Guardian: „През следващите пет години ЕС е изправен пред националистически „кошмар“, заяви Верхофстад"}
{"url": "http://www.focus-news.net/news/2019/03/06/2631110/makfaks-makedoniya-zalozhnicheska-drama-v-banka-v-mostar-napadatelite-sa-arestuvani.html", "text": "Полицията в Мостар арестува трима крадци, които се опитаха да ограбят Земеделската банка, съобщава информационна агенция „ Макфакс “. \r\nМаскирани и въоръжени лица взеха за заложници служители на банката, както и няколко граждани. Според свидетели обирджиите са били хванати благодарение на бързата полицейска намеса, която е обкръжила банката за рекордно кратък период от време, след което са се намесили специални полицейски служители, които са ги обезвредили и арестували. Превод и редакция : Калоян Пенков", "date": "2019.03.06", "title": "„Макфакс“ (Македония): Заложническа драма в банка в Мостар, нападателите са арестувани"}
{"url": "http://www.focus-news.net/news/2019/03/06/2631107/ria-novosti-registrirano-e-zemetresenie-s-magnitud-57-kray-filipinite.html", "text": "Земетресение с магнитуд 5,7 е регистрирано близо до бреговете на Филипините, съобщава Геологическата топографска служба на САЩ. \r\nЕпицентърът се намира на 69 километра североизточно от община Хинатуан в провинция Южен Суригао. Трусът е бил на дълбочина 17,9 километра.  Превод и редакция : Калоян Пенков", "date": "2019.03.06", "title": "РИА Новости: Регистрирано е земетресение с магнитуд 5,7 край Филипините"}
{"url": "http://www.focus-news.net/news/2019/03/06/2631515/afp-berlin-zayavi-che-ekspulsiraneto-na-germanskiya-poslanik-ot-venetsuela-vloshava-polozhenieto.html", "text": "Берлин заяви, че експулсирането на германския посланик от Венецуела заради подкрепата към лидера на опозицията Хуан Гуайдо е „неразбираемо“ и само влошава положението, предава  AFP . \r\n„Това е неразбираемо решение, което влошава положението“, заяви германският външен министър Хайко Маас в изявление, след като посланикът получи 48 часа да напусне, заради предполагаемата „намеса“ в кризата с Гуайдо. Превод и редакция : Калоян Пенков", "date": "2019.03.06", "title": "AFP: Берлин заяви, че експулсирането на германския посланик от Венецуела „влошава положението“"}
{"url": "http://www.focus-news.net/news/2019/03/06/2631111/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "САЩ предупредиха Турция за „тежките последствия“, ако купи руската система за противоракетна отбрана С-400, пише британският вестник  Daily Express . \r\nВоенните началници на Доналд Тръмп обещаха да отвърнат, ако Анкара не отмени закупуването на системата. Плановете на Турция за закупуване на С-400 предизвикаха опасения от НАТО, а Вашингтон настояваше, че не трябва да се разполагат руските оръжия, заедно с оръжията, произведени в САЩ. Говорителят на Пентагона Ерик Пахон заяви: „Придобиването от Турция на руската система за противовъздушна отбрана С-400 ще има сериозни последици в отношенията между САЩ и Турция в отбраната“. \r\nМиналия месец Тръмп отмени прехвърлянето на 100 самолета F-35 в Турция, след като кризата между Анкара и Вашингтон се задълбочи. \r\nТурският президент Реджеп Ердоган отказа и заяви, че са били необходими военни разходи за осигуряване на националната сигурност на Турция. \r\nЕрдоган заяви, че се надява САЩ да променят решението си за отмяната на трансфера на самолетите. \r\nГоворителят на Пентагона обяви, че САЩ „работят, за да помогнат на Турция да намери по-добри решения, за да отговори на нуждите си в отбраната, като същевременно предупреди за по-широките последици от закупуването на руски С-400“. \r\nМиналата седмица действащият ръководител на Пентагона Пат Шанахан направи подобно предупреждение, твърдейки, че покупката може да изключи Анкара от програма за строене и експлоатация на модерните изтребители F-35. \r\nШанахан каза: „Моята позиция е, че С-400 и F-35 са несъвместими - което означава, че те не вървят заедно. \r\n„Ние искаме да намерим решение, което прави F-35 за стратегически партньор, критична придобивка в техните войски“. \r\nСпоред съобщенията Вашингтон е предложил до края на 2019 г. да достави една произведена от САЩ ракетна система Patriot, при условие че Анкара се откаже от сделката с Москва. \r\nЧленовете на НАТО разкритикуваха Турция заради планираната покупка на С-400 от Русия. \r\n*** Тереза Мей ще посети Брюксел този уикенд в опит да осигури промени в сделката си за Брекзит преди решителното гласуване в Камарата на общините, пише в.  Independent . \r\nМинистър-председателят очаква да се срещне с високопоставени лица на ЕС след преговорите през последните две седмици, тъй като тя отчаяно търси да извлече отстъпки в стремежа си да спечели подкрепата на про-Брекзит настроените консерваторите . \r\nТереза Мей също обяви мерки в подкрепа на правата на работниците след Брекзит, предназначени за максимална подкрепа на сделката й сред лейбъристките депутати. \r\nМинистърът за Брекзит Стивън Баркли и главният прокурор Джефри Кокс проведоха вечеря с главния преговарящ на ЕС Мишел Барние за първи път след срещите. \r\nПредположението, че премиерът е готов да посети Брюксел лично, показва, че е постигнато някакво ново споразумение, въпреки че официалните представители все още омаловажават шансовете. \r\nШансовете на министър-председателя да постигне победа в това гласуване се основава на убждаването на Европейската изследователска група (ERG) и нейните партньори от северно-ирландската Демократична юнионистка партия (ДЮП), че Обединеното кралство няма да попадне в капан на ирландския защитен механизъм. \r\nЗащитният механизъм е план, който гарантира, че на остров Ирландия няма да бъде изградена твърда граница. Той влиза в сила, ако не бъде сключено ново търговско споразумение между Обединеното кралство и ЕС до края на 2020 г. и Великобритания потенциално ще бъде заключена срещу волята си в митнически съюз с блока. \r\nНовият план на премиерът да даде на парламента да гласува за приемането на бъдещи правила за правата на работниците също беше обявен, тъй като тя се стреми да привлече про-Брекзит лейбъристи. \r\n„Когато става въпрос за правата на работниците, този парламент е поставил водещи световни стандарти и ще продължи да го прави в бъдеще, като взема решения, работейки в тясно сътрудничество със синдикатите и бизнеса“. \r\nНовият план ще позволи на парламента да даде право чрез законопроекта за споразумението за оттегляне да обмисли бъдещи промени в законодателството на ЕС, които да засилят правата на работниците или стандартите за здраве и безопасност, и да гласуват дали те трябва да бъдат приети в законодателството на Великобритания. \r\nПодходът на Тереза Мей беше критикуван от няколко синдиката, включително от Конгреса на профсъюзите, като генералният секретар Франсис О'Грейди заяви: „Това са крехки процедурни отстъпки. Те не са близо до гарантиране на защита на съществуващите права. И те няма да спрат правата на работниците във Великобритания да изостанат от тези в останалата част на Европа. \r\n***  Европейският съюз рискува популистко-националистически „кошмар“ до средата на следващото десетилетие, освен ако центристите успеят да спечелят по-голяма обществена подкрепа за европейската кауза, заяви лидерът на либералите Ги Верхофстад, съобщава в. The Guardian . \r\nИзборите през май биха могли да предвещават голямо разклащане на Европейския парламент. Очаква се дясноцентристките и левоцентристките центрове да загубят мнозинството си за първи път от 40 години на преки избори, въпреки че се очаква партията на Еманюел Макрон да спечели места за първи път, засилвайки либералните сили. \r\nВерхофстад, лидерът на Алианса на либералите и демократите за Европа (АЛДЕ), заяви, че проевропейските центристи имат „последен шанс“ след гласуването да отнемат почва от националистите и популистите преди следващата изборна надпревара през 2024. \r\nВ интервю за Guardian и пет континентални вестника, бившият белгийски премиер заяви, че ЕС се нуждае от основен ремонт - управление на еврозоната, миграцията и общата отбрана - ако иска да получи по-голяма обществена подкрепа. \r\n„Нищо не е вечно. Нищо. Не всички политически институции са вечни. Реформата е дълг, който имаме… и ако се провалим, тогава трагедията, кошмарът ще стане реалност“, каза той. \r\nВерхофстад подкрепи „европейския ренесанс“, популяризиран от Макрон в паневропейска опора тази седмица. Той каза, че очакваното пристигане на депутатите от „Република, напред!“ ще създаде по-широк блок от сегашния АЛДЕ, но той няма амбиция да го води. „Нова центристка, проевропейска реформаторска политическа сила“ беше необходима като алтернатива на националистите, но също така и статуквото, каза Верхофстад. \r\nВерхофстад също кръстоса риторични мечове с унгарския премиер Виктор Орбан относно миграцията и върховенството на закона. Евродепутатът обвини политическите си съперници от дясноцентристката Европейска народна партия (ЕНП) за „липсата на политическа смелост“ в отношенията с Орбан, след като председателят на Европейската комисия Жан-Клод Юнкер бе обект на официална анти-ЕС кампания с антисемитски оттенък. \r\nЛидерът на ЕНП, Манфред Вебер, даде ултиматум на Орбан, за да спре атаките срещу ЕС, да се извини на ЕНП и да позволи на Централния европейски университет на Сорос да продължи издаването на американски научни степени от Будапеща, за да избегне експулсирането на партията му от групата.  \r\nВерхофстад е най-известен в Обединеното кралство като координатор за Брекзит на Европейския парламент, но той не иска да продължава работата си.", "date": "2019.03.06", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/06/2631104/izvestiya-timoshenko-obeshta-namalenie-na-tsenite-na-gaza-sled-izborite-v-ukrayna.html", "text": "Кандидатът за президент на Украйна и лидер на партия „Отечество“ Юлия Тимошенко определи решението на съда да признае повишаването на цените на газа за незаконно като основа за намаляване на тарифите от новия държавен глава, пише в. „ Известия “. \r\nПрез 2016 г. украински съд намери за незаконно повишаването на цените на газа за населението, което според Тимошенко предполага, че по-нататъшното увеличение на цените е незаконно. \r\nВ допълнение, тя не изключи по-ниски цени при топлоснабдяването и топлата вода. \r\nПолитикът изрази увереност, че само смяна на правителството в Украйна ще избегне по-нататъшно покачване на цените на жилищата и комуналните услуги. \r\nИзборите за президент на Украйна ще се състоят на 31 март. Според последните проучвания Тимошенко е на второ място в изборната надпревара, зад Владимир Зеленский. Превод и редакция : Калоян Пенков", "date": "2019.03.06", "title": "Известия: Тимошенко обеща намаление на цените на газа след изборите в Украйна"}
{"url": "http://www.focus-news.net/news/2019/03/06/2631112/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Отказът на САЩ да съблюдава условията на Договора за ракетите със среден и малък обсег (ДРСМО) е нанесъл сериозни вреди на националните интереси на Русия. Но Москва е намерила способ да компенсира тези вреди, пише електронното издание на руското официозно   в материал, представен без редакторска намеса. \r\nНа 4 март, със своя указ Владимир Путин преустанови изпълнението на ДРСМО от Русия. Това решение бе отговор на заявлението на Вашингтон, че излиза от договора и ще действа „до отстраняване на допуснатите от САЩ нарушения на ангажиментите по този договор или до прекратяването на неговото действие“. И съдейки по това, че Вашингтон не признава факта, че нарушава споразумението и няма намерение да започне да го изпълнява, указът на Путин фактически ще доведе до излизане на Москва от ДРСМО. Т.е., по думите на сенатора Андрей Климов, ще фиксира обективната реалност. \r\nВ Държавния департамент, разбира се, са нещастни.. Те твърдят, че декретът на Путин е още едно доказателство за липсата на готовност на Русия за диалог, че Москва просто не желае да върви по пътя на поправяне на поведението си и сътрудничеството със следствието. Интересно е обаче, че американската експертна и журналистическа общност се придържа към малко по-различен тон. \r\nТе признават, че ДРСМО е несъвършен.Твърдят, че Русия го е нарушила и тези нарушения поставят САЩ в неизгодно положение. Те напомнят, че Китай - третата ядрена сила на света - не е подписала Договора и може свободно да създава ракети, а тази възможност поставя САЩ и Русия в неизгодно положение. Въпреки това се обяснява, че оттеглянето на Съединените щати от ДРСМО създава само проблеми за Вашингтон. Излизането от ДРСМО не си струваше за САЩ \r\nЗащо Тръмп излиза от ДРСМО? За да може, на първо място, да премахне всякакви ограничения за САЩ да използват сила и да заплашват със сила в международните отношения – два ключови инструмента на външната политика на 45-ия президент на САЩ. На второ място, за да може да оказва натиск над Пекин. И или да го застави да влезе в новия вариант на споразумението (в което Китай не иска да влиза, защото ракетите със среден и малък обсег на действие са основата на ядрения му арсенал), или да го въвлече в надпревара във въоръжението и да покаже с конкретен пример неспособността на „претендента“ да оспори хегемонията на САЩ по света. \r\nЦелите, безспорно, са важни и нужни, но те не са толкова значителни, за да бъде разрушено заради реализацията им споразумение, което е основа на глобалната стабилност. Договор, който защитава принципа на гарантиран ответен удар (т.е., всяка страна разбира, че съперника има достатъчно време и възможности за нанасяне на този удар и ответно унищожаване на агресора), който, на свой ред, спасява света от ядрена война. Още повече ,че тези цели не са достатъчни, за да бъдат компенсирани вредите, които ще нанесе на САЩ излизането от договора (даже без да отчитаме възможността за ядрена война). \r\nНа пръв поглед изглежда, че излизането на Америка от ДРСМО няма да нанесе големи вредуи на нея лично. И действително, може ли Русия да съкрати времето на полета до американския материк за сметка на разполагането на ракети с наземно базиране в непосредствена близост до най-големите градове на САЩ? Не. Москва не може да разположи ракети нито в Куба, нито в Никарагуа, нито във Венецуела (тъй като тя не е готова да защити тези места, поне във вида, в който ги защитава по време на Карибската криза). Но срещу Европа може. „Когато говорим за тактическо ядрено оръжие и ракетите със среден и малък обсег, ние говорим за сигурността на европейските страни и Русия“, напомня посланикът на Русия в САЩ Анатолий Антонов. И това вече е проблем за Вашингтон. Може би основният проблем, свързан с оттеглянето им от ДРСМО. Гросмайстор Владимир \r\nРаботата е в това, че излизането се случи в период на разкол в трансатлантическите отношения. Заради агресивната, егоистична и в някои отношения абсолютно безпардонна линия на Доналд Тръмп спрямо Европа (чиито интереси вече отдавна се разминаха с американските по някои въпроси), Вашингтон трябва да поставен на място. И цяла редица европейски страни (преди всичко Германия) започнаха активно да защитават своите национални интереси, опитвайки се публично да се противопоставят на американския натиск. Дори това да означава изнасяне на скандала от трансатлантическата изба. В определени неща Европа загуби битката за своите интереси (например, в опитите да спаси ядрената сделка с Иран и интересите на европейския бизнес в нея), а в други, напротив, спечели – например сблъсъка около съдбата на „Северен поток 2“. Опитът показва, че колкото по-важен е въпросът за националните интереси на европейските страни, толкова повече те са склонни да защитават тези интереси - и какви интереси могат да бъдат по-важни от баналното оцеляване? От стремежа да не се окажат под прицела на руските ракети?  \r\nВладимир Путин разбира това – и именно по тази причина (противно на предложенията на ура-патриотите) той действа така внимателно.Умишлено играе в партията ДРСМО само с „черните“ фигури – не проявява инициатива и само реагира на действията на САЩ. Именно затова руският президент само спря изпълнението на споразумението от Русия и посочи, че е готов да се върне към спазването му в случай, че САЩ премислят и изведнъж си спомнят както за безопасността на целия свят, така и за спокойствието поне на своите най-близки съюзници в Европейския съюз. . Ето защо Владимир Путин още по-рано - в посланието си към Федералното събрание - се обърна отделно към европейските страни и даде ясно да се разбере, че Москва няма да разположи ракети срещу Европа, ако последната не разположи американски ракети на своята територия. Всъщност Кремъл открито работи за задълбочаване на трансатлантическото разделение. Макар и малка, но все пак компенсация за руските национални интереси от изтеглянето на САЩ от ДРСМО. \r\n***   Руският премиер започна своята обиколка на Европа. Първата спирка е в България, където правителствата се заеха да възстановяват икономическото сътрудничество. Москва прие извиненията за спирането на съвместните проекти и е готова да ги обсъжда отново, пише официалният печатен орган на Правителството на Руската Федерация   в материал, представен без редакторска намеса. \r\nВ София, където руският министър-председател пристигна на официална визита, бе организирано наистина топло посрещане за него. В неделя България отбеляза националния си празник – Деня на освобождението от османско робство. Свободата на този народ донесе руският войник преди 141 години. Колкото и сложни да са били отношенията на междудържавно ниво, народът помни за приноса на Русия за независимостта на България. Край катедралния храм Свети Александър Невски, където се състоя официалната церемония по посрещането, хората чакаха Дмитрий Медведев с руски знамена и плакати с благодарствени слова за освобождението. На същите плакати те изразиха надежда, че сега Русия ще освободи България от американското робство. \r\nЗа ръката на Вашингтон в усложняването на отношенията с Европейския съюз, където е и България, в Москва говорят открито от първите дни на санкционното противостояние, което продължава вече години. В резултат от него и двете страни търпят икономически загуби. Впрочем, през последните години търговските отношения започнаха да се развиват. През 2017 година стокооборота с България нарасна с 24%, а през 2018 година на практика не се промени и в момента съставя 3,5 милиарда долара.  \r\nСанкционната линия на Брюксел не е от полза нито за Русия, нито за Европейския съюз, припомни още веднъж в кабинета на министрите на Русия. „Необходимо е да се работи за премахване на взаимните ограничения, но първата стъпка в тази посока трябва да направи този, който „забърка цялата тази каша“, т.е. Европейският съюз“, каза Сергей Приходко, първият заместник-председател на правителството, в навечерието на посещението, добавяйки, че възстановяването на подкопаното от санкциите взаимно доверие ще е много трудно. \r\nВ отношенията с България този процес започна миналата година, когато и президентът на страната, и нейният премиер дойдоха в Москва само за една седмица. След тригодишна пауза междуправителствената комисия по търговско, икономическо, научно и техническо сътрудничество, която работи по съвместни проекти, възобнови работата си. „Въпреки че няма значителен ръст в показателите за взаимна търговия, има много възможности“, заяви Дмитрий Медведев след разговори с колегата си Бойко Борисов. За най-важно той счита, че страните са потвърдили взаимното си желание да развиват отношения във всички посоки. \r\nМосква и София могат да реализират някои проекти изключително лесно. През 2014 година, заради неконструктивната позиция на ЕС, Русия се отказа от строителството на газопровода „Южен поток“. Когато се заговори за възможността второто разклонение на „Турски поток“ да бъде за Европа, в София се извиниха за спирането на този проект и предложиха той да бъде възобновен. В Русия сега искат да бъдат уверени, че брюкселските чиновници няма да попречат за втори път на реализацията на проекта. „Трябва да вземем под внимание опита, който сме натрупали през последните години. Ще можем да говорим за по-нататъшни конкретни стъпки, след като бъдат дадени съответните гаранции“, обясни Дмитрий Медведев. \r\nПремиерът Борисов веднага обясни, че всичко, което иска, е да запази газотранспортната мрежа на България след пускането в експлоатация на „Турски поток“. Тогава София ще се лиши от действащия транзит на газ за Турция. „Ние не искаме нашите тръби да останат празни, затова търсим възможност да транспортираме газ от различни източници до бъдещия газов хъб, този въпрос е съгласуван с Европейската комисия. Ние можем да осигурим преноса и продажбата на газ. България няма намерение да се отказва от развиването на съвременна газотранспортна мрежа“, заяви той. \r\nПодобен е случаят с размразяването на проекта за строителството в България на АЕЦ „Белене“. София го спря през 2009-а година, когато руският „Атомстройекспорт“ вече бе доставил оборудването на площадката. България даже го купи, заплащайки за него около 650 милиона евро. Русия опрости наказателните лихви. \r\nПрез май министър-председателят Борисов обяви намерението си да възобнови строителството. В същото време неговото правителство не иска да плаща отново за съществуващото оборудване, но проектът ще бъде възобновен на конкурентна основа. \r\n„Готови сме да разгледаме участието ни в строителството на електроцентралата“, потвърди Дмитрий Медведев. Фактът, че основното техническо оборудване за двата атомни реактора се намира в България и руските специалисти са свършили голяма част от работата по проектирането и лицензирането, говори, както считат в руското правителство, в полза на това, че „Росатом“ ще осигури дострояването на АЕЦ в съкратени срокове и ще бъде партньор за целия й жизнен цикъл. Руската страна е готова да пристъпи към предметни консултации по финансово-икономическия модел на проекта и възможните форми за неговата поддръжка, веднага щом в България вземат необходимите решения. \r\nА премиерът Борисов помоли да не се вбива клин между Москва и София. „Ние ясно заявихме, че член на НАТО и добър партньор на Русия“, заяви той. \r\n***  Лидерът на венецуелската опозиция Хуан Гуайдо спази обещанието за завръщането си в родината. При пристигането си в Каракас политикът не беше арестуван, както бяха обещали властите на Боливарската република. Експерти посочват, че арестуването на Гуайдо би било грешка от страна на сегашния президент Николас Мадуро, съобщава в. „Независимая Газета“. \r\n„Вече на любимата ни земя! Венецуела, току-що преминахме миграционния контрол и ще отидем там, където се намира нашия град! ”, написа Гуайдо в Twitter при пристигането си на летището в Каракас, където го посрещна тълпа от поддръжници.  \r\nКакто пише Ройтерс, когато е попитан от репортер за това как на летището са го приели служителите за паспортен контрол, които биха могли да му попречат да влезе в страната, Гуайдо отговори, че те се обръщат към него като президент, приветствайки го с думите: „Добре дошли, президент!“ Според TVV, Гуайдо набързо напусна летището и отиде на среща с привърженици. „В събота цяла Венецуела ще се върне на улиците. Няма да спрем за секунда, докато не постигнем свобода“, обърна се опозиционният лидер към многохилядната тълпа. \r\nПо-рано постоянният представител на Венецуела в ООН Самуел Монкада заяви, че съдбата на опозиционния лидер при завръщането му в родината му ще бъде решена от Върховния съд на страната. На свой ред Мадуро говори за нежелани последствия за опозиционера. „Гуайдо не може просто да си тръгне и да се върне. Съдебните органи му забраниха да напуска страната“, напомни Мадуро за решението на Върховния съд по време на интервю за телевизия АВС. \r\nСпоред Infobae посланиците на Франция, Германия, Румъния, Холандия, Аржентина и Бразилия са съпровождали пристигането на Гуайдо, което е предотвратило задържането му. \r\nВ момента Гуайдо на свобода е по-малко опасен за режима на Мадуро, отколкото Гуайдо, който е в затвора, отбелязва германският вестник Taz. Същото мнение споделя и директорът на Института за латиноамерикански изследвания на Руската академия на науките Дмитрий Разумовски, който смята, че задържането на Гуайдо ще играе срещу сегашния президент. „Арестуването на Гуайдо ще даде основание да се осъди Мадуро и да възобнови разговорите за необходимостта от американска военна намеса, дори само за освобождаването на Гуайдо“, каза експертът в интервю за „Независимая газета“. „Да направи такъв подарък на Гуайдо би било грешка от страна на Мадуро“. \r\nСегашният ръководител на Боливарската република рискува да загуби доверието в очите на своите поддръжници като президент, но той е принуден да избере по-малката от две злини, смята Разумовски. „Рязкото влошаване на ситуацията и възможността да започнат разговори за военна инвазия за него са по-опасни от шанса да загуби лицето си, защото той не е показал твърдост по отношение на Гуайдо“, обясни той. \r\nСпоред Разумовски решението на Върховния съд, забраняващо на Гуайдо да напусне страната, е до известна степен противоречиво от правна гледна точка. „Когато това решение беше взето, във Върховният съд се проведе дебат. След това съдиите нямаха консолидирана позиция по този въпрос. Мнозина не са съгласни с това решение. Един от съдиите протестира, като се позова на факта, че като председател на народното събрание по закон Гуайдо има имунитет“, отбеляза експертът. \r\nЩо се отнася до по-нататъшното развитие на събитията, той припомни, че прогнозите на много анализатори, които очакваха Гуайдо да дойде на власт скоро, не се осъществиха. „Тръмп се нуждае от победа във Венецуела на всяка цена, тъй като това е важен вътрешен политически въпрос за него в навечерието на изборите. Освен това не може да се пренебрегне фактът, че повечето страни от Латинска Америка открито подкрепят Гуайдо“, каза Разумовски. „Как ще изглежда същият този Макри (президент на Аржентина), на който му предстои да бъде преизбран? Това ще се възприеме като неговото външноикономическо поражение. Мисля, че противниците на режима на Мадуро ще се опитат да сложат край на ситуацията“. \r\n***  Европейското командване на американските въоръжени сили препоръча да не се прехвърлят американски изтребители F-35 в Турция, ако Анкара закупи противоракетни ракетни системи С-400 от Москва. Както каза главнокомандващият на Обединените сили на НАТО в Европа, американски генерал Къртис Скапароти, руските системи за противовъздушна отбрана са несъвместими със системите на НАТО, пише в. „Коммерсант“. \r\n„Вторият проблем - с F-35, това е проблем за всички наши самолети и, мисля, особено за F-35. От мен като военен човек най-добрият съвет е да не се сключи договорът с F-35, така че да не извършват бойни мисии, когато нашият съюзник използва руски системи, особено системи за противовъздушна отбрана“, каза Къртис Скапароти. Той изрази надежда, че Турция ще преразгледа решението си за закупуването на С-400, за да не загуби „много други системи“. \r\nЗа това, че Съединените щати могат да лишат Турция от изтребители, ако получи руски системи за противовъздушна отбрана, вече е съобщавано няколко пъти. На 2 март министърът на външните работи на Турция Мевлют Чавушоглу каза, че Анкара и Вашингтон отново са започнали преговори за закупуване на американски системи за противовъздушна отбрана на „Пейтриът“. В същото време той потвърди, че покупката на системата за противовъздушна отбрана С-400 е завършена и тези комплекси ще бъдат доставени на Турция тази есен. \r\nДоговорът за доставка на четири системи C-400 в Турция в размер на около 2,5 млрд. долара беше подписан през юли 2017 г. Доставките бяха очаквани през март 2020 г., но по-късно Анкара и Москва се договориха да ускорят процеса и да започнат доставките през лятото на 2019 г.", "date": "2019.03.06", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/03/06/2631113/sport-totnam-pobedi-borusiya-dortmund.html", "text": "Тотнъм победи Борусия (Дортмунд) с 1:0 като гост в мач-реванш от осминафиналната фаза на Шампионската лига. Единственият гол за английския тим отбеляза Хари Кейн в 49-та минута. Лондончани продължават на четвъртфинал след общ резултат 4:0 от двата мача.", "date": "2019.03.06", "title": "Спорт: Тотнъм победи Борусия (Дортмунд)"}
{"url": "http://www.focus-news.net/news/2019/03/06/2631114/sport-ayaks-pobedi-real-madrid.html", "text": "Аякс победи Реал Мадрид с 4:1 като гост в мач-реванш от осминафиналите на Шампионската лига. Головете за гостите от Амстердам отбелязаха Хаким Зийех, Давид Нерес, Душан Тадич и Ласе Шьоне. Единственото попадение за европейския шампион реализира Марко Асенсио, което се оказа крайно недостатъчно. Реал Мадрид отпада едва на осминафинал, след като спечели турнира в предишните три сезона.", "date": "2019.03.06", "title": "Спорт: Аякс победи Реал Мадрид"}
{"url": "http://www.focus-news.net/news/2019/03/06/2631117/anadolu-agency-turskiyat-ministar-na-otbranata-i-amerikanskiyat-pratenik-za-siriya-obsadiha-manbidzh.html", "text": "Министърът на отбраната беше домакин на специалния пратеник на САЩ за Сирия в столицата Анкара, предава  Anadolu Agency . \r\nСпоред изявлението на турската страна Хулуси Акар и Джеймс Джефри са обсъдили последните събития в Сирия, в частност Манбидж и на изток от Ефрат. \r\nПо време на срещата Акар повтори очакването на Турция за финализирането на пътната карта на Манбидж между Турция и САЩ и нейната чувствителност към териториалната цялост на Сирия, се казва в изявлението. \r\nПътната карта на Манбидж се фокусира върху изтеглянето от града на терористичната групировка „Народни отряди за защита“ (НОЗ), свързана с ПКК, за да се стабилизира регионът. \r\nРъководителят на министерството на отбраната на Турция също подчерта, че проектираната зона за сигурност източно от Ефрат трябва да бъде свободна от терористи от ПКК, и безопасността трябва да бъде осигурена от Турция. \r\nАкар каза още, че Турция е решена да защити правата и интересите си съгласно международното право и споразумения. Превод и редакция : Калоян Пенков", "date": "2019.03.06", "title": "Anadolu Agency: Турският министър на отбраната и американският пратеник за Сирия обсъдиха Манбидж"}
{"url": "http://www.focus-news.net/news/2019/03/06/2631092/nezavisimaya-gazeta-guaydo-se-pribra-vav-venetsuela.html", "text": "Лидерът на венецуелската опозиция Хуан Гуайдо спази обещанието за завръщането си в родината. При пристигането си в Каракас политикът не беше арестуван, както бяха обещали властите на Боливарската република. Експерти посочват, че арестуването на Гуайдо би било грешка от страна на сегашния президент Николас Мадуро, съобщава в. „Независимая Газета“. \r\n„Вече на любимата ни земя! Венецуела, току-що преминахме миграционния контрол и ще отидем там, където се намира нашия град! ”, написа Гуайдо в Twitter при пристигането си на летището в Каракас, където го посрещна тълпа от поддръжници.  \r\nКакто пише Ройтерс, когато е попитан от репортер за това как на летището са го приели служителите за паспортен контрол, които биха могли да му попречат да влезе в страната, Гуайдо отговори, че те се обръщат към него като президент, приветствайки го с думите: „Добре дошли, президент!“ Според TVV, Гуайдо набързо напусна летището и отиде на среща с привърженици. „В събота цяла Венецуела ще се върне на улиците. Няма да спрем за секунда, докато не постигнем свобода“, обърна се опозиционният лидер към многохилядната тълпа. \r\nПо-рано постоянният представител на Венецуела в ООН Самуел Монкада заяви, че съдбата на опозиционния лидер при завръщането му в родината му ще бъде решена от Върховния съд на страната. На свой ред Мадуро говори за нежелани последствия за опозиционера. „Гуайдо не може просто да си тръгне и да се върне. Съдебните органи му забраниха да напуска страната“, напомни Мадуро за решението на Върховния съд по време на интервю за телевизия АВС. \r\nСпоред Infobae посланиците на Франция, Германия, Румъния, Холандия, Аржентина и Бразилия са съпровождали пристигането на Гуайдо, което е предотвратило задържането му. \r\nВ момента Гуайдо на свобода е по-малко опасен за режима на Мадуро, отколкото Гуайдо, който е в затвора, отбелязва германският вестник Taz. Същото мнение споделя и директорът на Института за латиноамерикански изследвания на Руската академия на науките Дмитрий Разумовски, който смята, че задържането на Гуайдо ще играе срещу сегашния президент. „Арестуването на Гуайдо ще даде основание да се осъди Мадуро и да възобнови разговорите за необходимостта от американска военна намеса, дори само за освобождаването на Гуайдо“, каза експертът в интервю за „Независимая газета“. „Да направи такъв подарък на Гуайдо би било грешка от страна на Мадуро“. \r\nСегашният ръководител на Боливарската република рискува да загуби доверието в очите на своите поддръжници като президент, но той е принуден да избере по-малката от две злини, смята Разумовски. „Рязкото влошаване на ситуацията и възможността да започнат разговори за военна инвазия за него са по-опасни от шанса да загуби лицето си, защото той не е показал твърдост по отношение на Гуайдо“, обясни той. \r\nСпоред Разумовски решението на Върховния съд, забраняващо на Гуайдо да напусне страната, е до известна степен противоречиво от правна гледна точка. „Когато това решение беше взето, във Върховният съд се проведе дебат. След това съдиите нямаха консолидирана позиция по този въпрос. Мнозина не са съгласни с това решение. Един от съдиите протестира, като се позова на факта, че като председател на народното събрание по закон Гуайдо има имунитет“, отбеляза експертът. \r\nЩо се отнася до по-нататъшното развитие на събитията, той припомни, че прогнозите на много анализатори, които очакваха Гуайдо да дойде на власт скоро, не се осъществиха. „Тръмп се нуждае от победа във Венецуела на всяка цена, тъй като това е важен вътрешен политически въпрос за него в навечерието на изборите. Освен това не може да се пренебрегне фактът, че повечето страни от Латинска Америка открито подкрепят Гуайдо“, каза Разумовски. „Как ще изглежда същият този Макри (президент на Аржентина), на който му предстои да бъде преизбран? Това ще се възприеме като неговото външноикономическо поражение. Мисля, че противниците на режима на Мадуро ще се опитат да сложат край на ситуацията“. Превод и редакция : Калоян Пенков", "date": "2019.03.06", "title": "„Независимая газета“: Гуайдо се прибра във Венецуела"}
{"url": "http://www.focus-news.net/news/2019/03/06/2631116/pregled-na-mezhdunarodnite-novini-do-6-chasa-agentsiya-fokus.html", "text": "РИА „Новости“: Фрегата „Адмирал Горшков“ и още три руски кораба влязоха в Ламанша \r\nОтряд руски кораби, водени от фрегата „Адмирал Горшков“, започна да минава през Ламанша, съобщават от пресслужбата на Северния флот, предава  РИА „Новости“ . \r\n„Днес отряд от кораби и помощни кораби на Северния флот като част от фрегата „Адмирал на флота на Съветския съюз Горшков“, многофункционалният логистичен кораб „Елбрус“, спасителният влекач „Николай Чикер“ и танкерът „Кама“ започнаха да преминават през Ламанша“, се казва в изявлението. \r\nПреди това отрядът действаше в залива Мори Фърт, отработвайки противодиверсионна защита и противовъздушна отбрана с проследяване на въздушни цели. \r\nОтрядът продължи дълго пътуване от Североморск на 26 февруари. Понастоящем са покрити повече от 1,6 хиляди морски мили и са проведени няколко военноморски учения, включително търсене на подводници. За екипажа на фрегата „Адмирал Горшков“ тази кампания е първата в историята. \r\n***  Пълноценното сътрудничество между Русия и България в туристическия сектор не може да стане без опростяване на визовите формалности. Това заяви руският премиер Дмитрий Медведев, който говори на 5 март в София на откриването на руско-българския бизнес форум в областта на туризма, съобщава информационна агенция  Regnum . \r\nМедедев отбеляза, че около половин милион руски туристи ежегодно посещават България. Според различни оценки, до 300 хиляди от тях имат недвижими имоти по черноморското крайбрежие на България. \r\nСпоред него работата по опростяване на визовия режим за туристите не е лесна задача, но „това наистина трябва да се направи“ и това се отнася за туристическия обмен както с България, така и с целия Европейски съюз. \r\nТой подчерта, че Русия е отворена за този вид работа и е „готова да се заеме с най-модерните видове визови решения“. \r\nБългарският премиер Бойко Борисов от своя страна заяви, че въпреки „изключително сложните международни отношения“ двете страни „винаги са успявали да развият отношенията до максимална степен, където няма санкции“. \r\nТой припомни, че българските визи могат да бъдат получени вече в 59 руски града. Заедно с кмета на Бургас Димитър Николов, беше обсъден стартът на ферибот между Бургас и Новоросийск, който ще позволи на хората да идват в България с кола. Като цяло властите на републиката възнамеряват да помогнат на сектора да увеличи туристическия поток, за да преодолее конкуренцията с Гърция и Турция, обеща той. \r\nТрябва да се отбележи, че още през 2017 г. в София съобщиха, че за да привлекат повече туристи от Русия, властите обсъждат промяна във визовата политика спрямо руските граждани. \r\nПо-специално, се разглежда въпросът за намаляване на цената на визовата такса за руските граждани като цяло и за освобождаване на руски деца под 16-годишна възраст от такава такса. Освен това бяха разработени редица мерки за намаляване на цените на самолетните билети. \r\n***  Най-висшият американски командир за Европа заяви, че ще препоръча на САЩ да не продават високотехнологичния си изтребител F-35 на Турция, ако Анкара продължи с плановете си да закупи руска система за противоракетна отбрана, съобщава радио  The Voice of America . \r\nГенерал Къртис Скапароти, шеф на европейското командване на САЩ, заяви, че Турция трябва да преразгледа плана си за закупуване на С-400 от Русия тази година или да загуби други бъдещи американски военни самолети и системи. Според него системата за противоракетна отбрана С-400 ще представлява заплаха за F-35. \r\nСкапароти каза, че американски представители в момента са в Турция, обяснявайки последиците от покупката на С-400. \r\nДържавният департамент през декември одобри продажбата на система за противоракетна отбрана „Пейтриът“ за 3,5 млрд. долара на Турция. Доставката на F-35 в Турция е отложена, докато преговорите за С-400 продължават. \r\n***  „Не можем да признаем Косово, без да получим нищо от другата страна“, заяви Вучич в интервю, което той даде преди посещението на италианския премиер Джузепе Конте в Сърбия, съобщава белградското радио  B92 . \r\nВучич също така повтори, че въпросът за „промените на границите“ е „спорна тема - тъй като не всички признават едни и същи граници, в зависимост от това дали признават Косово или не“. \r\n„За разлика от косовските лидери, които заблуждават гражданите си всеки ден с нереалистични обещания, че Прищина ще получи всичко, а Белград - нищо, мое задължение е да обясня на сърбите важността на компромиса (с Прищина), който не представлява поражение, а победа. Победа за бъдещето на Сърбия“, каза Вучич. \r\nТой отрече, че някога е имал тайни срещи с косовския президент Хашим Тачи, както твърдят някои медии, и описва като „чиста лъжа“ твърдението за съществуването на проект за окончателно споразумение между Белград и Прищина. \r\nТой повтори, че Белград няма да продължи диалога с Прищина, докато косовските власти не премахнат 100-процентните мита върху стоки от Сърбия и Босна и Херцеговина. \r\n„Ако няма компромисно споразумение за Косово, това ще бъде бедствие. Въпреки че всичко изглежда трудно и понякога невъзможно, ние сме решени да постигнем компромис, сигурен съм, че можем да стигнем до решение с помощта на нашите европейски приятели и с подкрепата на Русия, Америка, Китай и други страни“, заяви президентът на Сърбия. \r\nВучич добави също, че оценява посредническата роля на ръководителя на европейската дипломация Федерика Могерини - за разлика от Прищина, която е критична към Брюксел. \r\n„Проблемите са между сърбите и (косовските) албанци, не мога да критикувам Европа, която е направила всичко, което може да запази мира“, обяви Вучич. \r\nГоворейки за сръбската политика, Вучич каза, че (седмичните) протести срещу неговата власт са демократично право и могат да продължат „докато няма насилие и конфликти“. \r\n„Всяка година виждаме протести и демонстрации, нека протестират свободно“, каза Вучич. \r\n***  Лидерът на венецуелската опозиция Хуан Гуайдо спази обещанието за завръщането си в родината. При пристигането си в Каракас политикът не беше арестуван, както бяха обещали властите на Боливарската република. Експерти посочват, че арестуването на Гуайдо би било грешка от страна на сегашния президент Николас Мадуро, съобщава в. „Независимая Газета“. \r\n„Вече на любимата ни земя! Венецуела, току-що преминахме миграционния контрол и ще отидем там, където се намира нашия град! ”, написа Гуайдо в Twitter при пристигането си на летището в Каракас, където го посрещна тълпа от поддръжници.  \r\nКакто пише Ройтерс, когато е попитан от репортер за това как на летището са го приели служителите за паспортен контрол, които биха могли да му попречат да влезе в страната, Гуайдо отговори, че те се обръщат към него като президент, приветствайки го с думите: „Добре дошли, президент!“ Според TVV, Гуайдо набързо напусна летището и отиде на среща с привърженици. „В събота цяла Венецуела ще се върне на улиците. Няма да спрем за секунда, докато не постигнем свобода“, обърна се опозиционният лидер към многохилядната тълпа. \r\nПо-рано постоянният представител на Венецуела в ООН Самуел Монкада заяви, че съдбата на опозиционния лидер при завръщането му в родината му ще бъде решена от Върховния съд на страната. На свой ред Мадуро говори за нежелани последствия за опозиционера. „Гуайдо не може просто да си тръгне и да се върне. Съдебните органи му забраниха да напуска страната“, напомни Мадуро за решението на Върховния съд по време на интервю за телевизия АВС. \r\nСпоред Infobae посланиците на Франция, Германия, Румъния, Холандия, Аржентина и Бразилия са съпровождали пристигането на Гуайдо, което е предотвратило задържането му. \r\nВ момента Гуайдо на свобода е по-малко опасен за режима на Мадуро, отколкото Гуайдо, който е в затвора, отбелязва германският вестник Taz. Същото мнение споделя и директорът на Института за латиноамерикански изследвания на Руската академия на науките Дмитрий Разумовски, който смята, че задържането на Гуайдо ще играе срещу сегашния президент. „Арестуването на Гуайдо ще даде основание да се осъди Мадуро и да възобнови разговорите за необходимостта от американска военна намеса, дори само за освобождаването на Гуайдо“, каза експертът в интервю за „Независимая газета“. „Да направи такъв подарък на Гуайдо би било грешка от страна на Мадуро“. \r\nСегашният ръководител на Боливарската република рискува да загуби доверието в очите на своите поддръжници като президент, но той е принуден да избере по-малката от две злини, смята Разумовски. „Рязкото влошаване на ситуацията и възможността да започнат разговори за военна инвазия за него са по-опасни от шанса да загуби лицето си, защото той не е показал твърдост по отношение на Гуайдо“, обясни той. \r\nСпоред Разумовски решението на Върховния съд, забраняващо на Гуайдо да напусне страната, е до известна степен противоречиво от правна гледна точка. „Когато това решение беше взето, във Върховният съд се проведе дебат. След това съдиите нямаха консолидирана позиция по този въпрос. Мнозина не са съгласни с това решение. Един от съдиите протестира, като се позова на факта, че като председател на народното събрание по закон Гуайдо има имунитет“, отбеляза експертът. \r\nЩо се отнася до по-нататъшното развитие на събитията, той припомни, че прогнозите на много анализатори, които очакваха Гуайдо да дойде на власт скоро, не се осъществиха. „Тръмп се нуждае от победа във Венецуела на всяка цена, тъй като това е важен вътрешен политически въпрос за него в навечерието на изборите. Освен това не може да се пренебрегне фактът, че повечето страни от Латинска Америка открито подкрепят Гуайдо“, каза Разумовски. „Как ще изглежда същият този Макри (президент на Аржентина), на който му предстои да бъде преизбран? Това ще се възприеме като неговото външноикономическо поражение. Мисля, че противниците на режима на Мадуро ще се опитат да сложат край на ситуацията“. \r\n***  Нямам причина да остана. Животът ми тук е разрушен, работя по 13 часа на ден и едва преживяваме“, това е един от отговорите на проучване на „Факултети.мк“, проведено сред 1474 читатели, предава скопската електронна медия „ Прес 24 “. \r\n83.7% от анкетираните биха напуснали страната, ако имат шанс, а въпросът защо те ще си тръгнат, най-често срещаният отговор е „За по-добър живот“. \r\nНа въпроса „Когато имате шанс, бихте ли напуснали Македония?“ са отговорили 1491 читатели. От тях 1234 (83.7%) са отговорили с „да”, 123 (8.3%) се колебаят, а 117 (7.9%) биха останали в Македония. \r\nКато дестинации къде биха заминали, те заявяват Германия, Австралия, Канада, Франция, Холандия, Дания, Австрия, Скандинавия, Швейцария, Словения, Нова Зеландия, Швеция, САЩ, Англия…. Има и отговори в стил: „Далеч оттук“, „В страна, където управляват законите и, където има нормална здравна система и образование“. \r\n***  Европейският съюз счита Грузия за безопасна страна, затова нейните граждани не могат да получат убежище в ЕС, заяви еврокомисарят по разширяването Йоханес Хан на пресконференция, предава  РИА „Новости“ . \r\nХан направи изявление след петото заседание на Съвета за асоцииране между Грузия и Европейския съюз с участието на премиера на Грузия Мамука Бахтадзе.  \r\nГрузинските граждани могат да посещават лагери в Европейския съюз без визи, но по-рано представители на някои европейски страни изразиха загриженост за големия брой пристигащи от Грузия търсещи убежище. \r\nСпоред него сега няма риск от спиране на безвизовия режим. Европейският комисар смята, че либерализирането на визовия режим е едно от основните постижения на Грузия по пътя към сближаване с ЕС. \r\n***  Официално са посочени новите имена на държавните, обществените и институциите, финансирани от бюджета на Република Северна Македония. На днешното заседание правителството взе решение да ги задължи, т.е. да ги инструктира и препоръчва на всички институции да сменят табелите на входа на всички институции в съответствие с Преспанския договор и конституционните изменения, съобщава скопската „ 1tv . \r\nВ публикувания списък от 136 институции, които получават нови имена, в които „Република Македония“ стои в името на институцията, се променя на „Република Северна Македония“, а институциите, които имат „македонски / македонска“ в името, трябва да го заменят с „национални / национални“. Например правителството на Република Македония става: \r\nПравителство на Република Северна Македония, нататък, Събрание на Република Северна Македония, Върховен съд на Република Северна Македония, Прокуратура на Република Северна Македония, Министерство на отбраната на Република Северна Македония, Министерство на външните работи на Република Северна Македония, Фонд за пенсионно и инвалидно осигуряване на Северна Македония и др. \r\nТерминът „македонски“ от своя страна става „национален“ в новите имена. \r\nМакедонската радио телевизия става Национална радио-телевизия, Македонската филхармония става Национална филхармония, Македонски пощи стават Национални пощи, Македонска информационна агенция става Национална информационна агенция, а в случая с Македонските железници, те стават железници на Република Северна Македония. \r\n***  Земетресение с магнитуд 5,7 е регистрирано близо до бреговете на Филипините, съобщава Геологическата топографска служба на САЩ. \r\nЕпицентърът се намира на 69 километра североизточно от община Хинатуан в провинция Южен Суригао. Трусът е бил на дълбочина 17,9 километра.", "date": "2019.03.06", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/06/2631118/aktualna-patna-obstanovka.html", "text": "Температурите са в интервала от  - 3° до + 18°. Времето над страната е предимно облачно. Слаб вятър духа в областите Търговище, Силистра, Добрич, Смолян, Варна и Шумен. Слаб дъжд вали в областите Пазарджик,  Бургас , Ямбол и в районите на Благоевград и пр. „Предел“; Твърдица /обл.Сливен/; Стара Загора; Гинци, Пирдоп, Гълъбец и Самоков /обл.София/; Девня и Невша /обл.Варна/; Харманли, Хасково и Свиленград /обл. Хасково/. Сняг вали на пр. „Троянски“ и Шипково;  \r\nПътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. Ограничена видимост поради мъгла до 50 м има в района на АМ „Хемус“ /обл.София км 26-32/. Това съобщиха от пресцентъра на  Агенция „Пътна инфраструктура“ . \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•Всички автомагистрали;  \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•път I-1 Благоевград-ГКПП „Кулата“; \r\n•път I-4 п. в. „Коритна“-Велико Търново-Шумен; \r\n•път I-5 Русе-Велико Търново; \r\n•път I-8 ГКПП „Калотина“-София; \r\n•път I-9 Варна-Бургас; \r\n•път II-18 Околовръстен път София; \r\n•път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Топли дол\" посока София се осъществява в една лента поради ремонтни дейности по пожароизвестителната система. Движението е ограничено в активната лента и се извършва в изпреварващата. Срок от 09:30 до 15:00 часа на 06.03.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в изпреварващата лента. Движението се извършва по активната лента. Участъкът е сигнализиран с пътни знаци и скоростта на движение е ограничена до 50 км/ч. Срок 11.03.2019 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка с. Бела – с. Скомля от км 47+100 до км 47+200 се осъществява с повишено внимание за всички МПС в двете посоки поради уширение на регула. Движението се регулира със светофарна уредба. Срок на ремонта от 10.00 ч. на 11.02.2019г. до 17.30ч. на 06.03.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор - Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня - Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4004: Движението се осъществява в една лента с последователно пропускане в двете посоки по път III – 4004 Горско Ново село – Златарица поради извършване на ремонт на пътната настилка. Движението се регулира от обучени регулировчици от фирмата изпълнител.Срок до 31.03.2019 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.09.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 08.03.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС над 3.5 т. поради влошените метеорологични условия през зимния период. Срок до 31.12.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.06", "title": "Актуална пътна обстановка"}
{"url": "http://www.focus-news.net/news/2019/03/06/2631121/predstoyashti-mezhdunarodni-sabitiya-za-6-mart-agentsiya-fokus.html", "text": "*** „Зелените“ започват кампанията си за европейските избори \r\n*** Годишен доклад на комисаря на ООН по човешките права \r\n*** Министърът по международната търговия на Великобритания Лиъм Фокс ще даде обяснения за Брекзит пред депутати \r\n*** Показания на бившия адвокат на американския президент Доналд Тръмп пред Комитета по разузнаването на Камарата на представителите \r\n*** Преговори между търговският представител на САЩ Робърт Лайтизър и европейския комисар по търговията Сесилия Малмстрьом за търговска сделка между Вашингтон и Брюксел \r\n***", "date": "2019.03.06", "title": "Предстоящи международни събития за 6 март ( Агенция „Фокус“)"}
{"url": "http://www.focus-news.net/news/2019/03/06/2631122/nimh-vremeto-nad-po-golyamata-chast-ot-stranata-shte-bade-predimno-slanchevo-s-maksimalni-temperaturi-mezhdu.html", "text": "Времето над по-голямата част от страната ще бъде предимно слънчево, максимални температури между  15° и 20°. По-значителна облачност ще има над източните райони, където на отделни места сутринта, както и по-късно след обяд ще превали. Ще духа до умерен, в Дунавската равнина временно силен северозападен вятър. В София максималните температури ще са около 15°. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . Атмосферното налягане в сутрешните часове ще бъде близко до средното за месеца. През деня слабо ще се повиши. \r\nНад Черноморието ще има променлива облачност на места с превалявания от слаб дъжд. Ще духа умерен северозападен вятър. Максималните температури ще са 12°-15°. Температурата на морската вода е 6-7°. Вълнението на морето ще бъде 1-2 бала.  \r\nНад планините ще бъде предимно слънчево. Ще духа силен, по най-високите върхове бурен запад-северозападен вятър. Максимална температура на 1200 метра около 10°, на 2000 метра 2-3°.", "date": "2019.03.06", "title": "НИМХ: Времето над по-голямата част от страната ще бъде предимно слънчево, с максимални температури между  15° и 20°"}
{"url": "http://www.focus-news.net/news/2019/03/06/2631103/nezavisen-makedoniya-veseli-nikoy-ne-mozhe-da-otdalechi-kosovo-ot-sasht-i-evroatlanticheskata-integratsiya.html", "text": "Председателят на косовския парламент Кадри Весели заяви днес, че никой няма право да отделя Косово от САЩ и, че никой не може да отклонява страната от пътя на евроатлантическата интеграция, предава скопският в. „ Независен “. \r\nВесели направи изявлението по време на посещение в производствен цех в Гниляне, отговаряйки на въпрос на журналист за срещата му днес с посланика на САЩ в Прищина, Филип Коснет, който според медиите се отнася до искането на Вашингтон за отмяна на 100-те процента мита за продукти от Сърбия и Босна и Херцеговина, за да се поднови диалога с Белград. \r\n„Затворихме дилемите на 12 юни 1999 година. Народът на Косово, с жертви и на много висока цена, изгониха Сърбия от Косово. Разбира се, Сърбия е нашият съсед, с когото искаме да живеем в мир. Косово обаче завинаги ще остане независима и суверенна държава, и това ще бъде нашата ориентация, каза Весели в Гниляне. \r\nПредседателят на народното събрание и лидер на Демократическата партия на Косово (ДПК) Весели подкрепя искането на Вашингтон за отмяна на митата, както и неговият предшественик начело на ДПК, сегашния президент Хашим Тачи. От друга страна, премиерът Харадинай остава упорит, считайки, че таксата ще бъде премахната само когато Сърбия признае независимостта на Република Косово. Превод и редакция : Калоян Пенков", "date": "2019.03.06", "title": "„Независен“ (Македония): Весели: Никой не може да отдалечи Косово от САЩ и евроатлантическата интеграция"}
{"url": "http://www.focus-news.net/news/2019/03/06/2631108/pres-24-makedoniya-mitskoski-s-mladezhite-v-kumanovo-ne-e-bilo-po-losho-rabotyat-samo-rodnini-na-dlazhnostni-litsa.html", "text": "Лидерът на ВМРО-ДПМНЕ Християн Микоски бе на работно посещение в Куманово, откъдето публикува и снимки от срещата с младите хора от този град, предава скопската електронна медия „ Прес 24 “. \r\n„Бях в кафенето с младежите от Куманово. \r\nВсички са с едно и също намерение да напуснат Република Македония и да търсят щастието си навън. \r\nКазват, че никога не е било по-лошо, никога не е било по-безнадеждно. Освен наемането на роднини на функционери от властта, никой друг няма възможност да работи според възможностите си, независимо от образованието и жертвата, която са поели. \r\nЗаедно ще се изправим срещу предизвикателствата и заедно ще изградим бъдеще за нас и за бъдещите поколения. \r\nПодкрепата за проф. Силяновска ще бъде началото на изграждането на нова перспектива и бъдеще за всички млади хора в Република Македония. \r\nЗаедно ще спечелим !!!“, пише в неговия Facebook. Превод и редакция : Калоян Пенков", "date": "2019.03.06", "title": "„Прес 24“ (Македония): Мицкоски с младежите в Куманово: Не е било по-лошо, работят само роднини на длъжностни лица"}
{"url": "http://www.focus-news.net/news/2019/03/06/2631123/predstoyashti-sabitiya-v-stranata-za-6-mart-agentsiya-fokus.html", "text": "*** \r\nОт 18.00 часа в Гранд хотел София президентът Румен Радев ще приветства българските производители, които тази година ще получат своите отличия за качество и професионализъм „Златна мартеница“.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 09.00 часа 4-ти състав на Специализирания наказателен съд ще заседава по делото срещу Симеон Д., Иво П., Трайчо Т. и др., на които са повдигнати обвинения за престъпления по служба. \r\n*** \r\nОт 10.00 до 15.00 часа Почетното Генерално консулство на Република Сейшели открива съболезнователна книга по повод кончината на бившия президент на републиката Франс Алберт Рене. Консулството на Република Сейшели се намира на бул. „България“ 60. \r\n*** \r\n От 10.00 часа в Интер Експо Център ще бъде открито 13-ото издание на международното изложение за водния сектор WATER TECH EXPO. \r\n*** \r\nОт 10.00 часа 8-и състав на Специализирания наказателен съд ще заседава по делото срещу Симеон С., Тихомир Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за участие в ръководство на организирана престъпна група. \r\n*** \r\nОт 10.30 часа 10-и състав на Специализирания наказателен съд ще заседава по делото срещу Владимир Н., Томи Х. и Стоян С., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа директорът на ОП „Екоравновесие“ Веселин Асенов ще представи отчет за дейността на общинското предприятие. \r\n*** \r\nОт 11.00 часа 12-и състав на Софийски градски съд ще заседава по делото срещу съдия Люба Петрова от Районен съд-Раднево и др., на които са повдигнати обвинения за престъпления против дейността на държавни органи и обществени организации. \r\n*** \r\nОт 11.00 часа в Националния пресклуб на БТА ще се проведе пресконференция на тема „Какъв Главен прокурор искат гражданите?“. Събитието е организирано от Българския институт за правни инициативи. \r\n*** \r\nОт 11.00 часа в Българската търговско-промишлена палата ще се проведе конференция на тема „Възможности и предизвикателства за правене на бизнес в България“. \r\n*** \r\nОт 12.00 до 13.00 часа израелската танцьорка и майстор на съвременни танцови изкуства Мириам Енгел, изпълнителен и художествен директор на „Анджела Денс Кампъни“, ще проведе майсторски клас с балет „Арабеск“ (ул. „Панайот Волов“ 3). \r\n*** \r\nОт 12.00 в Инфоцентър „София – евростолица на спорта“ ще се състои пресконференция във връзка със състезанието по ски и сноуборд в необработен терен за деца и възрастни - Витоша X Lines. \r\n*** \r\nОт 13.00 часа в Дома на Европа Бюрото на Европейския парламент и Ева Майдел организират публична дискусия на тема „Таксите за преводи в евро – един двоен стандарт по-малко“.  \r\n*** \r\nОт 13.00 часа Бюрото на Европейският парламент и евродепутатът Ева Майдел организират публична дискусия на тема „Таксите за преводи в евро – един двоен стандарт по-малко“, която ще се проведе в Дома на Европа.     \r\n*** \r\nОт 13.00 часа 3-ти състав на Специализирания наказателен съд ще заседава по делото срещу Петър М., на когото са повдигнати обвинения за организиране и ръководене на организирана престъпна група. \r\n*** \r\nОт 13.30 часа 8-и състав на Специализирания наказателен съд ще заседава по делото срещу Ангел Д., Деян С. и др., на когото са повдигнати обвинения за образуване и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Петър П., на когото е повдигнато обвинение за престъпление по служба. \r\n*** \r\nОт 14.00 часа 13-и състав на Специализирания наказателен съд ще заседава по делото срещу Даниел Н., Вализар Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.30 часа в Интер Експо Център ще се проведе откриването на единственото изложение за сигурност и високи технологии SECURITY EXPO. \r\n*** \r\nОт 16.00 часа в сградата на БЧК (бул. „Джеймс Баучер“ 76) в Зала „София“ столичната организация на БЧК ще проведе отчетната сесия за дейността си през 2018 г. \r\n*** \r\nОт 18.00 часа в зала „Княз Александър I“ на Историческия музей археологът д-р Димитър Чернаков ще представи резултатите от теренните археологически проучвания на праисторически обекти, проведени през изминалата година. \r\n*** \r\nОт 18.30 часа в театрална зала „Надежда“ на Столична библиотека ще бъде даден старт на първия по рода си фестивал на радиотеатъра в България „Радио Радичков“. \r\n*** \r\nОт 18.30 часа в галерията на СБХ ще бъде открита изложбата В това време на едно друго място / 100 години чешки комикс“. \r\n*** \r\nОт 11.00 часа в Регионален исторически музей – Благоевград ще се проведе конкурс – поетичен рецитал „С България в сърцето“.  \r\n*** \r\nОт 14.00 часа в зала „Одесос“ на хотел „Черно море“ ще бъде открит регионален форум на Европейската банка за възстановяване и развитие във Варна. Целта на форума е да се запознаят малките и средните предприятия в региона с възможностите за подпомагане и финансиране, които предлага банката. Партньор в организацията е Изпълнителната агенция за насърчаване на малки и средни предприятия. В 13.30 часа е предвиден брифинг за медиите.  \r\n*** \r\nОт 14.00 часа общинският съветник от ГЕРБ д-р Лидия Маринова ще се срещне с граждани в офиса на партията на ул. „Георги Бенковски” 1. \r\n*** \r\nОт 11.00 часа в зала 302 на Община Велико Търново  ще бъде представена тържествената програма за празника на града - 22 март, заедно с предшестващите и последващи събития.  \r\n***  \r\nОт 17.30 часа в Изложбени зали „Рафаел Михайлов“ ще бъде открита изложба на Страхил Найденов – „Мозайка” - класическа мозайка, 3D мозайка, скулптурна мозайка.  \r\n***  \r\nОт 18.00 часа в зала 30 на Младежки дом ще започне „С обич за мама и баба“ - традиционен концерт на момчетата от Музикална школа при Младежки дом.  \r\n***  \r\nОт 18.30 часа в хотел „Премиер“ ще се проведе церемония по награждаване с приз „Кавалер на Жълтата роза“, организирана от „Зонта клуб“.  \r\n*** \r\nОт 18.30 часа в салона на ресторант „Етно“ ще се проведе дискусия на тема „Икономически перспективи пред България в контекста на глобалните процеси“, организирана от Предприемачи ГЕРБ. \r\n***  \r\nОт 19.00 часа в Клуб 7 ще се проведе среща с народния певец Ивайло Герасимов.  \r\n*** \r\nОт 17.00 часа в малката зала на Художествена галерия „Иван Фунев“ ще се проведе среща от поредицата 30-ти Зимни четения на тема „Празнично-обреден живот на каракачанската общност във Врачанско“. \r\n*** \r\nОт 17.00 часа в Галерията на КДК ще бъде организирана изложба на жени-художници по повод 8 март.  \r\n*** \r\nОт 17.00 часа в Бяла зала на Младежкия дом ще бъде открита изложба и ще се състои награждаване на отличените във 2-рия национален конкурс за рисунка и приложно изкуство „Нарисувай историята“. \r\n*** \r\nОт 11.30 часа в Художествената галерия ще се проведат пролетни занятия в Работилница за въображение.  \r\n*** \r\nОт 19.00 часа в Младежкия център ще се проведе конкурс за българска песен и слово „Те жив са отклик на духа народни“, посветен на 3 март – Националния празник на Република България. \r\n*** \r\nОт 17.00 часа в двора на Регионалния исторически музей ще бъде открита изложба на маски и възстановяване на обичая „Сирнишкия огън – една забравена традиция“. \r\n*** \r\nОт 17.30 часа във фоайето на НЧ  „Разум 1883“ ще бъде представена изложба  на учениците от класа по изобразително изкуство с преподавател Петър Григоров от  ОШИ „Добри Христов“. \r\n*** \r\nОт 18.00 часа в Заседателната зала на Общинския младежки дом ще се проведе  дискусия  на Програма „Заедно в час“. \r\n***     \r\nОт 15.30 часа в Центъра за настаняване от семеен тип № 2 за деца с увреждания, ще бъде предадено дарение- сух басейн с топки.То е изпълнена кауза „Подкрепа за „специални” деца и младежи \" по проекта „Дарявай, докато четеш”.  \r\n*** \r\nОт 11.00 часа в зала „Струма“ на Областна администрация – Перник ще се проведе Годишното общо събрание за 2019 г.  на Областния съвет на Българския Червен кръст. \r\n*** \r\nОт 18.00 часа на Камерна сцена в Драматично-куклен театър ,,Иван Радоев\" ще се играе постановката „Грозното патенце“ по Х.К. Андресен. \r\n*** \r\nВ 10.00 часа в зала 2 на Окръжния съд ще се проведе заседание по делото срещу Благой Н., обвинен, че при управляване на товарен автомобил е нарушил правилата за движение и по непредпазливост е причинил смъртта на едно лице.  \r\n*** \r\nВ 10.00 часа в зала 5 на Окръжния съд ще се проведе заседание по делото срещу Лъчезар Л., обвинен, че в качеството си на пълномощник е избегнал установяването и плащането на данъчни задължения в особено големи размери – 442 508 лв. Делото е насрочено и за 7 март.  \r\n*** \r\nВ 10.30 часа в зала 2 на Окръжния съд ще се проведе заседание по делото срещу Стилиян П. и Димитър П., обвинени в това, че в съучастие без надлежно разрешително са държали на публично място с цел разпространение високорисково наркотично вещество – кокаин.  \r\n*** \r\nОт 18.00 часа в Балабановата къща ще бъде открита фотографската изложба „Матера – нюанси“ на Дениз Мацарела. \r\n***   \r\nОт 17.00 часа в Художествената галерия ще бъде открита изложба на жени художници от фонда на галерията, по повод 8-ми март- живопис, графика и скулптура. \r\n***   \r\nОт 10.00 часа в зала 105 на общината кметът Стефан Радев ще се срещне с европейската шампионка по тласкане на гюле Радослава Мавродиева. Предвиден е и брифинг след това от страна на кмета.  \r\n*** \r\nОт 11.00 часа часа в зала 712 на Областна администрация- Разград ще се проведе заседание на  \r\nОбластната комисия по транспорт. \r\n*** \r\nОт 16.00 часа в конферентната зала на хотел „Централ“ ПП ГЕРБ организира граждански диалог на тема регионално развитие.  \r\n***   \r\nОт 11.00 часа в зала 203 на общината ще се проведе заседание на Комисията по култура към Общински съвет-Шумен. \r\n*** \r\nОт 14.30 часа в залата на къща-музей „Баба Райна“ във Възрожденския комплекс ще се проведе кръгла маса „Училище-бизнес, перспективи за сътрудничество“ с учениците от ПГОХХТ „Проф. д-р Асен Златаров“, ПГССХТ, СУ „Панайот Волов“ и представители на бизнеса и обществени организации от Шумен.", "date": "2019.03.06", "title": "Предстоящи събития в страната за 6 март (Агенция „Фокус“)"}
{"url": "http://www.focus-news.net/news/2019/03/06/2631124/prezidentat-rumen-radev-shte-uchastva-v-tarzhestvenoto-vrachvane-na-godishnite-nagradi-za-balgarski-proizvoditeli-zlatna-martenitsa.html", "text": "От 18.00 часа в Гранд хотел София президентът Румен Радев ще приветства българските производители, които тази година ще получат своите отличия за качество и професионализъм „Златна мартеница“. Това съобщиха от  прессекретариата на държавния глава . \r\nОрганизатор на събитието е сдружението „Произведено в България – съюз на малкия и среден бизнес\". Отличията за българските производители ще бъдат връчени за 25-а поредна година.", "date": "2019.03.06", "title": "Президентът Румен Радев ще участва в тържественото връчване на годишните награди за български производители „Златна мартеница“"}
{"url": "http://www.focus-news.net/news/2019/03/06/2631126/pravitelstvoto-shte-predostavi-bezvazmezdno-imot-na-antikoruptsionnata-komisiya.html", "text": "Правителството ще гласува проекторешение за безвъзмездно предоставяне на имот публична държавна собственост на Комисията за противодействие на корупцията и за отнемане на незаконно придобитото имущество (КПКОНПИ). Това предвижда  дневния ред  на кабинета за днешното редовно правителствено заседание. Министрите ще разгледат и проекторешение за Споразумение с правителството на Унгария за уреждане на въпросите за недвижими имоти за Дипломатическото ни представителство в Будапеща. Правителството ще обсъди промени в Постановление № 138 на Министерския съвет от 2014 г. за създаване на Национален съвет по демографска политика. На вниманието на министрите ще бъде поставен и проект на закон за признаване, изпълнение и изпращане на съдебни актове за налагане на наказание лишаване от свобода или мерки, включващи лишаване от свобода. Предложението е внесено от министъра на правосъдието Цецка Цачева. Министрите ще определят и национален координатор и делегиран координатор в сферата на услугите на вътрешния пазар по информационната система на вътрешния пазар и приемане на списъка на компетентните органи в Р България, които подлежат на регистрация в системата в сферата на услугите.", "date": "2019.03.06", "title": "Правителството ще предостави безвъзмездно имот на Антикорупционната комисия"}
{"url": "http://www.focus-news.net/news/2019/03/06/2631130/sofiya-v-doma-na-evropa-shte-se-provede-publichna-diskusiya-za-namalyavaneto-na-taksite-za-prevodi-v-evro.html", "text": "Бюрото на Европейският парламент и българският евродепутат Ева Майдел организират публична дискусия на тема „Таксите за преводи в евро – един двоен стандарт по-малко“. Това съобщиха от пресцентъра на  ГЕРБ . Събитието ще се проведе от 13.00 часа в Дома на Европа в София (ул. „Г. С. Раковски“ 124). \r\nСпециални гости на събитието ще са икономистът Лъчезар Богданов и членът на управителния съвет на организацията на българите с опит в чужбина Тук-Там Даниела Данаилова. Целта на дискусията е да се обсъдят последиците за българските потребители и бизнес, след драстичното поевтиняване на таксите за преводи в евро.  \r\nЕвропейският парламент сложи край на дискриминацията срещу ползвателите на платежни услуги в рамките на ЕС, но извън еврозоната и от 15 декември 2019 г. банките трябва да уеднаквят таксите за трансгранични плащания в евро и за вътрешните плащания, както и да направят по-прозрачни разходите за превалутиране.  \r\nФорматът на срещата ще бъде панелна дискусия, след което публиката ще има възможност да задава въпроси към участниците.", "date": "2019.03.06", "title": "София: В Дома на Европа ще се проведе публична дискусия за намаляването на таксите за преводи в евро"}
{"url": "http://www.focus-news.net/news/2019/03/06/2631115/anadolu-agency-tramp-saglasen-sam-na-100-da-zapazya-amerikanski-voyski-v-siriya.html", "text": "Президентът на САЩ Доналд Тръмп заяви, че е съгласен с решението за запазване на военно присъствие в Сирия, предава агенция  Anadolu Agency . \r\nНеговите коментари идват два месеца след като той внезапно обяви, че Вашингтон ще изтегли всички сили от региона. \r\nNBC News получи копие от писмо, изпратено от група законодатели до Тръмп, което включва писмен отговор от президента. \r\nПисмото от 22 февруари приветства решението на президента да запази „малка американска стабилизираща сила“ заедно със „сухопътни сили от нашите европейски съюзници“ в района, за да се предотврати възраждането на терористичната група „Ислямска държава“. \r\nПрез декември Тръмп обяви планове за изтегляне на всичките 2000 американски войници от изтощената от войната страна, заявявайки, че коалицията, водена от САЩ, е успяла да победи „Ислямска държава“. \r\nМиналия месец администрацията на Тръмп се отказа, като заяви, че между 200 и 400 войници ще останат в Сирия като част от мироопазващи усилия. \r\nМиналата седмица, докато говори пред американски войски във военновъздушната база Елмендорф в Аляска, Тръмп заяви, че 100% от територията на „Ислямска държава“ е била завзета. Превод и редакция : Калоян Пенков", "date": "2019.03.06", "title": "Anadolu Agency: Тръмп: Съгласен съм на 100% да запазя американски войски в Сирия"}
{"url": "http://www.focus-news.net/news/2019/03/06/2631131/stolichnata-organizatsiya-na-bchk-shte-provede-otchetna-sesiya-za-deynostta-si-prez-2018-g.html", "text": "Столичната организация на БЧК ще проведе отчетната сесия за дейността си през 2018 г. Това съобщиха от пресцентъра на  БЧК . Отчетната сесия на Общото събрание на Столичната организация ще се състои от 16.00 часа в сградата на БЧК (бул. „Джеймс Баучер“ 76) в Зала „София. На нея ще бъде направен отчет за реализираните през 2018 г. широк спектър от дейности, програми и проекти в полза на обществото и за намаляване на уязвимостта. \r\nНа базата на анализите и оценките ще бъде приет и План за работа през 2019 г.", "date": "2019.03.06", "title": "Столичната организация на БЧК ще проведе отчетна сесия за дейността си през 2018 г."}
{"url": "http://www.focus-news.net/news/2019/03/06/2631119/kurir-makedoniya-silyanovska-v-bosilovo-sreshtnah-chestni-trudolyubivi-hora-koito-iskreno-i-silno-obichat-makedoniya.html", "text": "Кандидатът за президент от редиците на ВМРО-ДПМНЕ Гордана Силяновска посети Босилово, съобщава скопското електронно издание „ Курир “. \r\nПо време на работната среща тя се срещна с насъбралите се граждани, които подкрепиха Силяновска за бъдещ президент на Република Македония, но и също изразиха недоволството си от ръководеното от СДСМ правителство. \r\n„В Босилово срещнах честни, трудолюбиви хора, които искрено и силно обичат Македония. Хора, които вместо да се борят за оцеляване и просперитет, живеят в страх, че заради мините, които правителството настоява да отвори, ще живеят в замърсена среда. Те ще се сблъскат със здравословни проблеми в резултат на нарушено биологично разнообразие. На 21 април заедно ще започнем битката, за да могат всички граждани да живеят достойно, без да се страхуват да станат жертви при търсене на печалба, която може да им отнеме здравето“, написа Силяновска във фейсбук. Превод и редакция : Калоян Пенков", "date": "2019.03.06", "title": "„Курир“ (Македония): Силяновска: В Босилово срещнах честни, трудолюбиви хора, които искрено и силно обичат Македония"}
{"url": "http://www.focus-news.net/news/2019/03/06/2631132/gd-granichna-politsiya-normalen-e-trafikat-na-vsichki-kontrolno-propuskatelnite-punktove.html", "text": "Нормален е трафикът на  всички контролно-пропускателните пунктове. Това съобщиха от  ГД „Гранична полиция“ . Информацията за трафика на граничните пунктове е към 06.00 часа.", "date": "2019.03.06", "title": "ГД „Гранична полиция“: Нормален е трафикът на  всички контролно-пропускателните пунктове"}
{"url": "http://www.focus-news.net/news/2019/03/06/2631133/denyat-6-mart-v-balgarskata-istoriya.html", "text": "През 1945 година започва Дравската отбранителна операция на Първа българска армия през заключителната фаза на Втората световна война. Българското книжовно дружество е преименувано в Българска академия на науките (1911 година).  На тази дата Зографският манастир на Атон си връща имоти в Бесарабия с указ на руския император Николай І като получава компенсация от руското правителство в размер на 400 000 рубли. През 1964 г. на съвещание на ЦК на БКП се обсъжда работата сред българите- мюсюлмани и се поставя въпросът за започналата смяна на имената. На 6 март е родена Валентина Терешкова – първата жена-космонавт. На тази дата умират: братът на Евлоги Георгиев – Христо,  композиторът Константин Илиев, писателката Пърл Бък (носител на Нобелова награда, автор на “Източен вятър, западен вятър“). 2016 г.  \r\nЕдна от най-красивите сгради от емблематичните тютюневи складове в Пловдив беше почти изцяло съборена. 2013 г.  \r\nПарламентът и правителството на Финландия се обявяват против присъединяването на Румъния и България към Шенген. 2009 г.  \r\nПрезидентът Георги Първанов връчва на Румяна Нейкова орден „Стара планина” първа степен „за изключителния ѝ принос за развитието на физическото възпитание и спорта.“ 2009 г.  \r\nПрезидентът Георги Първанов връчва на Свилен Нейков орден „Стара планина” първа степен „за изключителния му принос за развитието на физическото възпитание и спорта.“ 2009 г.  \r\nПрезидентът Георги Първанов връчва на Никола Корабов орден „Стара планина” първа степен „за изключително големите му заслуги към Република България в областта на културата и филмовото изкуство.“ 2002 г.  \r\nПрезидентът Георги Първанов налага първото си отлагателно вето върху Закона за приватизацията, приет на 21 февруари от парламента. Основни мотиви за ветото са, първо, че е отказано да се запази възможността работниците и служителите в дружества да се сдобият с част от капитала с преференции по време на приватизацията. В дотогавашния закон за работниците са предвидени 20%, които могат да се купят с преференции. Второ срокът - 30 септември 2002 г., след който българските граждани не могат да участват в приватизацията с инвестиционни бонове, е твърде кратък. По този начин се отнемало едно социално право на българските граждани. Други несъгласия на държавния глава по отношение на закона са свързани с отмяната на параграф 6 от стария закон. Чрез премахването на параграфа се намалявала сигурността на инвеститорите за реалното финансово състояние на предприятието към момента на сделката. Отменяла се необосновано и разпоредба, която досега е задължавала купувачите на раздържавени предприятия да изпълняват задачи по подготовка на страната във военно време и в кризи. Президентът Първанов изразява несъгласие и по отношение на ограничаването на съществуващите възможности малки и средни предприятия да участват при облекчени условия в приватизационни сделки по Закона за малките и средни предприятия. Държавният глава не се съгласява и с централизирането на приходите от приватизацията в бюджета. 2000 г.  \r\nПрезидентът Петър Стоянов връчва на Хавиер Солана, върховен представител на по въпросите на общата външна политика и политиката на сигурност и генерален секретар на Съвета на Европейския съюз орден „Стара планина” първа степен 1995 г.  \r\nВелко Вълканов е преизбран за председател на Комитета по правата на човека. Велко Вълканов е роден на 16 ноември 1927 г. в Елхово, Бургаска област. Завършва специалност \"Право\" в СУ \"Св. Климент Охридски\". Доктор на юридическите науки на Лайпцигския университет, Германия. Адвокат. Сътрудник на Законодателния съвет при Министерство на правосъдието. Старши научен сътрудник по наказателно право в Института за държавата и правото при Българска академия на науките 1981-1988 г. Професор е по конституционно право. Има публикувани 7 монографии и 60 научни статии.Член е на Изпълнителното бюро и говорител на Комитета по правата на човека. Председател е на Комитета по правата на човека. Председател на Централния съвет на Българския антифашистки съюз. Председател на Международна фондация \"Георги Димитров\". Депутат е от София в VII Велико народно събрание (Парламентарна група на БСП). Първи заместник-председател на ПГ на БСП в VII ВНС. Заместник-председател e на Законодателната комисия в VII ВНС. Депутат e от Варна в XXXVI Народно събрание (Парламентарен съюз за социална демокрация). Независим кандидат за президент, подкрепен от БСП през януари 1992 г. Депутат в XXXVII НС (Парламентарна група на Демократичната левица). Председател на Комисията по правата на човека и вероизповеданията в XXXVII НС. Депутат от Пловдив в XXXVIII НС( Парламентарна група на Демократичната левица). Член на парламентарната Комисия по образованието и науката в XXXVIII НС. През 1999 г. създава Национален комитет в защита на Абдула Йоджалан. През септември 2000 г. по покана на югославската парламентарна комисия по външна политика е наблюдател на президентските избори в Югославия. Съпредседател e на Международния инициативен комитет в защита на Милошевич. На 10 декември 2001 г. е удостоен с Наградата за човешки права за 2001 г. от Дружеството за защита на гражданските права и човешкото достойнство – Германия. 1964 г.  \r\nНа съвещание на ЦК на БКП се обсъжда работата сред българите- мюсюлмани и се поставя въпросът за започналата смяна на имената. Отправен е упрек към \"изоставащия\" в това отношение Благоевградски окръг. Няколко дни по-късно градският комитет на БКП там нарежда да се извърши масово преименуване на българите- мюсюлмани. Привлечени са служители на МВР и войскови части. Използва се подмяната на личните паспорти, за да се принуждават хората да сменят имената си. Насилието предизвиква масови брожения, които са особено остри в селата Рибново, Корница и Брезница. Има и ранени партийни активисти. ЦК е принуден да изпрати в района своя комисия начело с ген. Иван Бъчваров, която да отмени наложените мерки, като хвърли вината върху местното ръководство. През месец април редът е възстановен. 1961 г.  \r\nОткрива се Национална изложба на младите художници, обединени в създаденото през пролетта на 1960 г. Ателие на младия художник. Наградите за живопис получават Светлин Русев, Георги Баев, Иван Филчев. 1949 г.  \r\nНа Двадесет и третия конгрес на Българската радикална партия се решава партията да се саморазпусне и членовете й да се влеят в ОФ. След 9 септември 1944 г. се съставя първото отечественофронтовско правителство, в което влизат представители на БРП (к), пладненци, звенари, социалдемократи и независими общественици. Министър-председател става К. Георгиев. На Първия конгрес на ОФ през март 1945 г. се очертават най-важните задачи на външната и вътрешната политика. Те са приключване на участието на България в окончателния разгром на хитлеристка Германия 1944–1945 г., провеждане на парламентарни избори, укрепване на народнодемократичната власт и др. На Втория си конгрес през февруари 1948 г. ОФ прави сериозни промени в организационното си устройство. От междупартийна коалиция се превръща в масова обществено-политическа организация, която възприема програмата на БРП(к) за изграждане на социализма по сталински модел. 1948 г.  \r\nВНС приема закон, по силата на който всички гори в България стават държавна собственост. 1945 г.  \r\nЗапочва Дравската отбранителна операция на Първа българска армия в заключителната фаза на Втората световна война. В същия ден започва и Балатонската отбранителна операция на 3-и украински фронт. България се намесва във войната след подписването на Тристранния пакт на 1 март 1941 г. и остава съюзник на страните от хитлеристката Ос. Тя обаче не участва в никакви военни операции на съюзниците си. Под натиска на Оста на 13 декември 1941 г. България е заставена да обяви война на САЩ и Англия, но отново не се ангажира с преки военни действия. За разлика от другите сателити на Германия, като Унгария и Румъния, България не изпраща свои войски на Източния фронт. Независимо от тази позиция тя не е пощадена от държавите от антихитлеристката коалиция. В края на 1943 г. и началото на 1944 г. София и други градове са подложени неколкократно на бомбардировки от авиацията на САЩ и Англия. На 5 септември 1944 г. последва обявяване на война и от страна на СССР. На 8 септември части на Червената армия прекосяват от север българската граница. Тяхното присъствие улеснява правителствената промяна в страната, извършена на 9 септември 1944 г. Съставено е правителство на Отечествения фронт, което предприема незабавни мерки за действията срещу хитлеристка Германия, след като на 8 септември 1944 г. кабинетът на К. Муравиев и обявява война. По силата на Крайовския договор 1944 г. Югославия дава съгласието си за преминаване на части от българската войска през нейна територия като съставни части на Червената армия. България участва със свои войскови части в окончателния разгром на хитлеристка Германия през есента на 1944 г. и пролетта на 1945 г. Благодарение на това тя избягва надвисналата над нея опасност от нова национална катастрофа. Жертвите, които дава страната ни са повече от 32 000 души, но противниците на Германия не признават България за свой съюзник. Мирният договор между нея и държавите победителки във Втората световна война е сключен на 10 февруари 1947 г. в Париж. 1938 г.  \r\nЗапочват избори за XXIV ОНС, проведени по новия избирателен закон, който възстановява мажоритарната избирателна система и забранява участието на политически партии, спечелени от управляващите. За тях гласуват 27 % срещу 14 % за опозицията и 58 % за неизбрани кандидати. Избрани са 93 проправителствени и 67 опозиционни народни представители. 1925 г.  \r\nЗапочва издаването на всекидневен информационен вестник “Днес”. Излиза в София от 6 март до 16 април 1925 г. Издател и главен редактор е Й. Хербст. Сътрудници: А. Разцветников, Н. Фурнаджиев, А. Каралийчев и др. На 16 април 1925 г. по повод атентата в църквата \"Св. Неделя\" в София вестникът излиза с второ издание. Същия ден Й. Хербст \"изчезва безследно\". 1913 г.  \r\nГенерал Радко Димитриев е изпратен с дипломатическа мисия в Санкт Петербург да защити пред руския император накърнените български интереси от страна на съюзниците - сърби и гърци. Командването на Съединените 1-ва и 3-а армия се поема от генерал-лейтенант Васил Кутинчев. Генерал Димитриев е роден на 24 септември 1859 г. в с. Градец, Сливенско. Взема участие в националноосвободителните борби на българския народ. Включва се като доброволец в Руско-турската освободителна война 1877–1878 г. След Освобождението завършва Военното училище в София и Академията на Генералния щаб в Русия. Завръща се в България и става офицер в милицията на Източна Румелия. Участва в обявяването на Съединението на Източна Румелия с Княжество България, а по време на Сръбско-българската война е пом. нач.-щаб на Западния корпус. Русофил по убеждения, Димитриев е сред организаторите на детронацията на княз Александър I Батенберг (август 1886 г.). След неуспеха и емигрира в Русия. Завръща се в България след 11 г. Включва се във военното управление на страната – началник-щаб на армия (1904–1907 г.) и началник на 3-та Военноинспекционна област (1907–1912 г.). По време на Балканската война 1912–1913 г. е командир на Трета българска армия, а през Междусъюзническата война е пом.-главнокомандващ Действащата армия. След войната е изпратен като пълномощен министър в Русия. Поради несъгласие с управляващите среди по отношение ориентацията на България в годините на Първата световна война 1914–1918 г. Димитриев си подава оставката и постъпва на военна служба в руската армия. Разстрелян е при метеж на есери и меншевики във Владикавказ на 18 октомври 1918 г. 1911 г.  \r\nБългарското книжовно дружество е преименувано в Българска академия на науките. Самото дружество е основано в края на септември 1869 г. в Браила (Румъния) от представители на българските общини във Влашко, Молдова и Южна Русия. На първото общо събрание е приет устав на БКД, който регламентира организационното изграждане. За пръв председател на БКД е избран проф. Марин Дринов. Дружеството издава и свой печатен орган - \"Периодическо списание на Българското книжовно дружество\". По време на Априлското въстание 1876 г. и Руско-турската освободителна война 1877-1878 г. БКД временно прекратява своята дейност. Непосредствено след Освобождението в Браила е свикано общо събрание, което взема решение за неговото преместване в София. В столицата на дружеството се отпуска от княжеското правителство ежегодна субсидия. През 1884 г. е приет нов устав на БКД, според който то фактически се превръща в академия. За осъществяване на научния му живот се създават три клона: историко-филологически, природо-медицински и държавно-научен. През 1901-1911 г. дружеството издава \"Летопис на Българското книжовно дружество в София\", а от началото на 1902 г. започва да излиза и поредицата \"Българска библиотека\". През 1903 г. дружеството се натоварва и с издаването на \"Сборник за народни умотворения, наука и книжнина\", излизал до този момент като орган на Министерството на народното просвещение. От 1906 г. то открива нова поредица- \"Български старини\". БКД развива богата и многостранна дейност, особено в годините непосредствено след Освобождението. 1837 г.  \r\nСъс заповед на руския император Николай І Зографският манастир си възвръща изгубените имоти в Бесарабия, като получава и компенсация от руското правителство в размер на 400 000 рубли. Манастирът „Свети Георги Зограф“, наричан още Зографски манастир, се намира в монашеската \"република\" на полуостров Атон, Република Гърция. Според преданието е създаден през X век от трима българи от Охрид - Аарон, Мойсей и Йоан (Иван). Прието е да се смята, че това е историческият български манастир в Света гора, тъй като традиционно го населяват монаси от България. До средата на XIX в. манастирът е обитаван освен от български монаси и от сръбски и не малко гръцки, но постепенно обителта става изключително българска. Там сега живеят около 10 монаси. Зографският манастир е един от най-големите манастири в Света гора (Атон) и единственият днес български манастир там. Той стои на 9-то място в йерархията на светогорските манастири. Зографският манастир притежава богата библиотека с ценни паметници от времето на средновековната българска държава. В него се съхранява черновата на \"История славянобългарска\" на Паисий Хилендарски. Тук Паисий завършва този свой труд през 1762 г. В библиотеката се съхранява житието на св. Наум Охридски, запазено в препис от XV век, житието на св. Петка от XIV век, Зографската история, ценни хрисовули и др. Манастирската библиотека притежава днес 126 гръцки и 388 славянски ръкописи и приблизително 10 хиляди печатни книги. На тази дата са родени: 1943 г.  \r\nРоден е Александър Бръзицов - български композитор, аранжор, автор на филмова музика. Сред филмите, за които е писал музика са \"Фильо и Макензен\", \"Похищение в жълто\", \"Ламята\" и др. Създава песни от началото на 70-те години. Печели награди у нас и в чужбина. Един от водещите аранжори на забавна музика в България през 70-те и 80-те години. През 1984 г. издава авторски албум в \"Балкантон\". 1933 г.  \r\nРоден е Стойчо Панчев - български физик-метеоролог, академик (1997 г.). Завършва физика в СУ “Св. Климент Охридски” (1956 г.), специализира метеорология в СССР. Професор (1970 г.), ръководител на Катедрата по метеорология и геофизика на физическия факултет на СУ “Св. Климент Охридски”, декан на факултета (1979-1983 г.). Член е на Английското кралско метеорологично дружество (1973 г.), на Американското метеорологично дружество (1973 г.), на Европейското дружество по теоретична физика (1975 г.). Заместник-председател е на БАН (1988-1991 г.). Автор е на научни публикации (на руски, английски, китайски език), на учебници. Интересите му са в областта на динамиката на атмосферата и океана. 1896 г.  \r\nРоден е Никола Димитров Обрешков - български математик, академик (1945 г.), доктор по математика на университета в Палермо (1932 г.), доктор по математика в Сорбоната в Париж (1933 г.). Завършва математика в СУ “Св. Климент Охридски” (1920 г.), специализира в Берлин (1922-1923 г.), доцент (1922-1925 г.), професор (1925 г.) и ръководител на Катедрата по висша алгебра и теория на вероятностите (1928-1963 г.) в СУ “Св. Климент Охридски”. Има значителен научен принос в различни области на математиката. Създава научна школа. Умира на 11 август 1963 г. в София. 1877 г.  \r\nРоден е д-р Никола Василев Михов - български библиограф, икономист, сатирик, академик (1947 г.). Завършва социални науки в Женева и Брюксел. Дълги години работи в библиотеките на Виена, Берлин, Дрезден, Лайпциг, Женева, Брюксел, Париж, Лондон, София и др. Трудове (издания на БАН): “Библиографски източници за историята на Турция и България” в 4 т. (I – 1914 г., II – 1924 г., III – 1928 г., IV – 1934 г.), “Населението на Турция и България през ХVIII и ХIХ в.” в 4 т. (I – 1915 г., II – 1924 г., III – 1929 г., IV – 1935 г.). Вторият му труд е започнат през 1912 г. в Мюнхенската държавна библиотека, а е завършен през 1932 г. в Британския музей в Лондон. Умира на 5 април 1962 г. в София. 1867 г.  \r\nРоден е Георги хаджи Бонев - български писател (псевд. Г. Малиновски). В творбите си описва живота на селяните и псевдоинтелигенцията. Някои от разказите са повлияни от Ал. Константинов, М. Георгиев, Ив. Вазов. Съчинения: \"Братът на бай Ганьо Балкански\" (1897 г.), \"Разкази из българския живот\" (1898 г., с предговор от Ив. Вазов), \"Една рожба на времето\" (1898 г.), \"По своя вина\" (1899 г.). Умира на 21 юли 1909 г. във Враца. На тази дата умират: 1998 г.  \r\nУмира Костадин Спасов Кюлюмов - български писател, сценарист. Роден е на 19 ноември 1925 г. Създател и главен редактор е на алманах “Струма” (от 1980 г.). Сценарист е на филмите “Златният зъб” (1961 г.), “Школникът” (1965 г.), “Опасен полет” (1967 г.), “Слънце над Пирин” (1973 г.), “Четвърта оперативна зона” (1974 г.), съсценарист е на тв-сериалите “С пагоните на дявола” (1966 г.), “На всеки километър” (1966-1972 г.). Пише драмите “Вечерен гост” (1965 г.), “Последният шанс” (1969 г.) и др. Някои прозаични книги: “Момичето и предателят” (1964 г., в съавторство с В. Диаватов), “Урок по толерантност” (1973 г.), “Момъкът и планината” (1974 г.), “Залезът” (1975 г.), “Безсънни нощи” (1976 г.), “Скалите на пролетта” (1977 г.), “Не отбивай водата” (1978 г.), “Възшествието” (1978 г.), “Тихи утрини” (1979 г.), “Разлюлени сенки” (1979 г.), “Да дочакаш слънцето” (1980 г.), “Записки на Иван Козарев” (1980 г.), “Мисли на майстора” (1981 г.), “Младостта на инспектора” (1982 г.), “Яне” (1982 г.), “Скендер войвода” (1983 г.), “Срещу вятъра” (1983 г.), “Фаталният изстрел” (1985 г.), “Душманин на империята” (1985 г.), “Смърт за надежда” (1987 г.), “Полковникът” (1989 г.), “Убийството на хан Кубер” (1992 г.) и др. 1991 г.  \r\nУмира Александър Пантелеев Карасимеонов - български писател. Роден е на 12 септември 1930 г. в София. Завършва българска филология в СУ “Св. Климент Охридски” (1948 г.), кинодраматургия и Висшите сценични курсове в Москва (1966 г.). Работи като редактор във в. “Литературен фронт”, Студията за игрални филми, сп. “Септември”. Публикува от 1953 г. Автор е на разкази, очерци, фейлетони, сценарии на филми (“С особено мнение”, “Обич”, Началото на деня”). Публикува сборник разкази “Главният свидетел” (1963 г.), повестта “Толкова очаквани приятелства” (1966 г.), романите “Обич” (1969 г.), “Приближаване” (1976 г.) и др. 1988 г.  \r\nУмира Константин Николов Илиев - български композитор и диригент. Роден е на 9 март 1924 г. в София. Завършва БДК - композиция при проф. П. Хаджиев и проф. П. Владигеров и диригентство при М. Големинов. Специализира в Прага (1957 г.). В България е диригент на оркестрите в Русе и Варна, а от 1956 г. в продължение на повече от 25 години е диригент на Софийската държавна филхармония. Професор е в Консерваторията. Пише статии по музикални проблеми, монографии. Работи в почти всички жанрове: създава 5 симфонии, симфонични пиеси (Дивертименто, Вариации, Кончерто гросо, Фрагменти, Китка), вокално-инструментални творби (кантатата \"Септември 1923\", \"Похвално слово за Константин Философ, наречен Кирил\"), камерно-инструментални творби, песни. Автор е на оперите \"Боянският майстор\", \"Еленово царство\", \"Време разделно\". 1949 г.  \r\nУмира Ана Карима – българска писателка. Ана Карима е псевдоним на Ана Тодорова Велкова-Сакъзова. Основателка е на много женски дружества, създава няколко благотворителни дружества и сиропиталища. Член е на Съюза на българските писатели. Редактира сп. “Почивка”, в. “Женски глас”, сп. “Нова струя”, в. “Равноправие” и др. Автор е на драмите: “Подхлъзна се” (1900 г.), “Над зида” (1912 г.), “Поп Богомил” (1930 г.), “Зла свекърва” (1930 г. ), “По-силният” (1930 г.), “За свободата” (1931 г.) и др., разкази, повести, между които “Под натиска на живота” (1901 г.), “Чиста любов” (1924 г.), “Голгота” (1933 г.), както и романите “Мъртво сърце” (1940 г.) и “Разкаяние” (1941 г. ). 1872 г.  \r\nУмира Христо Георгиев - български обществено-политически и стопански деец, брат на Евлоги Георгиев. От 1842 г. живее при брат си в Румъния - отначало в Галац, а по-късно в Букурещ, където до смъртта си ръководи създаденото от двамата и от техни сродници търговско съдружие. Той е русофил, привърженик на идеята за освобождение на България по мирен път. Един от основателите и водачите на Добродетелната дружина (1854 г.), член на Комитета за набиране на доброволци по време на Кримската война (1853-1856 г.). Има съществен принос за успеха на преговорите със Сръбското правителство във връзка с организирането, дейността и разпускането на Втора българска легия (1867-1868 г.). Заедно с брат си подпомага културно-просветните начинания на българите в Румъния и България. Братята Евлоги и Христо Георгиеви даряват 6,8 млн. лева и парцел в центъра на София за построяването на висше училище. Най-старото и най-голямото висше учебно заведение в България е основано на 1 октомври 1888 г. като Висш педагогически курс с едногодишен срок на обучение. Със Закон за университета през 1904 г. Висшето училище приема статут на университет и е преименувано на Български университет “Братя Евлоги и Христо Георгиеви от Карлово”. На 4 януари 1905 г. университетът е преименуван на “Св. Климент Охридски”. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.06", "title": "Денят 6 март в българската история"}
{"url": "http://www.focus-news.net/news/2019/03/06/2631134/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на уличен водопровод на ул. „Танкист“ местност Орион община „Връбница“се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Христо Силянов“, ул. „Царевец“, ул. „Кумановски бой“, ул. „Хан Кубрат“, ул. „Любородие“, ул. „Танкист“, ул. 271, ул. „Владимир Зограф“, магазин Кауфланд. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Силянов“ ъгъла с ул. „Хан Кубрат“. \r\nВъв връзка с подмяна на сградно водопроводно отклонение на ул. „Извора“ в с. Негован се налага спиране на водоподаването от 09.30 до 14.30 часа на клиентите на „Софийска вода”, живеещи в района на: ул. „Извора“ и ул. „Врачанска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Извора“ ъгъла с ул. „Лесопарк“. \r\nВъв връзка с реконструкция на уличен водопровод на ул. „6-ти септември“ в Център се налага спиране на водоподаването от 09.00 до 20.00 часа на клиентите на „Софийска вода”, живеещи в района на: ул. „Ген. Гурко“ от ул. „Цар Шишман“  до  ул. „6-ти  септември“; ул. „6-ти септември“ от  ул. „Ген. Паренсов  до ул. „Иван Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Гурко“ ъгъла с ул. „6-ти септември“. \r\nВъв връзка с подмяна на сградно водопроводно отклонение на ул. „Тополница“ в жк. „Хаджи Димитър“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Спас Гинев“, ул. „Острово“, ул. „Тополница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Острово“ ъгъла с ул. „Тополница“. \r\nВъв връзка с пресвързване на уличен водопровод на ул. „Босилек“ във вилна зона „Симеоново – север“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Босилек“  от  бул. „Симеоновско шосе“  до  ул. „Босилек“ №56; ул. „Георги Пешаков“ от №10 до ул. „Босилек“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Босилек“ №56. \r\nВъв връзка с монтаж на спирателен кран на ул. „Мърфи“ в кв. „Подуяне“ се налага спиране на водоподаването от 09.00 до 15.00 часа на клиентите на „Софийска вода”, живеещи в района на: ул. „Мърфи“ от  ул. „Русалка“ до ул. „Оборище“; ул. „Русалка“ от ул. „Алеко Константинов“ до ул. „Мърфи“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мърфи“ №8. \r\nВъв връзка с реконструкция на уличен водопровод на ул. „Камен рид“ във вилна зона „Малинова долина – Герена“ се налага спиране на водоподаването от 09.30 до 19.30 часа на клиентите на „Софийска вода”, живеещи в района на: ул. „Луда река“, ул. „Върла река“, ул. „Дядовик“, ул. „Тичино“, ул. „Преспап“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Соколна“ ъгъла с ул. „Дядовик“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.03.06", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/03/06/2631109/daily-express-sasht-preduprezhdavat-turtsiya-za-tezhki-posledstviya-zaradi-dostavkata-ruska-protivoraketna-sistema.html", "text": "САЩ предупредиха Турция за „тежките последствия“, ако купи руската система за противоракетна отбрана С-400, пише британският вестник  Daily Express . \r\nВоенните началници на Доналд Тръмп обещаха да отвърнат, ако Анкара не отмени закупуването на системата. Плановете на Турция за закупуване на С-400 предизвикаха опасения от НАТО, а Вашингтон настояваше, че не трябва да се разполагат руските оръжия, заедно с оръжията, произведени в САЩ. Говорителят на Пентагона Ерик Пахон заяви: „Придобиването от Турция на руската система за противовъздушна отбрана С-400 ще има сериозни последици в отношенията между САЩ и Турция в отбраната“. \r\nМиналия месец Тръмп отмени прехвърлянето на 100 самолета F-35 в Турция, след като кризата между Анкара и Вашингтон се задълбочи. \r\nТурският президент Реджеп Ердоган отказа и заяви, че са били необходими военни разходи за осигуряване на националната сигурност на Турция. \r\nЕрдоган заяви, че се надява САЩ да променят решението си за отмяната на трансфера на самолетите. \r\nГоворителят на Пентагона обяви, че САЩ „работят, за да помогнат на Турция да намери по-добри решения, за да отговори на нуждите си в отбраната, като същевременно предупреди за по-широките последици от закупуването на руски С-400“. \r\nМиналата седмица действащият ръководител на Пентагона Пат Шанахан направи подобно предупреждение, твърдейки, че покупката може да изключи Анкара от програма за строене и експлоатация на модерните изтребители F-35. \r\nШанахан каза: „Моята позиция е, че С-400 и F-35 са несъвместими - което означава, че те не вървят заедно. \r\n„Ние искаме да намерим решение, което прави F-35 за стратегически партньор, критична придобивка в техните войски“. \r\nСпоред съобщенията Вашингтон е предложил до края на 2019 г. да достави една произведена от САЩ ракетна система Patriot, при условие че Анкара се откаже от сделката с Москва. \r\nЧленовете на НАТО разкритикуваха Турция заради планираната покупка на С-400 от Русия. Превод и редакция : Калоян Пенков", "date": "2019.03.06", "title": "Daily Express: САЩ предупреждават Турция за „тежки последствия“ заради доставката руска противоракетна система"}
{"url": "http://www.focus-news.net/news/2019/03/06/2631127/nezavisen-makedoniya-mrt-stana-natsionalna-radio-televiziya.html", "text": "„Македонската радио-телевизия“ (МРТ) стана „Национална радио-телевизия“, отбелязва електронното издание на скопския вестник  „Независен“ , като пояснява, че медията получава ново име съгласно Преспанското споразумение. \r\nВ статията се отбелязват новите имена на институциите в страната, които влизат в сила съгласно договора за разрешаване на спора за името, подписан между Скопие и Атина през юни миналата година. \r\nТака Македонската опера и балет вече ще се казват „Национална опера и балет“, Македонската филхармония – „Национална филхармония“, а Музеят на Македония – „Музей на Република Северна Македония“. Старото си наименование запазва Македонският народен театър.  \r\nМузеят на ВМРО става „Музей за македонската борба за независимост“. \r\nОт редакцията поясняват, че съгласно решението на правителството общо 136 институции получават нови наименования.  \r\nМинистърът на външните работи Никола Димитров призова институциите в страната да променят имената си в „разумен срок“, зачитайки разпоредбите, произтичащи от Преспанското споразумение.  \r\nЩо се отнася до Македонската академия на науката и изкуствата (MAНИ), Димитров спомена, че това е държавна институция, но „там има определена специфичност и се надявам, че ще се намери добро решение“. Тереза Герова", "date": "2019.03.06", "title": "„Независен“ (Македония): МРТ стана „Национална радио-телевизия“"}
{"url": "http://www.focus-news.net/news/2019/03/06/2631136/sofiya-na-preskonferentsiya-shte-bade-napraven-otchet-na-deynostta-na-op-ekoravnovesie.html", "text": "В 11.00 часа директорът на ОП „Екоравновесие“ Веселин Асенов ще представи отчет за дейността на общинското предприятие. Това съобщиха от пресцентъра на  Столична община . Пресконференцията ще се състои в ОП „Екоравновесие“ на бул. „Княгиня Мария Луиза“ 88.", "date": "2019.03.06", "title": "София: На пресконференция ще бъде направен отчет на дейността на ОП „Екоравновесие“"}
{"url": "http://www.focus-news.net/news/2019/03/06/2631135/pregled-na-osnovnite-temi-v-starozagorskiya-pechat.html", "text": "„Старозагорска област е на трето място в страната по средна работна заплата“, е водещото заглавие във вестник  „Старозагорски новини“ . През четвъртото тримесечие на 2018 г. средната работна заплата в област Стара Загора е била 1 132 лв., която я нарежда на трето място в страната по този показател след София (столица) (1 582 лв.) и София област (1 144 лв.). Това сочат предварителните данни на Националния статистически институт за наетите лица по трудово и служебно правоотношение, съобщени вчера. Спрямо същия период на предходната година средната месечна работна заплата в Старозагорска област е нараснала с 6.8%, като в обществения сектор нарастването е с 5.9%, а в частния - със 7.2%. Икономическите дейности, в които е регистрирано най-голямо увеличение, са „Образование“ - с 15.8%, и „Търговия; ремонт на автомобили и мотоциклети“ - с 6.8%. Най-голямо намаление на средната работна заплата е регистрирано в дейност „Селско, горско и рибно стопанство“ с 2.4%. Статистическите данни сочат още, че към края на декември 2018 г. броят на наетите по трудово и служебно правоотношение в Старозагорска област е бил 104.3 хиляди души, който остава почти без промяна в сравнение с края на декември 2017 г. В структурата на наетите лица по икономически дейности най-голям е бил относителният дял в дейностите „Преработваща промишленост“ - 33.2%, и „Търговия; ремонт на автомобили и мотоциклети“ - 12.5%. Средната брутна месечна заплата в област Стара Загора за октомври 2018 г. е била 1 114 лв., за ноември - 1 104 лв., и за декември - 1 179 лева, съобщават още от НСИ.  \r\n„Книга на един от спасителите на Самарското знаме публикуваха родолюбци в интернет“, е друг акцент в изданието. Изключително рядка и малко позната книга, написана от един от спасителите на Самарското знаме, вече е на разположение на милионите потребители на интернет. Изданието с пожълтели от времето корици е от далечната 1902 г. „Българското опълчение в освободителната Руско-Турска война 1877 – 1878“ е печатана в Придворната печатница на Братя Прошекови в София. Неин автор е командирът на рота от III Опълченска дружина с военно звание прапоршик Стефан И. Кисов, отличил се в сраженията срещу турските войски при Стара Загора и връх Шипка. Кисов става и един от спасителите на Самарското знаме, за което е награден с руски орден „Св. Владимир“, IV степен. Родолюбци качиха ценната находка на сайта www.petardanov.com навръх Националния ни празник. Стефан Кисов е роден на 15 ноември 1861 г. в Болград, Обединено княжество Влашко и Молдова (днес в Украйна). Произхожда от семейство на български преселници от Елена. През 1876 г. завършва Военно пехотно училище в Одеса и същата година става доброволец в Сръбско-турската война.  \r\nПо време на Руско-турската война (1877 - 1878) е в Българското опълчение. Участва при разбиването на черкезките и башибозушките сили при селата Садово и Кадърфакли (дн. Везенково). До 21 септември 1885 г. е Севлиевски окръжен воински началник, след което е назначен за командир на II Пехотен Струмски полк. Като командир на този полк и на Брезнишкия отряд участва в Сръбско-българската война. Отличава се и в боевете при Брезник (6 ноември) и Пирот (15 ноември). За проявено командирско умение и лична храброст е награден и с орден „За храброст“, IV степен. След края на войната е назначен за командир на I Пехотна Софийска бригада. Уволнен е от армията заради неодобрението на антируската политика по времето на Регентството (1886 - 1887). Умира ден, преди да навърши 54 години в София на 14 ноември 1915 г.  \r\n„Табели с баркод препращат за повече информация във ФБ за герои, на които са кръстени улици в Стара Загора“, четем още в броя. Специален баркод препраща за повече информация във „Фейсбук“ пожелалите да научат подробности за имената на героите, на които са кръстени 19 от улиците на Стара Загора. Идеята е на младите членове на местния Ротари клуб, финансова подкрепа им е оказал Общественият дарителски фонд след разговори с общинската администрация. Инициаторите припомнят, че на практика мнозина от най-младите не знаят почти нищо за някои от местните герои като Герасим Папазчев или Колю Ганчев. Това ги подтикнало да потърсят възможност да разширят кръга на познанията чрез съвременните технически способи. Справката за Папазчев показва, че той е роден през 1892 г. в близкото село Дълбоки, участвал е в Балканската и Първата световна война, като началник на влак ръководи  транспортната стачка в Стара Загора през 1919 - 1920 г., арестуван е като активист на БРП (к) , самоубива се в затвора през 1925 година. Колю (Никола) Ганчев (1843 - 1876) пък е съратник на Васил Левски, участвал е в Старозагорското въстание през 1875-а, след потушаването му е задържан, изтезаван месеци наред и публично обесен насред градския площад на 19 май. И двамата умират едва-що навършили Христовата 33-годишна възраст.", "date": "2019.03.06", "title": "Преглед на основните теми в старозагорския печат"}
{"url": "http://www.focus-news.net/news/2019/03/06/2631141/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна д-р Лидия Маринова, Людмила Колева и Надя Георгиева ще се срещнат с граждани. Това съобщиха от  ПП ГЕРБ – Варна . Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” 1. Записвания могат да се правят на тел: 052/ 600 015. Приемният ден на д-р Лидия Маринова, председател на комисията „Социални дейности и жилищна политика” към Общинския съвет, е на 6 март, на Людмила Колева – на 7 март, а на Надя Георгиева – на 8 март.", "date": "2019.03.06", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2019/03/06/2631138/protothema-aleksis-tsipras-predlozhi-turtsiya-da-bade-v-tsentara-na-vnimanieto-navrah-200-godishninata-ot-nezavisimostta-na-gartsiya.html", "text": "В много съмнителен ход, който се очаква да предизвика негативни критики, министър-председателят на Гърция Алексис Ципрас предложи Турция да бъде обявена за „страна на честта“ на Международния панаир в Солун през 2021 г., разкрива електронното издание на атинския ежедневник  Protothema , като припомня, че през същата година южната ни съседка чества 200-годишнината от извоюването на независимостта си от Османската империя.  \r\nСъответното предложение, което дипломатическите кръгове определиха като „проблематично“, Ципрас е изложил в рамките на срещата си с турския президент Реджеп Тайип Ердоган в Анкара на 5 февруари. \r\nИзданието е открило документ, който показва, че правителството в Атина официално е предложило Турция да бъде във фокуса на панаира в Солун през 2021 г. - година, в която Гърция ще чества 200-годишнината от въстанието и получаване на независимост от Османската империя. \r\nС други думи, гръцкият премиер - вероятно в опит да успокои Ердоган – е предложил Турция да бъде в центъра на вниманието на най-голямото събитие в страната с глобално медийно отразяване, по повод 200-годишнината от въстанието срещу Османската империя. „Трудно е да се пренебрегне символиката на такова неразбираемо и дори унизително предложение“, коментират от редакцията. \r\nПодчертава се, че това е втори случай на „обезпокоителна“ отстъпка от страна на гръцкия премиер пред Турция, след като по-рано стана ясно, че Ердоган е е повдигнал въпроса за откриването на джамията Фетие в Атина.  В отговор гръцкият премиер призова за повторното отваряне на семинарията на Халки.  Тереза Герова", "date": "2019.03.06", "title": "Protothema: Алексис Ципрас предложи Турция да бъде в центъра на вниманието навръх 200-годишнината от независимостта на Гърция"}
{"url": "http://www.focus-news.net/news/2019/03/06/2631139/denyat-6-mart-v-svetovnata-istoriya.html", "text": "Далеч назад, в историята, през 1521 година, португалският мореплавател Фернандо Магелан открива остров Гуам (разположен в западната част на Тихия океан, днес владение на САЩ). Екзотичният остров е с най-дългата история на колонизацията в Тихия океан, започнала от откриването му по време на околосветското пътешествие на Магелан, след което става база за испанските търговски кораби, плаващи между Филипините и Мексико.  Финансовият и икономически център на Канада - Торонто получава днешното си име на 6 март 1834 г. Разположен на северозападния бряг на езерото Онтарио, град Йорк, известен днес като Торонто, е най-големият в Канада и е център на провинция Онтарио.  Молдова гласува на референдум за независимост преди 15 години. По-голямата част от населението избират независима държава. На този ден са премиерите на: операта “Травиата” на Джузепе Верди (1853 година, Венеция), “Лет ит Би” на “Бийтълс” (1970 г.). Зографският манастир на Атон си връща имоти в Бесарабия с указ на руския император Николай І като получава компенсация от руското правителство в размер на 400 000 рубли. На 6 март са родени: живописецът и скулптор Микеланджело Буонароти, останал с шедьоврите в храма “Свети Петър” в Рим, резултат на 40-годишен труд, руският философ Николай Бердяев, полският писател – хуморист Станислав Лец, режисьорът Анджей Вайда, колумбийският писател Габриел Гарсия Маркес (носител на Нобелова награда за литература за 1982 година). Навършват се 70 години от рождението на Валентина Терешкова – първата жена-космонавт. На 6 март умират: писателката Пърл Бък (носител на Нобелова награда, автор на “Източен вятър, западен вятър”), гръцката актриса Мелина Меркури. 2018 г.  \r\nРуски военнотранспортен самолет „Антонов“ Ан-26 се разбива край руската база „Хмеймим“ в Сирия. Загинали са всичките 39 души на борда - военнослужещи. Катастрофата става при заход за кацане на летището. 2016 г.  \r\nИранският милиардер Бабак Занджани получи смъртна присъда заради корупция и укриване на 2.8 милиарда долара. 2015 г.  \r\nСлед 8-годишен полет автоматичната междупланетна станция Dawn („Дон“) на НАСА навлиза в орбита около Церера. 2013 г.  \r\nПарламентът и правителството на Финландия се обявяват против пресъединяването на Румъния и България към Шенген. 2012 г.  \r\nПравителството на Япония обявява 23 необитаеми острова за държавна собственост, включвайки ги в границите на изключителната икономическа зона на страната. В списъка влиза остров Сенкаку в Източнокитайско море, за който претендира и Китай. 2012 г.  \r\nМощният тропически щорм „Ирина“ взема 65 човешки жертви в Мадагаскар. 2012 г.  \r\nИзточна Либия се обявява за автономен район. 1994 г.  \r\nНа проведен референдум в Молдова по-голямата част от населението гласува за обявяване на независимост. Молдовското княжество се създава през 1359 г. начело с Богдан I (1359-1365 г.). След руско-турската война (1787-1791 г.) към Русия са присъединени земите от левия бряг на Днепър. Останалата част от Молдова получава независимост след Одринския мир. През декември 1917 г. е установена съветска власт. Румъния присъединява Бесарабия през март 1918 г. През месец август 1940 г. от Молдовска АССР и част от дадената на СССР Бесарабия е образувана Молдовска ССР. След Втората световна войната Молдова е съюзна република в СССР. През 1990 г. Висшия съвет на Молдовската ССР приема Декларация за суверенитет на републиката, учреден е пост “президент”; първият президент е П. Лучински (1991 г.); от 2000 г. - Владимир Воронин. От 1992 г. Молдова е член на ОНД и на ООН. 1992 г.  \r\nХиляди компютри в света са заразени с компютърния вирус “Микеланджело”. 1974 г.  \r\nВ казино в Монте Карло италиански гражданин печели на рулетка рекордна за времето си сума – 1 млн. 920 хил. долара. 1970 г.  \r\nВ Англия излиза сингълът на “Бийтълс” “Let It Be”. Групата е основана в Ливърпул, Англия, в началото на 60-те години в състав: Джон Ленън - вокал, китара, устна хармоника, клавишни, Пол Маккартни - вокал, китара, клавишни, Джордж Харисън - китара, вокал, ситар, Ринго Стар - ударни, вокал, Стю Сътклиф - бас (до 1961 г.), Пит Бест - ударни (до 1962 г.). Още през 1955 г. Джон Ленън създава скифл-групата \"Куоримен\", към която се присъединява Пол Маккартни, а през 1958 г. и Джордж Харисън. Сменят названията на групата на \"Johny and the Moondogs\", \"Long John and the Silver Beatles\". Свирят в ливърпулските клубове \"Казба\" и \"Кавърн\", правят турне в Шотландия. През август 1960 г., вече под името \"Бийтълс\", заминават да свирят в Хамбург, Германия. Следващата година осъществяват и първите си записи в Германия, самостоятелно и като съпровод на Тони Шеридън. След завръщането си в Англия започват работа с Брайън Ъпстейн - мениджър на групата до 1967 г. През 1962 г. Бест е заменен с Ринго Стар. \"Бийтълс\" започват издаване на плочи с \"Парлофон\", създаване на песни, които неизменно оглавяват британските хит-паради. Периодът от 1963 г. до 1966 г. е известен като \"бийтълсмания\". Последният концерт на групата е през 1966 г. в Сан Франциско. През 1968 г. създават собствена компания \"Епъл\". След разпадането всеки поема по собствен творчески път. Жанрово музиката на \"Бийтълс\" търпи развитие: от скифл и рокендрол-подражанията, през бийт-музиката до по-твърдия рок и баладата, с влияния на места на английския фолклор. Групата осъществява и няколко филма. Албуми в Англия до 1970 г. са: \"Please, Please Me\" (1963 г.), \"White the Beatles\" (1963 г.), \"А Hard Day’s Night “ (1964 г.), \"Beatles for Sale\" (1964 г.), \"Help\" (1965 г.), \"Rubber Soul\" (1965 г.), \"Revolver\" (1966 г.), \"A Collection of Beatles’ Oldies\" (1966 г.), \"Sgt. Pepper’s Lonely Hearts Club Band\" (1967 г.), \"The Beatles\" (1968 г., известен като \"Белият албум\"), \"Yellow Submarine\" (1968 г.), \"Abbey Road\" (1969 г.), \"Let it Be\" (1970 г.). Други албуми: \"Live At The BBC\" (1994 г.), \"Anthology I” (1995 г.), \"Anthology II\" (1996 г.), \"Anthology III\" (1996 г.), \"CD Singles Collection\" (1999 г.); \"1962 Live At The Star Club in Hamburg\" (2000 г.), \"The Beatles 1” (2001 г.). 1957 г.  \r\nПровъзгласена е независимостта на Гана. През 1960 г. К. Нкрума провъзгласява Гана за република, а себе си за президент. Той забранява всички опозиционни партии. През 1966 г. е свален от поста президент на република Гана. Умира през 1972 г. в изгнание в Румъния. След свалянето му от президентския пост следва период, през който се сменят редица нестабилни правителства. През 1992 г. се провежда референдум за нова конституция. В резултат е възстановена многопартийната система, но страната изпада в тежка икономическа криза. През 1993 г. лейтенант Джери Роулингс е избран за президент. Законодателната власт принадлежи на еднокамарен парламент, избиран за 5 години. Гана е член на Организацията за Африканско единство от 1963 г. и на ООН от 1957 г. 1953 г.  \r\nНа мястото на починалия Сталин за председател на Съвета на министрите на СССР е назначен Георгий Маленков. 1944 г.  \r\nВ хода на Втората световна война при въздушна атака на Берлин английската авиация губи 69 самолета. Това е най-голямата загуба на самолети в една битка за времето на цялата война. 1930 г.  \r\nВ търговската мрежа на град Спрингфилд (Масачузетс) за първи път в света започва продажбата на замразени хранителни продукти. 1919 г.  \r\nПриета е първата конституция на Украйна. Сега действащата конституция е приета през юни 1996 г. Украинският Парламент се състои от 450 души и се избира за 4 годишен мандат, а Президентът — за 5. Премиерът и кабинетът се излъчват от Президента, а Парламентът ги одобрява. 1913 г.  \r\nВ Сан Франциско в пресата за първи път се появява думата “Джаз”. Джазът е музикален стил, които започва историята си в началото на XVIII век в южната част на САЩ. Липсата на фиксирани правила го превръща в един от най-жизнените и разнообразни жанрове на света. Джазът започва да се слуша и разширява популярността си около 1920 година и още с навлизането си става популярен в големите американски градове (Ню Йорк, Чикаго). 1899 г.  \r\nНемският химик Феликс Хофман получава патент за аспирина. Половин година преди това той открива лечебните свойства на ацетилсалициловата киселина, докато се опитва да намери лекарство за своя болен от ревматизъм баща. 1884 г.  \r\nВ Торонто е открита първата безплатна обществена библиотека. 1857 г.  \r\nВърховният съд на САЩ постановява, че робите са имущество, а не граждани. 1853 г.  \r\nВъв Венеция се състои премиерата на операта на Джузепе Верди “Травиата”. Джузепе Верди е италиански оперен композитор. Роден е на 10 октомври 1813 г. в Ронколе, провинция Парма, Италия. Учи в Бусето, където се занимава и с музика. Подпомогнат от Баредзи, прави несполучлив опит да постъпи в Миланската консерватория. Впоследствие учи при Винченцо Лавиня - композитор и диригент в Миланския оперен театър \"Ла Скала\". На 24 години пише първата си опера \"Оберто граф Бонифачо\" (1839 г.). Верди умира на 27 януари 1901 г. в Милано. 1834 г.  \r\nВ Канада град Йорк е преименуван на Торонто. Градът е най-големия в Канада и е център на провинция Онтарио. Той се намира на северозападния бряг на езерото Онтарио. Торонто е финансовият и икономически център на Канада. 1810 г.  \r\nИлинойс става първият американски щат, в които е въведена практиката на задължителна ваксинация на населението. 1749 г.  \r\nБританското правителство одобрява план за заселване на Нова Скотия (Канада). \r\nНова Скотия (превод от латински Нова Шотландия) е една от десетте провинции на Канада. Областта е с население от 934 405 жители (2006 г.) и площ от 55 283 км². 1665 г.  \r\nВ Лондон излиза първото списание - “Философски трудове на Кралското общество”. 1521 г.  \r\nФернандо Магелан открива о. Гуам. Поради някои инциденти с местните жители той го нарича Острова на крадците. Остров Гуам се числи към Микронезия. Той представлява плоско коралово варовиково плато с вулканичен произход, което има стръмни склонове в северната си част и хълмист ландшафт във вътрешността. На юг също е осеян с планински вериги. Гуам се намира в земетръсна зона. Островът е дълъг 48 км и широк 14,5 км. Намира се на около 5300 км западно от Хавай, на 2400 км източно от Филипините и на 2500 км южно от Япония. Днес островът е владение на САЩ. Фернандо Магелан е португалски мореплавател. Първоначално е назначен на португалска служба в Индия, след това в Африка. През 1512 г. е назначен на испанска служба. Карл V му дава средства, за да потърси през Южна Америка път към бреговете на Азия. През 1519 г. Магелан потегля от Испания с 5 кораба. Минава край бреговете на Южна Америка, навлиза в Тихия океан през протока, наречен впоследствие на негово име. Пресича Тихия океан и стига до Филипинските острови. Там покръства местния владетел и го прави васал на Испания. Загива в сражение с филипинско племе. Неговият помощник Себастиан дел Кано връща остатъците от Магелановата експедиция в Испания. Магелан извършва първото околосветско пътешествие, продължило 3 години и 14 дни. Благодарение на неговите експедиции се установява единството на световния океан, както и кълбовидната форма на Земята. На тази дата са родени: 1937 г.  \r\nРодена е Валентина Владимировна Терешкова - руски летец космонавт, първата жена, летяла в Космоса, полковник-инженер (1968 г.). Завършва Ярославския техникум за лека промишленост (задочно, 1960 г.). Занимава се с парашутизъм в Ярославския аероклуб. От 1962 г. е в отряда на космонавтите. От 16 до 19 юни 1963 г. в групов полет с В. Ф. Биковски пилотираният от Терешкова кораб “Восток-6” извършва 48 обиколки около Земята за 70 ч и 41 мин, като изминава около 2 млн. км. Депутат е във ВС на СССР на VII-IХ конгрес. Председател е на Комитета на съветските жени (от 1968 г.), вицепрезидент на Международната демократична федерация на жените (от 1969 г.), член е на Световния съвет за мир. На името й е наречен кратер на обратната страна на Луната. 1928 г.  \r\nРоден е Габриел Гарсия Маркес - колумбийски писател, драматург, журналист, сценарист и публицист. Получава Нобелова награда за литература (1982 г.). През 1946 г. постъпва в Юридическия факултет на университета в Богота, но скоро започва да се занимава с журналистика. През 1954 г. е кореспондент на столичния в. \"Ел Еспектадор\", а през 1959-1960 г. е кореспондент на агенция \"Пренса Латина\". След това работи в Париж и в различни европейски страни. От 1961 г. живее в Мексико, а от 1964 г. дълго време живее и работи в Испания. Пише сценарии (сценарист на сериала \"Трудна любов\", \"Наемам се да мечтая\"). Президент на фондация \"Ново латиноамериканско кино\". Работи и в театъра (\"Любовна диатриба пред един седнал човек\", 1988 г.). Автор е на романите: \"Изгорелите листа\" (1955 г.), \"Никой не пише на полковника\" (1958 г.), \"Лош час\" (1962 г.), \"Сто години самота\" (1967 г., награда \"Ромуло Галиегос\"), \"Есента на патриарха\" (1975 г.), \"Хроника на една предизвестена смърт\" (1981 г.), \"Любов по време на холера\" (1985 г.), \"Генералът в своя лабиринт\" (1987 г.), \"За любовта и други демони\" (1995 г.), на сборник с разкази: \"Погребението на Великата Мама\" (1962 г.), \"Дванадесет странстващи разкази\" (1992 г.) и др. През 1986 г. Фр. Рози екранизира като игрален филм \"Хроника на една предизвестена смърт\". Маркес въвежда в разказите и романите си т. нар. \"магически реализъм\". Реалистичното изображение е съчетано с многоплановост и критика на действителността. Основните мотиви в творчеството му са любов, смърт, живот. 1927 г.  \r\nРоден е Гордън Купър - американски космонавт, полковник от ВВС. Лети на космическите кораби “Меркурий” (май 1963 г.) и “Джемини - 5” (август 1968 г.). 1926 г.  \r\nРоден е Анджей Вайда - полски режисьор, създател на \"полската школа\". Филмите му, често екранизации на национална филмова класика, се отличават със зрителна експресия и поетично богатство на изразните средства: \"Канал\" (1957 г.), \"Пепел и диамант\" (1958 г.), \"Пепелища\" (1965 г.), \"Всичко за продан\" (1969 г.), \"Пейзаж след битката\" (1970 г.), \"Сватба\" (1973 г.), \"Обетована земя\" (1975 г.), \"Госпожиците от Вилко\" (1980 г.), \"Една любов в Германия\" (1983 г.), \"Хроника на една любов\" (1987 г.), \"Бесове\" (1988 г.), \"Корчак\" (1990 г.), \"Пръстен с коронясан орел\" (1993 г.), \"Настася\" (1994 г.), \"Страстната седмица\" (1996 г.), \"Пан Тадеуш\" (1998 г.), \"Пан Тадеуш\" (1999 г.), \"Отмъщението\" (2002 г.). \"Оскар\" за цялостно творчество (2000 г.). 1915 г.  \r\nРоден е Борис Александрович Серебреников - руски лингвист, доктор на филологическите науки, професор, действащ член на Академията на науките на СССР, почетен член на редица чуждестранни АН. Завършва класически езици и литература в МИФЛИ (1940 г.). Аспирант (1945-1948 г.) в Катедрата по сравнителна граматика на индоевропейските езици в Московския университет. Директор (1960-1864 г.), завеждащ секция “Общо езикознание” в Института по езикознание на АН на СССР. Кандидатска дисертация защитава през 1949 г., а докторска - през 1956 г. Специалист в областта на общото и сравнителното езикознание, тюркологията и индоевропеистиката. Публикува повече от 350 научни работи, между които: “Общо езикознание” (1970-1973 г., съавтор), “Граматика на финския език. Фонетика и морфология” (1958 г.), “Историческа морфология на пермските езици” (1963 г.), “Историческа морфология на молдавските езици” (1967 г.), “За относителната самостоятелност на развитието на езиковите системи” (1968 г.), “Вероятностните обоснования в компаративистиката” (1974 г.) и др. 1909 г.  \r\nРоден е Станислав Йежи Лец - полски писател-хуморист. През 1933 г. той завършва Юридическия факултет на Лвовския университет . През 1941 г. е изпратен в концлагер, от който успява да избяга през 1943 г. В периода 1944 -1945 г. е офицер от полската армия. От 1946 г. до1950 г. е дипломат. През 1933 г. излиза първата му книга със стихове - \"Цветове\". Най-известните му произведения са циклите с афоризми, сентенции и епиграми \"Невчесани мисли\" (1957 г.) и \"Нови невчесани мисли\" (1964 г.). 1885 г.  \r\nРоден е Ринголд Уилмър Ларднър - американски писател-сатирик. Автор е на сборник с новели: \"Гнездо на любовта\" (1926 г.), \"Закръгление\" (1929 г). Умира на 25 септември 1933 г. в Ийст Хемптън, Ню Йорк. 1874 г.  \r\nРоден е Николай Александрович Бердяев – руски философ. Роден е в Киев във военно-дворянско семейство. В периода 1884-1894 г. учи в Киевския кадетски корпус. От 1894 г. до1898 г. учи естествени науки и право в Киевския университет. През 1894 година става член на марксически кръжок и заради участието си там през 1898 г. е изключен от университета, арестуван е и е заточен за 3 години във Вологда. Първата книга, която му носи европейска известност е \"Новото Средновековие\" (1924 г.). По време на пребиваването си извън границите на родината Бердяев не прекъсва обществената си дейност. Запознава се с много западни интелектуалци (М. Шелер, Кайзерлинг, Ж. Маритен, Марсел, Л. Лавел), организира редовни срещи между католици и православни. За периода 1927-1946 г. са публикувани творбите му : \"Философия на свободния дух\" (1-2, 1927-1928 г. ) \"Източници и смисъл на руския комунизъм\" (1937 г.), \"Руска идея\" (1946 г.). В годините на Втората Световна война контактува с представители на съветската власт (1944-1946 г.), но е разочарован от репресиите и идеологическите кампании в СССР. Най- зряло изложение на своята философия Бердяев дава в книгата \"Опит за есхатологическа метафизика\" (1947 г.) и във философската си автобиография \"Самопознание\" (1949 г. ). От 1947 г. е избран за почетен доктор по богословие на Кеймбриджкия университет. Николай Бердяев е автор на около 40 книги. Умира на 24 март 1948 г. в Кламар, Франция. 1815 г.  \r\nРоден е Пьотр Павлович Ершов - руски писател. Следва във Философско-юридическия факултет на Петербургския университет (1831-1835 г.). От 1836 г. живее в Тоболск, от 1857 г. е директор на Тоболската гимназия. По време на следването си създава своето най-добро произведение - \"Конче-вихрогонче\" (1834 г., пълно издание 1856 г.). Автор е на лирични стихотворения, на пиесата \"Суворов и станционният надзирател\" (1835 г.), разкази (\"Есенни вечери\", 1857 г.). Умира на 30 август 1869 г. в Тоболск. 1475 г.  \r\nРоден е Микеланджело Буонароти - италиански скулптор, живописец, архитект и поет. Учи при живописеца Гирландайо в периода 1488-1489 г. и при скулптора Бертолдо ди Джовани от 1488 г. до 1490 г. Работи в Рим, където създава статуята “Бакхус”, в която личи влиянието на античната традиция. През 1501 г. се връща във Флоренция. От този период е статуята “Давид”. През 1505 г. папа Юлий II го кани в Рим и му възлага изработката на статуите в храма “Св. Петър”. Микеланджело работи близо 40 години върху този проект, но създава само 6 статуи, между които шедьоврите “Мойсей” (в църквата “Сан Пиетро ин Винколи”, Рим), “Въстаналият роб”, “Умиращият роб” (и двете се намират в Лувър, Париж). Поради конфликт с папата заминава за Флоренция, но скоро се помирява със своя покровител и извайва негова колосална статуя от бронз за град Болоня. От 1508 г. до 1512 г. рисува известната серия фрески в Сикстинската капела във Ватикана: “Бог разделя светлината от тъмнината”, “Сътворението на света”, “Отделянето на земята от водата”, “Сътворението на жената”, “Изкушението”, “Изгонването от Рая”, “Жертвоприношението на Ной”, “Потопът”, “Пияният Ной”. При заемането на папския престол от Лъв Х Микеланджело създава гробниците на Медичите в базиликата “Св. Лаврентий” във Флоренция (1519-1534 г.) . По време на обсадата на Флоренция от войските на императора и папата (1529 г.) републиката го назначава за ръководител на фортификационните работи. След падането на града Микеланджело работи над завършването на капелата на Медичите. През 1534 г. се установява в Рим. В последвалите години от живота му се наблюдава постепенно обръщане от скулптурата и живописта към архитектурата и поезията. В Рим рисува огромната фреска “Страшният съд” върху олтарната стена на Сикстинската капела (1536-1541 г). Връзките му с известната поетеса Витория Колона го подтикват към поезията. Неговите “Рими” (канцони, сонети и др.) се смятат за едни от най-добрите в италианската поезия. Към края на живота си работи върху скулптурните композиции “Оплакване на Христа” (завършена от ученика му М. Т. Калкани) и “Пиета Ронданини” (останала в стадии на първоначална обработка). Архитектурната му дейност е свързана със сградата на библиотеката Лауренциана във Флоренция (1523 г.-1534 г.). От 1546 г. до края на живота си ръководи строителството на ансамбъла в Капитолия в Рим, издигането на прочутия купол на храма “Св. Петър” във Ватикана. На тази дата умират: 2016 г.  \r\nУмира Нанси Рейгън -  първа дама на САЩ в периода 1981 – 1989 г. 1994 г.  \r\nУмира Мелина Меркури - гръцка драматична актриса, певица, кинозвезда, политик. Роден е на 6 януари 1923 г. Завършва немския колеж в Атина. Учи в Националната елинска драматична школа. Работи в Националния театър в Атина. През 1952 г. гастролира в Париж, където се преселва по-късно. Дебютът й в киното (“Стрела”, 1955 г.) й носи международна известност. След това работи предимно със съпруга си Жул Дасен. Работи като концертираща певица, снима се в комедии. Противник на режима на полковниците (1967-1974 г.). От 1974 г. е в Гърция и продължава творческата си дейност до 1981 г. Участва активно в политическия живот на страната. Участва във филмите: “Този, който трябваше да умре” (1956 г.), “Христос отново разпнат” (1957 г.), “Никога в неделя” (1960 г.), “Да живее Анри IV, да живее любовта” (1961 г.), “Федра” (1962 г.), “Топкапи” (1964 г.), “Механичните пиана” (1965 г.), “Обещанието на зората” (1970 г.), “Един път е малко” (1975 г.), “Страстната мечта” (1978 г.). Министър е на културата на Гърция (1981-1989 г., 1993-1994 г.). Автор е на мемоарите “Родена съм гъркиня” (1983 г.). Получава Международна награда за мир. Символ е на свободата в Гърция. Умира от рак на белите дробове в Ню Йорк. Погребана в родината си. 1994 г.  \r\nУмира Тенгиз Евгениевич Абуладзе - грузински режисьор. В периода 1943-1946 г. учи в театралния институт \"Шота Руставели\". Работи в сътрудничество с Р. Чхеидзе, с когото снима документалните очерци \"Държавен ансамбъл за грузински народни танци\" (1954 г.), “Наш дворец\" (1954 г.) и игралния филм \"Лурджа на Магдана\" (1955 г.). Като майстор при изграждането на цялостни образи го представя филмът \"Чужди деца\" (1958 г.). Нов етап от развитието му като режисьор е трагикомедията \"Аз, баба, Илико и Иларион\" (1963 г.), \"Молба\" (1968 г.). Други негови творби са лиричната комедия \"Огърлица за моята любима\" (1973 г.), \"Дървото на желанията\" (1977 г.). Специална награда на журито в Кан през 1987 г. получава за творбата си \"Покаяние\", създадена през 1984-1987 г. 1973 г.  \r\nУмира Пърл Бък - американска писателка, лауреат на Нобелова награда за литература за 1938 г. Родена е на 26 юни 1892 г. в Хилсбъро, Западна Вирджиния, САЩ. През 1929 г. публикува романа \"Източен вятър, западен вятър\", а през 1931 г. - романа \"Земя\". Темата за Китай неизменно присъства в творчеството й. На тази тематика са посветени творбите й \"Синове\" (1932 г.), \"Майка\" (1934 г.). През 50-те години създава социално-битови и \"семейни\" романи под псевдонима И. Седж. Сюжетите на романите са вдъхновени от съвременния американски живот. 1964 г.  \r\nУмира Павел I - гръцки крал (от 1947 г.) от династията на Глюксбургите. Роден е на 14 декември 1901 г. в Атина. Син е на Константин I, брат на Георг II. Завършва военноморско училище, като офицер служи във военноморския флот, участва в Гръцко-турската война (1919-1922 г.). След победата на републиканците на изборите (декември 1923 г.) заминава за Великобритания, пътува до САЩ и живее там известно време (1925 г., 1934 г., 1935 г.). През ноември 1935 г. се завръща в Гърция като престолонаследник. Когато немците нахлуват в Гърция (април 1941 г.), бяга на о-в Крит, а след това през Египет. Завръща се в Гърция (1946 г.). След смъртта на брат си Георги II е провъзгласен за крал. 1945 г.  \r\nУмира Вячеслав Яковлевич Шишков - руски писател. Роден е на 3 октомври 1873 г. Роден е в семейството на търговец, завършва средно техническо училище. Започва да публикува през 1908 г. Неговите очерци и разкази са реалистични и продължават демократичните традиции на руската литература. В сп. “Летопис” редактирано от М. Горки, отпечатва повестта си “Тайга” (1916 г.). Създава историческата епопея “Емелян Пугачов” (т. I-III, 1938-1945 г.). Създадената след продължително изучаване на исторически документи епопея представя ярко и правдиво руската действителност от средата на ХVIII в. 1867 г.  \r\nУмира Петер фон Корнелиус - немски художник. Роден е на 23 септември 1783 г. в Дюселдорф. На 19-годишна възраст изписва купола на църквата в Ройс. В Рим рисува илюстрации за Гьотевия “Фауст” и за “Песента на Нибелунгите”. През 1821 г. организира Дюселдорфската академия, а през 1824 г. става директор на Мюнхенската академия. Автор е на стенописите “Историята на Йосиф” (в римския дворец “Бартолди”), на илюстрации за “Божествена комедия”, на колосалната композиция “Второ пришествие” в мюнхенската църква “Св. Лудвиг” и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.06", "title": "Денят 6 март в световната история"}
{"url": "http://www.focus-news.net/news/2019/03/06/2631137/kardzhali-suhi-sa-patnite-nastilki-v-oblastta.html", "text": "Пътните настилки са сухи в по-голямата част на областта. Това съобщиха за  Радио „Фокус“  от Областно пътно управление-Кърджали. През нощта отделни участъци от пътищата в Паничково и Черноочене са били обработени и са проходими. В районите на Звездел, Кирково и Маказа преминаването се осъществява нормално. Времето е ясно, няма вятър и мъгли. Температурите са между 2  и 8 градуса.  \r\nДарина ДЕЕНИЧИНА", "date": "2019.03.06", "title": "Кърджали: Сухи са пътните настилки в областта"}
{"url": "http://www.focus-news.net/news/2019/03/06/2631140/sofiya-ekipi-na-toplofikatsiya-otstranyavat-avariya-na-magistralen-toploprovod-po-ul-otets-paisiy-vavezhda-se-vremenna-organizatsiya-na-dvizhenieto.html", "text": "Поради авария на магистрален топлопровод по ул. „Отец Паисий“ между бул. „Тодор Александров“ и ул. „Пиротска“ се въвеждат промени в организацията на движение. Това съобщиха от пресцентъра на  Столична община . От 4.30 часа до 24.00 часа на 8 март ще бъде затворено за преминаване на моторни превозни средства пътното платно на ул. „Отец Паисий“ между  бул. „Тодор Александров“ и ул. „Пиротска“. Трамвайна линия 20 ще се движи по скъсен маршрут от Депо Искър до Младежки Театър. Екипите на „Топлофикация“ са започнали работа и ще продължат и през нощта.", "date": "2019.03.06", "title": "София: Екипи на „Топлофикация“ отстраняват авария на магистрален топлопровод по ул. „Отец Паисий“, въвежда се временна организация на движението"}
{"url": "http://www.focus-news.net/news/2019/03/06/2631142/kardzhali-izlozhba-na-maski-i-obichayat-sirnishkiya-ogan-edna-zabravena-traditsiya-shte-badat-predstaveni-v-regionalniya-istoricheski-muzey.html", "text": "Изложба на маски и възстановяване на обичая „Сирнишкия огън – една забравена традиция“ ще бъдат представени в Регионалния исторически музей. Това каза за  Радио „Фокус“  Соня Костадинова, уредник в отдел „Етнография“ в Регионалния исторически музей. Заедно с деца от Школата по етнография и краезнание към Центъра за работа с деца - Кърджали ще покажат обичая „Сирнишки огън\" на 6 март от 17.00 часа в двора на Музея. На третия етаж ще бъдат изложени карнавални маски, изработени от децата.  \r\nОтносно символиката на огъня Соня Костадинова посочи, че той е важен и трябва да е висок, да се намира на високо - на хълм край селото, защото пречиства магически обитаемото пространство.  \r\nДарина ДЕЕНИЧИНА", "date": "2019.03.06", "title": "Кърджали: Изложба на маски и обичаят „Сирнишкия огън – една забравена традиция“ ще бъдат представени в Регионалния исторически музей"}
{"url": "http://www.focus-news.net/news/2019/03/06/2631143/veliko-tarnovo-v-obshtinata-shte-bade-predstavena-tarzhestvenata-programa-za-praznika-na-grada-22-mart.html", "text": "В 11.00 часа в зала 302 на Общината ще бъде представена тържествената програма за празника на Велико Търново - 22 март, заедно с предшестващите и последващи събития. Това съобщиха от пресцентъра на  Община Велико Търново . На събитието ще бъде представен целият културен календар за месеца.", "date": "2019.03.06", "title": "Велико Търново: В Общината ще бъде представена тържествената програма за празника на града - 22 март"}
{"url": "http://www.focus-news.net/news/2019/03/06/2631125/parlamentat-shte-razgleda-prezidentskoto-veto-varhu-izborniya-kodeks.html", "text": "Парламентът ще разгледа президентското вето върху Изборния кодекс. Това предвижда  седмичната проектопрограма за работа на Народното събрание.  Държавният глава върна промените в изборното законодателство за ново обсъждане в парламента на 25 февруари. Според него поправките в изборното законодателство отслабват механизмите за осигуряване на честни избори. Радев наложи вето на увеличаването на прага на преференцията, както и на ограничаването на машинното гласуване. Вето беше наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати бяха и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ. \r\nНаложеното вето бе отхвърлено единодушно от водещата Комисия по правни въпроси. От БСП обявиха, че ако ветото бъде прието, ще се върнат в пленарна зала. Съгласно Правилника за организацията и дейността на Народното събрание законът може да бъде повторно приет с гласовете на повече от половината народни представители. Така ветото се преодолява. Ако върнатият закон не получи необходимото мнозинство и е оспорен по принцип, той подлежи на разглеждане по реда, предвиден за обсъждане и приемане на законопроекти. В случаите, когато са оспорени само отделни текстове, се гласуват само те.  \r\nНа вниманието на депутатите се поставя и проекторешение, свързано с  нарастването на неофашистките прояви в Европа и България, внесено от ДПС. Депутатите ще разгледат още Закона за социалните услуги на второ четене. Законопроектът предвижда право на социални услуги да имат всички нуждаещи се хора в България. Въвежда се планиране на национално ниво на социалните услуги, финансирани от държавния бюджет, чрез разработване на Национална карта на социалните услуги, която ще се приема от Министерския съвет. Въвеждат се и допълващи стандарти за социалните услуги, чрез които се осигурява дневна или резидентна грижа за лица в невъзможност за самообслужване, за лица с агресивно и проблемно поведение и за лица с потребност от постоянно медицинско наблюдение и медицинска грижа. За първи път се създава законов ред за предоставяне на асистентска подкрепа за лица в надтрудоспособна възраст в невъзможност за самообслужване, както и за лица с трайни увреждания, ако не ползват такава подкрепа по друг закон. Законът за социалните услуги е последният от трите документа, заради които майките на деца с увреждания протестираха продължително през 2018 г. Първите два закона – Законът за хората с увреждания и Законът за личната помощ, вече бяха приети от депутатите. След пленарното заседание ще заседават общо 6 парламентарни комисии. В Комисията по земеделие и храни ще се проведе блиц-контрол с министъра на земеделието Румен Порожанов.", "date": "2019.03.06", "title": "Парламентът ще разгледа президентското вето върху Изборния кодекс"}
{"url": "http://www.focus-news.net/news/2019/03/06/2631144/razgrad-pp-gerb-organizira-grazhdanski-dialog-na-tema-regionalno-razvitie.html", "text": "Граждански диалог на тема регионално развитие ще се проведе в Разград от 16.00 часа в конферентната зала на хотел „Централ“. Това съобщиха от пресцентъра на  ПП ГЕРБ . \r\nФорумът е част от Платформата за граждански диалози \"Европа в нашия дом\". В събитието ще вземат участие кметът на Разград и областен координатор на ГЕРБ д-р Валентин Василев, зам.-министърът на регионалното развитие и благоустройството Николай Нанков, областният управител на Разград Гюнай Хюсмен, зам. областният управител Нурие Црънгалова, зам.-кметът на Разград Галина Георгиева - Маринова, общинският ръководител на ГЕРБ - Разград Радиана Димитрова и председателят на Общински съвет - Разград Надежда Димитрова.  \r\nГражданският диалог е отворен за всички институции и граждани.", "date": "2019.03.06", "title": "Разград: ПП ГЕРБ организира граждански диалог на тема регионално развитие"}
{"url": "http://www.focus-news.net/news/2019/03/06/2631145/dobrich-vavedeno-e-vremenno-ogranichenie-na-dvizhenieto-po-bul-3-mart-i-ul-vardar-do-kraya-na-mart.html", "text": "Въведено е временно ограничение на движението на автомобили до края на месец март по бул. „3 март“ и ул. „Вардар“ заради дейности по обновяване на водния сектор, предаде кореспондентът на  Радио „Фокус” – Варна . Ограничението по бул.“3-ти март“ е в участъка ул. „Максим Горки“- бул. „25-ти септември“, по ул. „Вардар“ - в участъка ул. „Ген.Скобелев“ – ул. „Ген.Гурко“. Ограничено е също движението на МПС над 10 тона в участъка от село Кранево в посока Варна. Обходният маршрут е през селата Кичево и Оброчище. \r\nВ Добрич времето е облачно, без превалявания, температурата на въздуха е около 8 градуса. Пътните настилки са сухи. Няма въведени промени в движението на автомобили в областта.  \r\nЖулиета НИКОЛОВА", "date": "2019.03.06", "title": "Добрич: Въведено е временно ограничение на движението по бул. „3 март“ и ул. „Вардар“ до края на март"}
{"url": "http://www.focus-news.net/news/2019/03/06/2631147/veliko-tarnovo-predpriemachi-gerb-organizirat-v-grada-diskusiya-ikonomicheski-perspektivi-pred-balgariya-v-konteksta-na-globalnite-protsesi.html", "text": "Дискусия на тема „Икономически перспективи пред България в контекста на глобалните процеси“ ще се проведе във Велико Търново от 18.30 часа в салона на ресторант „Етно“. Това съобщиха от пресцентъра на  ПП ГЕРБ . Форумът се организира съвместно от Предприемачи ГЕРБ и Фондация „Ханс Зайдел“.  \r\nНа събитието ще присъстват председателят на ПГЕРБ Валя Чилова, евродепутатът от ЕНП/ГЕРБ и международен секретар на ПГЕРБ Ева Майдел и Симеон Дянков - директор на Института за финансови пазари към Лондонския университет по икономика.  \r\nФорумът ще бъде открит от кмета на Велико Търново Даниел Панов, а дискусиите ще модерира областният координатор на ПГЕРБ – Велико Търново Атанас Парушев. Участие във форума ще вземат предприемачи от цялата област.", "date": "2019.03.06", "title": "Велико Търново: Предприемачи ГЕРБ организират в града дискусия „Икономически перспективи пред България в контекста на глобалните процеси“"}
{"url": "http://www.focus-news.net/news/2019/03/06/2631146/danas-sarbiya-es-podtseni-vliyanieto-na-kitay-na-balkanite-prizna-yohanes-han.html", "text": "Електронното издание на водещия белградски ежедневник  Danas  публикува откъси от интервю на комисаря по европейска политика за съседство и преговори за разширяване Йоханес Хан за британския вестник  The Financial Times ,  в което той признава, че Брюксел е подценил влиянието на Китай на Балканите.  \r\nАвстрийският политик изразява загриженост, че някои страни от региона взимат неизгодни заеми от Пекин, за да финансират изграждането на инфраструктурата. Съгласно думите му, това увеличава риска от дълготрайни щети на техните крехки икономики. \r\nХан бе категоричен – Европейският съюз би бил по-справедлив партньор.„Китай никога не взима предвид как и дали страната е в състояние да изплати заемите си. И ако те не могат да платят, бива оказван натиск да се прехвърли собствеността”, обясни австриецът, като същевременно допълни, че европейците може и да са по-взискателни, но вероятно са „най-честните партньори“. \r\nСпоред британския вестник Балканите са място, където ЕС се стреми към въздействие, като предлага перспектива за членство за повече страни и регион, който има културни и религиозни връзки с Русия.  Изявленията на Хан обаче свидетелстват, че влиянието на Китай може да се превърне в допълнителен източник на нестабилност за полуострова, пише изданието. „Може би сме надценили Русия и сме подценили Китай“, коментира  Хан. \r\nПрипомня се,че Китай е инвестирал огромни суми на Балканите, които са част от така наречения формат „16 плюс 1“, който включва 11 страни от ЕС и пет страни извън Общността - Албания, Босна и Херцеговина, Северна Македония, Черна гора и Сърбия. \r\nХан обяснява, че страните от Централна Европа, като Чешката република и Полша, се притесняват от китайските инвестиции, особено след като САЩ обвиниха в шпионаж китайската телекомуникационна компания Huawei, но балканските страни са привлечени от възможностите за заеми и инвестиции в инфраструктура. \r\nТой увери, че Европейската комисия ще отдели повече внимание на въпроси като обществените поръчки, конкуренцията и екологичните стандарти при оценката на готовността на страните да се присъединят към Съюза. Тереза Герова", "date": "2019.03.06", "title": "Danas (Сърбия): ЕС подцени влиянието на Китай на Балканите, призна Йоханес Хан"}
{"url": "http://www.focus-news.net/news/2019/03/06/2631148/montana-dvizhenieto-po-patya-smolyanovtsi-vinishte-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Движението по път I-1 Смоляновци – Винище в област Монтана се осъществява в една лента поради аварирал тежкотоварен автомобил в района на пътна връзка със с. Клисурица. Това съобщиха от пресцентъра на  Агенция „Пътна инфраструктура“ . Трафикът се регулира от \"Пътна полиция\".", "date": "2019.03.06", "title": "Монтана: Движението по пътя Смоляновци – Винище се осъществява в една лента поради аварирал тежкотоварен автомобил"}
{"url": "http://www.focus-news.net/news/2019/03/06/2631149/pregled-na-osnovnite-temi-v-dobrudzhanskiya-pechat.html", "text": "„Община Добрич: Областният управител е отговорен за данъка на лимузините“, с това заглавие на първа страница излиза днес вестник  „Добруджанска трибуна“  . Общинската Наредба за изменение и допълнение на Наредбата за администриране на местните данъци е приета при спазване в предвидената в Закона за нормативните актове процедура и в рамките на предвидения в Закона за местните данъци и такси срок. Това е посочено в отговор от общинската администрация, на какъвто тя има право. „Не ние, а Красимир Кирилов нарушава закона. Имаме препоръка от Националното сдружение на общините да му потърсим съдебна отговорност, пишат от Общината“, посочва изданието. Две теми от региона, акценти от първа страница – „Два пъти отхвърляно искане за смяна бетонира позициите на председателя на ОбС – Тервел“ и „Над 90 000 лв. за заплати и издръжка на общинските съветници в Тервел за половин година“. Местните приходи в хазната в добруджанското градче – около 2,7 млн. лв. Не се очаква ръст, показва прогноза за следващите две години. „Дарение с книги на съвременни родни автори получиха библиотеки в областта“, съобщава всекидневникът. Регионална библиотека „Дора Габе“ е сред културните институции, получили издания. Още пет библиотеки са получили книги – в Генерал Тошево, Шабла, Каварна, Балчик и Тервел. Дарението е осъществено чрез инициативата „Книги за всички“. „Добруджанци няма да подават жалба, но ще си търсят правата“, съобщава вестникът на спортната си страница. Двама футболисти пропускат регионалното дерби на стадион „Дружба“. Ръководството на футболния клуб в Добрич е обсъдило ситуацията в мача в София срещу „Локомотив“. Става дума за ощетяване от рефера Васимир Маруан Ел-Хатиб.", "date": "2019.03.06", "title": "Преглед на основните теми в добруджанския печат"}
{"url": "http://www.focus-news.net/news/2019/03/06/2631151/blagoevgrad-ogranicheno-e-dvizhenieto-za-tezhkotovarni-avtomobili-nad-12-tona-po-tretoklasen-pat-108-v-rayona-na-selo-ribnik-poradi-remontni-deynosti.html", "text": "Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово- село Ръждак- Петрич. Срокът за приключване на аварийния ремонт е до 31 юли. Това съобщи за  Радио „Фокус“-Пирин  дежурният служител в Областно пътно управление-Благоевград. Нормално интензивен е трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. Ограничено е движението на главен път Е-79 в участъка Кресна – Долна Градешница в района на км 402+365, поради извършване на ремонтни дейности на моста на жп линия „София-Кулата“. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.03.06", "title": "Благоевград: Ограничено е движението за тежкотоварни автомобили над 12 тона по третокласен път 108 в района на село Рибник, поради ремонтни дейности"}
{"url": "http://www.focus-news.net/news/2019/03/06/2631156/veliko-tarnovo-natovaren-e-trafikat-v-rayona-na-paten-vazel-kachitsa-i-yuzhen-paten-vazel-kakto-i-po-ul-magistralna-chast-ot-glaven-pat-sofiya-varna.html", "text": "Натоварен е трафикът в района на пътен възел  „Качица“ и Южен пътен възел, както и по ул. „Магистрална“ – част от главен път София – Варна. Интензивно е движението и по бул. „България“, ул. „Никола Габровски“ и ул. „Васил Левски“, която е отворена за двупосочно движение, предаде репортер на  Радио „Фокус“ – Велико Търново . Натоварен е трафикът в района на пътен възел  „Качица“ и Южен пътен възел, както и по ул. „Магистрална“ – част от главен път София – Варна. Интензивно е движението и по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nНатоварен е трафикът по основните улици и булеварди във Велико Търново в сутрешните часове. Пътните настилки са сухи. Времето е слънчево. Температурата  на въздуха е 7 градуса.  Интензивно е движението около учебните заведения в града, както и на по-натоварените кръстовища. \r\nСухи са пътните настилки на територията на цялата областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.03.06", "title": "Велико Търново: Натоварен е трафикът в района на пътен възел  „Качица“ и Южен пътен възел, както и по ул. „Магистрална“ – част от главен път София – Варна"}
{"url": "http://www.focus-news.net/news/2019/03/06/2631155/jutarnji-list-harvatiya-milorad-dodik-opredeli-bosna-i-hertsegovina-kato-karikatura-tragnala-po-patya-na-samounishtozhenieto.html", "text": "Членът на Тристранното председателство на Босна и Херцеговина Милорад Додик определи страната си като „карикатура\", като допълни, че е тръгнала „по пътя на самоунищожението\". Същевременно обаче той увери, че нито той, нито някой в Белград подготвя сценарий за отделяне на Република Сръбска от Босна и Херцеговина, отбелязва електронното издание на водещия хърватски ежедневник  Jutarnji List . \r\n„В момента Босна и Херцеговина е като карикатура, бих искал да видя хармонична общност, съставена от два равноправни субекта... Като държава Босна може да оцелее, само ако  \r\n(БиХ) виждам като карикатура на страната, и бих искал да се види като хармонична общност, съставена от две равни субекти, където никой никой не отрича, нито някой някой си направи труда да продължим напред. Босна като държава може да оцелее само ако политиците осъзнаят, че страната е сложно устроени и няма перспектива да се превърне в унитарна“, анализира Додик ситуацията.  \r\nТой също така увери, че е „прозрачен прагматик, който гледа на Босна и Херцеговина с очите на един реалист\" и действа от същите позиции. „Не ме разбират добре, но в крайна сметка това не зависи от мен“, допълни Додидк, като подчерта, че е реалист по отношение на териториалния суверенитет на Босна и Херцеговина, който - съгласно думите му, той не е противоречив, а нефункционален.  \r\nДодик обяви, че дава максимален срок от една година, в който заедно с останалите двама членове на Председателството – Шефик Джаферович и Желко Комшич, да се опитат да отклонят страната от „пътя на самоунищожението“. Ако това не се случи, Додик ще подаде оставка и „ще се върна в Баня Лука“.  Тереза Герова", "date": "2019.03.06", "title": "Jutarnji List (Хърватия): Милорад Додик определи Босна и Херцеговина като „карикатура“, тръгнала „по пътя на самоунищожението“"}
{"url": "http://www.focus-news.net/news/2019/03/06/2631153/burgas-mokri-sa-patnite-nastilki-v-oblastta.html", "text": "Мокри са пътните настилки в областта. Това съобщиха за  Радио „Фокус“ – Бургас   от Областно пътно управление. Няма затворени пътни участъци, проходите на територията на областта са отворени за всички моторни превозни средства. Временно са въведени някои ограничения за движението на тежкотоварни автомобили над 10 тона поради стесняване на пътното платно. Едното важи за пътя Варовник – Вълчаново ханче от км 22+400 до 39+300, а другото за пътя Черница – Сунгурларе – Чубра. Срокът за изброените ограничения е до 21 декември т.г. Спокойно се осъществява движението в сутрешните часове по пътищата в областта. По-интензивен е трафикът по основните пътни артерии на областния център. Натоварено е по бул. „Тодор Александров“ и бул. „Захари Стоянов“ в посока централна градска част, както и в района на кръстовището с кръгово движение „Трапезица“. Водачите да се придвижват с повишено внимание и съобразена скорост и по бул. „Стефан Стамболов“, където трафикът също е интензивен. \r\nМария ПОПЧЕВА", "date": "2019.03.06", "title": "Бургас: Мокри са пътните настилки в областта"}
{"url": "http://www.focus-news.net/news/2019/03/06/2631161/shumen-mokri-na-mesta-sa-patishtata-v-oblastta.html", "text": "Частично мокри участъци има по пътищата в област Шумен, предаде репортер на  Радио „Фокус“- Шумен . Облачността е разкъсана, видимостта е нормална. Температурата на въздуха е между 4 и 6 градуса. Няма нови промени в организацията на движение в областта. Ришки проход е отворен за движение. Върбишки проход е затворен за всички видове превозни средства. В сила е забраната за товарни автомобили над 10 тона по пътя Радко Димитриево- Друмево. Обходът е Шумен- Овчарово- Друмево. По пътя Шумен-Карнобат има опасност от свличане на скални и земни маси. Водачите трябва  да се движат с повишено внимание по тези участъци. Движението по републиканските пътища в областта е с норамлна интензивност. Камера за постоянно видеонаблюдение има в близост до бензиностанцията на 7-ми км, по пътя София- Варна. \r\nИвелина ИВАНОВА", "date": "2019.03.06", "title": "Шумен: Мокри на места са пътищата в областта"}
{"url": "http://www.focus-news.net/news/2019/03/06/2631158/bsp-za-balgariya-shte-se-sreshtne-sas-sayuza-na-patriotichnite-sili-zashtita.html", "text": "Председателят на БСП Корнелия Нинова, зам.-председателите на ПГ на \"БСП за България\" Крум Зарков и Георги Свиленски, и секретарят на парламентарната група Филип Попов ще се срещнат с ръководството на Съюза на патриотичните сили \"Защита\". Това съобщиха от пресцентъра на  партията . Срещата ще се проведе в централата БСП. В 11.00 часа ще има изявления пред медиите.", "date": "2019.03.06", "title": "\"БСП за България\" ще се срещне със Съюза на патриотичните сили \"Защита\""}
{"url": "http://www.focus-news.net/news/2019/03/06/2631152/sport-novak-dzhokovich-zapochva-sreshtu-kvalifikant-v-indian-uels.html", "text": "Световният номер едно Новак Джокович ще започне участието си в турнира от сериите „Мастърс“ в Индиън Уелс с двубой срещу квалификант, стана ясно след изтеглянето на жребия. В трети кръг сърбинът може да играе срещу Ник Кирьос, а на четвъртфиналите – срещу Доминик Тийм. \r\nАлександър Зверев може да играе срещу брат си още в първия си двубой, стига Миша да победи Мартин Клижан. \r\nВодачът в другата половина Рафаел Надал започва срещу квалификант или Джаред Доналдсън. Роджър Федерер ще стартира участието си с двубой срещу Петер Гойовчик или Андреа Сепи.", "date": "2019.03.06", "title": "Спорт: Новак Джокович започва срещу квалификант в Индиън Уелс"}
{"url": "http://www.focus-news.net/news/2019/03/06/2631167/pregled-na-temite-v-burgaskiya-pechat.html", "text": "„Бургаски кметове и политици на среща с Медведев“ е водещото заглавие в днешния брой на бургаския ежедневник  „Черноморски фар“ . Как да бъде преодолян спадът на руските туристи коментираха министър-председателят Бойко Борисов и премиерът на Руската федерация Дмитрий Медведев на специален бизнес форум в областта на туризма. От Бургаска област на него присъстваха областният управител Вълчо Чолаков, кметовете на Бургас и Поморие – Димитър Николов и Иван Алексиев, депутатите Димитър Бойчев от ГЕРБ и Петър Кънев от БСП, както и представители на туристическия бранш. Статията пояснява, че се обмисля откриването на ферибот „Бургас – Новоросийск“, който да помогне на руснаците да навестяват имотите си край морето. Русия обмисля варианти за облекчаване на визовия режим, пише още вестникът. „Първи случай на морбили в Бургас, заразена е 47-годишна жена“ е друго заглавие от първа страница на днешния брой. Жената е контактна, към момента е в добро здраве, направени са ѝ вскички необходими изследвания, съобщават от Регионалната здравна инспекция. От здравното министерство съобщават за 5 области в страната със заболели, пише още изданието. Друга статия от страниците на ежедневника е „23 училища събират отпадъци разделно, поставят съдове до всеки двор“. В близост до бургаските училища и детски градини ще бъдат поставени цветни съдове за разделно събиране на отпадъци. Това стана ясно от отговор на кмета Димитър Николов до общинския съветник Калояна Живкова, която повдигна темата за разделно събиране на отпадъци в учебните заведения, пояснява статията. С предстоящата промяна на сметосъбирането на територията на Бургас на местата, където няма контейнери на „Екопак“, е предвидено да се поставят общински съдове за разделно събиране, пише още вестникът. „Разширяват депото в Братово заради запълване“ и „В Приморско откриха паметник на Апостола на свободата“ са други заглавия в днешното издание. „Тема на деня“ е „Глад за кадри в селското стопанство“. Според заместник-председателя на Националната асоциация на зърнопроизводителите Илия Проданов, в по-обезлюдените села няма хора и няма кой да работи, а в по-будните, които се намират около големите градове, има хора, но всички те искат да работят в града. Фермерите имат проблем с това, че техниката наистина е модерна и много скъпа, така че трябва да е в ръцете на знаещи и можещи хора, пише още днешното издание.", "date": "2019.03.06", "title": "Преглед на темите в бургаския печат"}
{"url": "http://www.focus-news.net/news/2019/03/06/2631164/smolyan-povishena-e-opasnostta-ot-padashti-kamani-po-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а температурите са положителни. Пътните настилки са предимно сухи, на места по усойните части са мокри, а настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3,5 тона. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Очаква се движението да бъде нормализирано в средата на април. \r\nПовишена опасността от падащи камъни и свличане на земни маси по всички направления в областта, заради повишаването на дневните температури и снеготопенето, затова водачите трябва да шофират внимателно и със съобразена скорост. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян времето е слънчево и ясно. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.06", "title": "Смолян: Повишена е опасността от падащи камъни по пътищата в областта"}
{"url": "http://www.focus-news.net/news/2019/03/06/2631166/afp-seriya-eksplozii-raztarsiha-dzhalalabad.html", "text": "Множество взривове разтърсиха разположения в източната част на Афганистан град Джалалабад в ранните часове на деня, предава  AFP , като се позовава на данни на местните власти. \r\nСъгласно разпространената информация, атаката е била насочена срещу частна компания близо до летището на града. „Двама нападатели задействаха експлозиви, заложени в жилетките им, други двама бяха застреляни от силите за сигурност\", заяви говорителят на провинцията Атаулах Хогиани. \r\nРепортер на агенцията в в района потвърди информацията за взривовете. Към настоящия момент нито една групировка не е поела отговорност за нападението. Не се привеждат и данни за пострадали или загинали.  \r\nАтаката е извършена на на фона на мирните преговори, които се водят с талибаните в Катар за прекратяване на почти 18-годишния конфликт в Афганистан. Тереза Герова", "date": "2019.03.06", "title": "AFP: Серия експлозии разтърсиха Джалалабад"}
{"url": "http://www.focus-news.net/news/2019/03/06/2631163/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Влиянието на Китай на Балканите, промените в Македония, произтичащи от Преспанското споразумение, ситуацията в Босна и Херцеговина и дебатите около възможната корекция на границата между Косово и Сърбия са част от основните теми, върху които акцентират водещите балкански печатни издания. \r\n***  В много съмнителен ход, който се очаква да предизвика негативни критики, министър-председателят на Гърция Алексис Ципрас предложи Турция да бъде обявена за „страна на честта“ на Международния панаир в Солун през 2021 г., разкрива електронното издание на атинския ежедневник  Protothema , като припомня, че през същата година южната ни съседка чества 200-годишнината от извоюването на независимостта си от Османската империя.  \r\nСъответното предложение, което дипломатическите кръгове определиха като „проблематично“, Ципрас е изложил в рамките на срещата си с турския президент Реджеп Тайип Ердоган в Анкара на 5 февруари. \r\nИзданието е открило документ, който показва, че правителството в Атина официално е предложило Турция да бъде във фокуса на панаира в Солун през 2021 г. - година, в която Гърция ще чества 200-годишнината от въстанието и получаване на независимост от Османската империя. \r\nС други думи, гръцкият премиер - вероятно в опит да успокои Ердоган – е предложил Турция да бъде в центъра на вниманието на най-голямото събитие в страната с глобално медийно отразяване, по повод 200-годишнината от въстанието срещу Османската империя. „Трудно е да се пренебрегне символиката на такова неразбираемо и дори унизително предложение“, коментират от редакцията. \r\nПодчертава се, че това е втори случай на „обезпокоителна“ отстъпка от страна на гръцкия премиер пред Турция, след като по-рано стана ясно, че Ердоган е е повдигнал въпроса за откриването на джамията Фетие в Атина.  В отговор гръцкият премиер призова за повторното отваряне на семинарията на Халки. \r\n***  Електронното издание на водещия белградски ежедневник  Danas  публикува откъси от интервю на комисаря по европейска политика за съседство и преговори за разширяване Йоханес Хан за британския вестник  The Financial Times ,  в което той признава, че Брюксел е подценил влиянието на Китай на Балканите.  \r\nАвстрийският политик изразява загриженост, че някои страни от региона взимат неизгодни заеми от Пекин, за да финансират изграждането на инфраструктурата. Съгласно думите му, това увеличава риска от дълготрайни щети на техните крехки икономики. \r\nХан бе категоричен – Европейският съюз би бил по-справедлив партньор.„Китай никога не взима предвид как и дали страната е в състояние да изплати заемите си. И ако те не могат да платят, бива оказван натиск да се прехвърли собствеността”, обясни австриецът, като същевременно допълни, че европейците може и да са по-взискателни, но вероятно са „най-честните партньори“. \r\nСпоред британския вестник Балканите са място, където ЕС се стреми към въздействие, като предлага перспектива за членство за повече страни и регион, който има културни и религиозни връзки с Русия.  Изявленията на Хан обаче свидетелстват, че влиянието на Китай може да се превърне в допълнителен източник на нестабилност за полуострова, пише изданието. „Може би сме надценили Русия и сме подценили Китай“, коментира  Хан. \r\nПрипомня се,че Китай е инвестирал огромни суми на Балканите, които са част от така наречения формат „16 плюс 1“, който включва 11 страни от ЕС и пет страни извън Общността - Албания, Босна и Херцеговина, Северна Македония, Черна гора и Сърбия. \r\nХан обяснява, че страните от Централна Европа, като Чешката република и Полша, се притесняват от китайските инвестиции, особено след като САЩ обвиниха в шпионаж китайската телекомуникационна компания Huawei, но балканските страни са привлечени от възможностите за заеми и инвестиции в инфраструктура. \r\nТой увери, че Европейската комисия ще отдели повече внимание на въпроси като обществените поръчки, конкуренцията и екологичните стандарти при оценката на готовността на страните да се присъединят към Съюза. \r\n***  Членът на Тристранното председателство на Босна и Херцеговина Милорад Додик определи страната си като „карикатура\", като допълни, че е тръгнала „по пътя на самоунищожението\". Същевременно обаче той увери, че нито той, нито някой в Белград подготвя сценарий за отделяне на Република Сръбска от Босна и Херцеговина, отбелязва електронното издание на водещия хърватски ежедневник  Jutarnji List . \r\n„В момента Босна и Херцеговина е като карикатура, бих искал да видя хармонична общност, съставена от два равноправни субекта... Като държава Босна може да оцелее, само ако  \r\n(БиХ) виждам като карикатура на страната, и бих искал да се види като хармонична общност, съставена от две равни субекти, където никой никой не отрича, нито някой някой си направи труда да продължим напред. Босна като държава може да оцелее само ако политиците осъзнаят, че страната е сложно устроени и няма перспектива да се превърне в унитарна“, анализира Додик ситуацията.  \r\nТой също така увери, че е „прозрачен прагматик, който гледа на Босна и Херцеговина с очите на един реалист\" и действа от същите позиции. „Не ме разбират добре, но в крайна сметка това не зависи от мен“, допълни Додидк, като подчерта, че е реалист по отношение на териториалния суверенитет на Босна и Херцеговина, който - съгласно думите му, той не е противоречив, а нефункционален.  \r\nДодик обяви, че дава максимален срок от една година, в който заедно с останалите двама членове на Председателството – Шефик Джаферович и Желко Комшич, да се опитат да отклонят страната от „пътя на самоунищожението“. Ако това не се случи, Додик ще подаде оставка и „ще се върна в Баня Лука“. \r\n***  Според министър-председателя на Косово Рамуш Харадинай идеята за промяна на границите на най-младата държава на Балканите идва от Белград и Москва, отбелязва електронното издание на водещия прищински ежедневник  Koha Ditore . \r\nСъгласно думите му, Сърбия отдавна се стреми към подялба на Косово. Путин също се интересува от промяната на границите на Балканите, защото иска да възстанови влиянието си в региона, уверен е лидерът на кабинета в Прищина. \r\nХарадинай подчерта, че за тази цел Русия е инвестирала много средства в страната – информация, с която той разполага от Косово и Албания. Той обаче отказа да предостави допълнителни подробности. \r\nКосовският премиер коментира, че задачата на Москва е трудно осъществима в най-младата държава в региона, тъй като гражданите й имат други нагласи и като цяло са проамерикански настроени. \r\n***  „Македонската радио-телевизия“ (МРТ) стана „Национална радио-телевизия“, отбелязва електронното издание на скопския вестник  „Независен“ , като пояснява, че медията получава ново име съгласно Преспанското споразумение. \r\nВ статията се отбелязват новите имена на институциите в страната, които влизат в сила съгласно договора за разрешаване на спора за името, подписан между Скопие и Атина през юни миналата година. \r\nТака Македонската опера и балет вече ще се казват „Национална опера и балет“, Македонската филхармония – „Национална филхармония“, а Музеят на Македония – „Музей на Република Северна Македония“. Старото си наименование запазва Македонският народен театър.  \r\nМузеят на ВМРО става „Музей за македонската борба за независимост“. \r\nОт редакцията поясняват, че съгласно решението на правителството общо 136 институции получават нови наименования.  \r\nМинистърът на външните работи Никола Димитров призова институциите в страната да променят имената си в „разумен срок“, зачитайки разпоредбите, произтичащи от Преспанското споразумение.  \r\nЩо се отнася до Македонската академия на науката и изкуствата (MAНИ), Димитров спомена, че това е държавна институция, но „там има определена специфичност и се надявам, че ще се намери добро решение“. \r\n***", "date": "2019.03.06", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/03/06/2631162/plovdiv-zapochva-izgrazhdaneto-na-parviya-mnogoetazhen-parking.html", "text": "Започва изграждането на първия многоетажен паркинг. Това съобщиха за  Радио „Фокус“ – Пловдив   от Общината. Паркингът ще бъде на ъгъла на улиците „Орфей“ и „Звезда“, като в 11.30 часа кметът на Пловдив инж. Иван Тотев и кметът на район „Западен“ Димитър Колев ще направят първа копка на изграждането му. Очаква се паркингът да бъде на четири нива, а в него да могат да паркират 150 автомобила. Средствата за изграждането му са на стойност 3 500 000 лева и са осигурени от общинския бюджет.", "date": "2019.03.06", "title": "Пловдив: Започва изграждането на първия многоетажен паркинг"}
{"url": "http://www.focus-news.net/news/2019/03/06/2631165/plovdiv-mestnata-komisiya-za-borba-sreshtu-protivoobshtestvenite-proyavi-organizira-diskusiya-nasochena-kam-preventsiya-na-upotrebata-na-narkotitsi.html", "text": "Местната комисия за борба срещу противообществените прояви на малолетните и непълнолетните в Община Пловдив организира мероприятие, насочено към превенция на употребата на наркотични вещества от подрастващите. Това съобщиха за  Радио „Фокус“ – Пловдив   от  Общината  .  В 11.00 часа в Дома на културата “Борис Христов” актьори от Народния театър ще представят спектакъла “Спасителят”. Главната роля се  изпълнява от Ивайло Захариев. Посланието на спектакъла е  “Животът е толкова хубав, колкото му позволиш да бъде”. След представлението ще се проведе приятелски разговор с Ивайло Захариев, а  учениците ще имат възможност да зададат открито своите въпроси. Началният час на дискусията е 12.30 часа.", "date": "2019.03.06", "title": "Пловдив: Местната комисия за борба срещу противообществените прояви организира дискусия, насочена към превенция на употребата на наркотици"}
{"url": "http://www.focus-news.net/news/2019/03/06/2631172/pazardzhik-rayonniyat-sad-shte-gleda-delo-za-sazhitelstvo-na-sapruzheski-nachala-s-nepalnoletno-litse.html", "text": "Районният съд ще гледа дело за съжителство на съпружески начала с непълнолетно лице, съобщиха от пресцентъра на  съда . Делото е образувано по обвинителен акт на Районна прокуратура – Пазарджик. Срещу подсъдим мъж е повдигнато обвинение за това, че без да е сключил граждански брак е заживял съпружески с непълнолетно момиче. Началото на съдебното заседание е в 09.30 часа, съдия-докладчик е Стела Михайлова.", "date": "2019.03.06", "title": "Пазарджик: Районният съд ще гледа дело за съжителство на съпружески начала с непълнолетно лице"}
{"url": "http://www.focus-news.net/news/2019/03/06/2631171/kyustendil-poradi-svlichane-na-zemna-masa-e-vavedena-vremenna-organizatsiya-na-dvizhenieto-v-uchastak-ot-patya-bobov-dol-zhedna.html", "text": "Поради свличане на земна маса е въведена временна организация на движението в участък от пътя Бобов дол – Жедна. На места пътните настилки са мокри. Това съобщи за  Радио „Фокус” – Кюстендил  дежурният в Областно пътно управление. По път III – 623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 29 март. Продължават ремонтните дейности на асфалтовата настилка по пътя Горна Козница – Бобов дол. Водачите на моторни превозни средства трябва да се движат с повишено внимание. Срокът е до 29 март. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализират с пътни знаци. Срокът е до 29 март 2019 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.03.06", "title": "Кюстендил: Поради свличане на земна маса е въведена временна организация на движението в участък от пътя Бобов дол – Жедна"}
{"url": "http://www.focus-news.net/news/2019/03/06/2631170/plovdiv-natovareno-e-dvizhenieto-po-osnovnite-napravleniya-v-oblastta-patnite-nastilki-sa-chastichno-mokri.html", "text": "Натоварено е движението по основните направления в Пловдивска област. Това съобщиха за  Радио „Фокус“ – Пловдив   от Областното пътно управление. Най-засилено автомобилно движение се отчита по пловдивския участък на АМ „Тракия“, също по пътищата Пловдив-Карлово, Пловдив-Асеновград и Пловдив-Пазарджик. Пътните настилки на територията на областта са частично мокри, но нормално проходими. Остава забранено движението на камиони над 12 тона през прохода Троян-Кърнаре. Забранено остава движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Ограничено е също преминаването на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Повишена опасност от падащи камъни има по направленията Бачково-Нареченски бани, Кричим-Стамболийски и Юговско ханче-Югово-Лъки-Здравец. \r\nТрафикът на територията на град Пловдив също е изключително интензивен към този час. Задръствания се образуват по булевардите „Христо Ботев“, „Цар Борис III Обединител“, „Източен“, „Руски“, „Васил Априлов“, „България“ и „Пещерско шосе“. Натоварено е движението и по всички входно-изходни артерии. Пътните настилки в града са мокри на места, но нормално проходими. Временна организация на движението е въведена за времето до 18 март на кръстовището на бул. „Свобода“ с ул.  „Владивосток“ в града, заради строително-монтажни дейности. Промените касаят само маршрута на автобусните линии №10 и 15, като движението на останалите моторни превозни средства се извършва с повишено внимание. \r\nТони МИХАЙЛОВ", "date": "2019.03.06", "title": "Пловдив: Натоварено е движението по основните направления в областта, пътните настилки са частично мокри"}
{"url": "http://www.focus-news.net/news/2019/03/06/2631169/veliko-tarnovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Сухи са пътните настилки на територията на област Габрово. Това казаха за  Радио „Фокус“ – Велико Търново   от Областно пътно управление-Габрово. Времето е предимно слънчево. Температурата е 3 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 март. Поставена е необходимата сигнализация. \r\nНадежда КРЪСТЕВА", "date": "2019.03.06", "title": "Велико Търново: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2019/03/06/2631174/stara-zagora-zapochva-poreditsa-ot-sreshti-pod-nadslov-krasivite-litsa-na-stara-zagora.html", "text": "Община Стара Загора, Долап.бг и Международен младежки център Стара Загора организират срещи-разговори с видни земляци под надслов „Красивите лица на Стара Загора“.Проявите са посветени на 140-годишнината от възстановяването на Стара Загора. Това съобщиха от пресцентъра на  Община Стара Загора . Целта е среща на млади хора с изтъкнати специалисти от различен социален и професионален спектър, достигнали високо ниво на реализация и в същото време, останали верни и предани на родния град и на общността, за която допринасят максимално според възможностите си. \r\nСрещите ще се провеждат веднъж месечно от 18.00 часа в залата на Международния младежки център. Първата е на  28 март  с Първан Симеонов – изпълнителен директор на „Галъп интернешънъл болкан“. На  18 април  младите хора ще могат да се срещнат с Негово високо преосвещенство старозагорски митрополит Киприан, а на  30/31 май  с телевизионния журналист и водещ на предаването „Тази сутрин“ Антон Хекимян. \r\nНа  27 юни  пред младите хора ще говори проф. Минко Балкански, Почетен гражданин на Стара Загора, дарител в национален и регионален мащаб, създател на Международен научно-образователен център за ученици и студенти в старозагорското село Оряховица. \r\nНа  3 септември  срещата е отредена за световната оперна прима Веселина Кацарова, Почетен гражданин на Стара Загора.  \r\nЛюбомир Любенов, математик, основател и ръководител на Международната олимпиада за ученици „Математика без граници“, координатор за България на всички олимпиади в Азия ще разкаже за професионален път на  31 октомври , а на  28 ноември  е ред на доц.д-р Алексей Стоев – директор на Центъра за слънчево-космически изследвания, дългогодишен директор на НАОП „Юрий Гагарин“, председател на Националния съвет на БТС, пещерняк и изследовател. \r\nПоследната за годината среща е на  19 декември  с д-р Райчо Гънчев, създател на Прабългарската школа за оцеляване „Бага-тур“, автор на исторически романи, на сценарии за филми и сам участник в тях. \r\nВодеща на срещите е Росица Ранчева.", "date": "2019.03.06", "title": "Стара Загора: Започва поредица от срещи под надслов „Красивите лица на Стара Загора“"}
{"url": "http://www.focus-news.net/news/2019/03/06/2631150/koha-ditore-razmyanata-na-teritorii-e-ideya-na-belgrad-i-moskva-tvardi-ramush-haradinay.html", "text": "Според министър-председателя на Косово Рамуш Харадинай идеята за промяна на границите на най-младата държава на Балканите идва от Белград и Москва, отбелязва електронното издание на водещия прищински ежедневник  Koha Ditore . \r\nСъгласно думите му, Сърбия отдавна се стреми към подялба на Косово. Путин също се интересува от промяната на границите на Балканите, защото иска да възстанови влиянието си в региона, уверен е лидерът на кабинета в Прищина. \r\nХарадинай подчерта, че за тази цел Русия е инвестирала много средства в страната – информация, с която той разполага от Косово и Албания. Той обаче отказа да предостави допълнителни подробности. \r\nКосовският премиер коментира, че задачата на Москва е трудно осъществима в най-младата държава в региона, тъй като гражданите й имат други нагласи и като цяло са проамерикански настроени.  Тереза Герова", "date": "2019.03.06", "title": "Koha Ditore: Размяната на територии е идея на Белград и Москва, твърди Рамуш Харадинай"}
{"url": "http://www.focus-news.net/news/2019/03/06/2631168/rumen-petkov-abv-ne-mozhem-da-otgovorim-yasno-ek-podkrepya-li-turski-potok-koeto-ne-govori-dobre-za-pravitelstvoto.html", "text": "Чудим се как руска газ ще дойде от Турция през „Турски поток“ и дали ще стане. Не можем да дадем ясен и смислен отговор ЕК подкрепя ли този проект или не, което не говори добре за правителството и институциите. Това каза лидерът на АБВ Румен Петков в предаването „Сутрешен блок“ по  БНТ . „Решихме да инвестираме в частен терминал в Гърция, вместо да работим с гръцката държава и държавния им терминал, ако евентуално имаме добра цена на втечнен газ“, посочи той. „Това са серия от въпроси, на които правителството няма отговори“, коментира Румен Петков. В отговор на въпрос какъв е личният му прочит на визитата на руския премиер Дмитрий Медведев и дали вижда знак, че тя се случи ден след Националния празник 3 март, лидерът на АБВ заяви: „Важно е, че имаме посещение от такова високо ниво от руска страна и че се коментират стратегически за България проекти. Проблем е, че не бяхме достатъчно добре подготвени“. „Когато президентът Путин гостува в България бяха подписани 9 стратегически документа“, припомни Румен Петков. „Днес премиерът Медведев пита каква е позицията на ЕК по „Турски поток“. Оставям настрани какви провали имаме в енергетиката“, посочи той и даде примери със  „Син поток“ и „Южен поток“.", "date": "2019.03.06", "title": "Румен Петков, АБВ: Не можем да отговорим ясно ЕК подкрепя ли „Турски поток“, което не говори добре за правителството"}
{"url": "http://www.focus-news.net/news/2019/03/06/2631177/vidin-intenziven-e-trafikat-v-uchastaka-na-glaven-pat-e-79-v-oblastta-v-posoka-granichen-punkt-dunav-most-2.html", "text": "Интензивен е трафикът в участъка на главен път Е-79 във Видинска област в посока граничен пункт „Дунав мост 2“, съобщиха за  Радио „Фокус“ – Видин  от Областно пътно управление – Видин. Най-натоварен е участъкът между Дунавци и Видин, пътуват предимно тежкотоварни автомобили. Към другите два гранични пункта в областта – „Връшка чука“ и „Брегово“, трафикът е с нормална интензивност. Пътните настилки са сухи и видимостта е отлична.  \r\nВ областния град  повече автомобили се движат по входно изходните артерии, в централната част и по булевард „Панония“. \r\nАнна ЛОЗАНОВА", "date": "2019.03.06", "title": "Видин: Интензивен е трафикът в участъка на главен път Е-79 в областта в посока граничен пункт „Дунав мост 2“"}
{"url": "http://www.focus-news.net/news/2019/03/06/2631179/yuliya-tsinzova-stolichna-biblioteka-yordan-radichkov-e-unikalen-pisatel-s-nevaobrazhaema-fantaziya.html", "text": "Йордан Радичков е уникален писател, с невъображаема фантазия. Това каза в сутрешния блок „Добро утро България“ на  Радио „Фокус“  Юлия Цинзова, директор на Столичната библиотека. Неговата мъдрост, която извира от българската народопсихология и въображението му го прави изключително въздействащ автор. Юлия Цинзова добави още, че произведенията и творбите на Йордан Радичков могат да бъдат намерени в Столична библиотеката. „Нека кажа един личен спомен. 89-та година организирах среща с Йордан Радичков и с много други писатели и впечатлението ми от него беше изключително като от един мъдър човек, мъдър писател и не случайно още тогава на въпроса: Споделяте ли мнението, че словото губи силата си, че зрителят измества читателят? \r\nТой отговори: „Струва ми се, че читателят в наше време постепенно се квалифицира в зрител, може би словото в момента звучи слабо, може би е доста бледо и затова не може да приобщава повече хора към себе си, но аз съм дълбоко убеден, че книгата е безсмъртна и ще надживее всички изкуства, защото е безкрайна възможност за въображението и човешката мечта“. Юлия Цинзова каза още, че днес от 18.30 часа в Столична библиотека, в театралната зала, ще се проведе първият по рода си фестивал на радиотеатъра - „Радио Радичков“. \r\nЙоланда ПЕЛОВА", "date": "2019.03.06", "title": "Юлия Цинзова, Столична библиотека: Йордан Радичков е уникален писател, с невъображаема фантазия"}
{"url": "http://www.focus-news.net/news/2019/03/06/2631178/sofiya-116-dushi-sa-nastaneni-v-krizisniya-tsentar-za-bezdomni-hora-prez-izminaloto-denonoshtie.html", "text": "116 души са настанени в Кризисния център за бездомни хора в столичния кв. „Захарна фабрика“ през изминалото денонощие. Това съобщи за  Агенция „Фокус”  Йорданка Темелкова - директор на Центъра. По думите й нощта в Кризисния център е минала спокойно, без инциденти и извънредни ситуации. \r\nИрина ИВАНОВА", "date": "2019.03.06", "title": "София: 116 души са настанени в Кризисния център за бездомни хора през изминалото денонощие"}
{"url": "http://www.focus-news.net/news/2019/03/06/2631180/varna-mokri-sa-patnite-nastilki-na-povecheto-mesta-v-oblastta-vidimostta-e-dobra.html", "text": "Мокри са пътните настилки във Варна и на повечето места в областта, видимостта е добра, предаде репортер на  Радио „Фокус“ – Варна . Към момента няма валежи от дъжд, но е възможно образуването на водни участъци по пътното платно. Продължават ремонтните дейности по автомагистрала „Черно море“. Движението от км 0 до км 8 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платното за Бургас. Движението по път I-9 в участъка Кранево – Варна при км 83 е ограничено за моторни превозни средства над 10 тона. Обходният маршрут е през Кичево и Оброчище. \r\nБояна АТАНАСОВА", "date": "2019.03.06", "title": "Варна: Мокри са пътните настилки на повечето места в областта, видимостта е добра"}
{"url": "http://www.focus-news.net/news/2019/03/06/2631181/mvr-31-dushi-sa-raneni-pri-katastrofi-v-stranata-prez-izminaloto-denonoshtie.html", "text": "31 души са ранени при катастрофи в страната през изминалото денонощие. Това съобщиха от пресцентъра на  МВР . В София са станали 34 леки и 1 тежко пътно произшествие. От началото на месеца загиналите на пътя са трима, а от началото на годината- 70. В сравнение със същия период на миналата година загиналите са с 8 по-малко.", "date": "2019.03.06", "title": "МВР: 31 души са ранени при катастрофи в страната през изминалото денонощие"}
{"url": "http://www.focus-news.net/news/2019/03/06/2631173/rumen-hristov-sds-ruskiyat-gaz-e-nay-evtin-za-balgariya-no-tryabva-da-imame-vazmozhnost-da-se-snabdyavame-i-ot-drugi-iztochnitsi.html", "text": "Вчера гледах Румен Петков, който твърди, че руският газ е най-евтин са България- да, но ние трябва да имаме възможност да се снабдяваме и от други източници, за да може когато монополистът реши да вдигне цената, ние да му кажем, че ще си вземем египетски или кипърски газ. Това каза лидерът на СДС Румен Христов в предаването „Сутрешен блок“ по  БНТ . В отговор на въпрос какъв е личният му прочит на визитата на руския премиер Дмитрий Медведев и дали вижда знак, че тя се случи ден след Националния празник 3 март, лидерът на СДС посочи: „Дипломатите ще кажат дали има някаква идея за това да се дойде на 4, а не на 3 март. Доколкото знам беше коментирано, че ще бъде поканен президентът Путин, той не дойде. Миналата година беше патриархът, тази година премиерът“. „Появата на който и да е премиер в България е нещо добро от гледна точка на взаимноизгодното сътрудничество. Надявам се това наистина да бъде такова“, коментира Румен Христов. Той посочи, че политиката на Русия е имперска и тя защитава интересите си. Според него въпросът е как България защитава своите. „Нямам отговор на въпроса как ще намерим пари да построим тръбопровода в Северна България. Друг е въпросът, че имаме изграден такъв, който се освобождава и може да се използва“, заяви лидерът на СДС. „Без да съм специалист, чувам какво говорят специалистите. Не можем да намерим малко средства, за да довършим интерконекторната връзка повече от 10 години, за да осигурим някаква диверсификация“, каза още Румен Христов.", "date": "2019.03.06", "title": "Румен Христов, СДС: Руският газ е най-евтин за България, но трябва да имаме възможност да се снабдяваме и от други източници"}
{"url": "http://www.focus-news.net/news/2019/03/06/2631184/blagoevgrad-nad-600-000-kasa-nelegalni-tsigari-sa-zadarzhani-ot-mitnicheski-sluzhiteli-pri-dva-sluchaya-v-rayona-na-gkpp-kulata.html", "text": "Два случая на контрабанда на цигари са разкрили митнически служители от Главна дирекция „Митническо разузнаване и разследване“ (ГДМРР) в района на ГКПП \"Кулата\". Това съобщиха от пресцентъра на  Агенция \"Митници\" . Иззети са 30 950 кутии или 619 000 къса нелегални цигари. По случаите са образувани досъдебни производства по описа на ГДМРР под надзора на Районна прокуратура - Петрич, които вече са приключени. \r\nНа 18 февруари 2019 г. на ГКПП \"Кулата\" е извършена проверка на два автобуса, пътуващи по редовни линии от Гърция за България. При багажа на пътник, пътуващ в първия автобус, са открити 3990 кутии (79 800 къса) цигари без бандерол. При втора проверка, в багажа на друг пътник, от втория автобус, са открити 2000 кутии (40 000 къса) цигари без бандерол. Общото количество на откритите в автобусите цигари без бандерол е 5990 кутии - 119 800 къса.  В качеството на обвиняеми по делото са били привлечени четири лица – извършители и помагачи. След постигнато между защитата им и Районна прокуратура – Петрич споразумение на подсъдимите са били наложени наказания. Трима от тях – Л.Б., А.Г., Г.Г., са с по една година „лишаване от свобода“ с тригодишен изпитателен срок и глоби в различни размери – от седемстотин лева до хиляда лева. Четвъртият подсъдим – М.М., е с наложено ефективно наказание от пет месеца „лишаване от свобода“ и глоба в размер на хиляда лева. \r\n499 200  къса (24 960 кутии) цигари без български акцизен бандерол задържаха митнически служители седмица по-рано, при проверка на автовоз в района на ГКПП \"Кулата\". Митническите служители спират за проверка по спазване на акцизното законодателство автовоз, влизащ в страната от Гърция и превозващ десет употребявани автомобила. При проверката в автомобилите, в девет от тях са открити общо 24 960 кутии нелегални цигари от различни марки. Подсъдимият по делото – Д.Г., се е признал за виновен за извършеното от него престъпление и се е споразумял с Районна прокуратура – Петрич. С определението на съда му е наложено наказание от три години „лишаване от свобода“ с петгодишен изпитателен срок.", "date": "2019.03.06", "title": "Благоевград: Над 600 000 къса нелегални цигари са задържани от митнически служители при два случая в района на ГКПП \"Кулата\""}
{"url": "http://www.focus-news.net/news/2019/03/06/2631183/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)   към  Българския червен кръст . Температурите са около 0 градуса. Има висока разкъсана облачност и силен вятър, като във високите части на планините има мъгла.   \r\nПистите в курортите са обработени и лифтовите съоръжения работят във всички туристически курорти, съобразно метеорологичните условия. Инциденти през изминалото денонощие няма. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nИрина ИВАНОВА", "date": "2019.03.06", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/06/2631185/aktsenti-v-predavaneto-vsichki-v-chas-na-radio-fokus.html", "text": "В днешното издание на седмичното предаване за образование „Всички в час“ на  Радио „Фокус“  ще си говорим за това какво прави Министерство на образованието и науката (МОН) за българските неделни училища. Фокусът ни ще падне и върху електронното обучение по български език. Събеседник по темата ще е Наталия Михалевска, директор на дирекция „Образование на българите зад граница и училищната мрежа“ към МОН.  \r\nЩе насочим вниманието си към граждански диалог „Европа в нашия дом“ с акцент образованието, който се проведе преди дни в Благоевград. В минутите до 11.00 часа ще отидем и до Езикова гимназия „Доктор Петър Берон“ в Кюстендил.  \r\nА днес е време и за нов откъс от някой български литературен шедьовър. От вас остава само да го познаете.  \r\nВлезте в час между 10.00 и 11.00 часа с водещ Милослава Ангелова.", "date": "2019.03.06", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2019/03/06/2631175/kathimerini-kipar-protestira-pred-oon-sreshtu-aktivnostta-na-turtsiya-v-iiz-na-ostrova.html", "text": "Кипър протестира срещу продължаващите турски сондажи в континенталния шелф на Средиземно море и в Изключителната икономическа зона (ИИЗ) на острова, съобщава електронното издание на водещия гръцки ежедневник  Kathimerini . \r\nВ писмо до генералния секретар на ООН Антониу Гутериш, което бе публикувано късно във вторник, постоянният представител на Република Кипър Корнилос Корнилоу заяви, че Турция провежда сондажи в блоковете 1, 8, 9 и 12, като добавя, че Никозия вече е дала лиценз на енергийните гиганти Total и Eniда проучат и експлоатират запасите от нефт и газ в блокове 8 и 9. \r\nКорнилиу допълни, че проучването на Турция нарушава суверенните права на Кипър и международното право, по-специално Конвенцията на ООН за морското право. Тереза Герова", "date": "2019.03.06", "title": "Kathimerini: Кипър протестира пред ООН срещу активността на Турция в ИИЗ на острова"}
{"url": "http://www.focus-news.net/news/2019/03/06/2631182/der-spiegel-alternativa-za-germaniya-e-izzhivyala-zenita-si-v-zapadnite-provintsii-tvardi-bavarskiyat-premier.html", "text": "Според министър-председателя на Бавария Маркус Зьодер подкрепата за „Алтернатива за Германия“ в западните провинции на страната не се увеличава. Тъкмо обратното – полулистите са изживели зенита си, отбелязва водещото издание  Der Spiegel . \r\n„Разбира се, не става въпрос за излизането на „Алтернатива за Германия“ от регионалните парламенти. Но чувствам, че партията е изживяла зенита си на Запад“, коментира премиерът на най-голямата провинция във ФРГ.  \r\nАко политиката е в състояние да разреши проблемите „и да нарече „Алтернатива за Германия“ с думите, които наистина я характеризират, то тогава на кошмара ще бъде сложен край“, допълни Зьодер.  \r\nПо повод предстоящите европейски избори през май баварския политик подчерта, че „ЕС е заплашен от популисти и националисти“, като припомни, че „Алтернатива за Германия“ лобира за излизането на страната от Общността.  \r\n„Целта й не е да създаде нещо ново или по-добро, а умишлено да предизвика истински хаос\", допълни Зьодер. \r\nПредседателят на Бундестага Волфганг Шойбле (ХДС) разкритикува политическия стил на дясната популистка партия. „Алтернатива за Германия“ работи с обещания, които не са осъществими. Това е безотговорно“, коментира пред медии бившият финансов министър на ФРГ. В същото време Шойбле призова в Бундестага „да има сътрудничество между всички партии“, като припомни, че „за добро или лошо“ „Алтернатива за Германия“ е част от парламента.  \r\nШойбле предупреди, че избирателите на „Алтернатива за Германия“ следва да бъдат вземани също толкова сериозно, колкото и тези на останалите партии. Популистите са „част от политиката и нейните избиратели са също толкова важни, колкото и останалите. Някои от тях просто искат да покажат на утвърдените политически сили, че трябва да се подобрят. Това предизвикателство следва да бъде прието – и наистина да станем по-добри“, изрази увереност Шойбле.  Тереза Герова", "date": "2019.03.06", "title": "Der Spiegel: „Алтернатива за Германия“ е изживяла зенита си в западните провинции, твърди баварският премиер"}
{"url": "http://www.focus-news.net/news/2019/03/06/2631188/mustafa-karadaya-dps-istinskite-ogranicheniya-v-izborniya-kodeks-ne-sa-otcheteni-ot-prezidenta-i-se-nadyavame-da-badat-atakuvani-pred-konstitutsionniya-sad.html", "text": "Истинските ограничения в Изборния кодекс не са отчетени от президента и се надяваме да бъдат атакувани пред Конституционния съд. Това каза председателят на ДПС Мустафа Карадайъ по време на дебатите по президентското вето върху Изборния кодекс, предаде репортер на  Агенция „Фокус“ . „Съгласявайки се с мотива на президента, че правото на израз е израз на свободата на мисълта и убежденията и реална форма на участието на гражданите в политическия живот, ние от ДПС считаме, че истинските ограничения в закона за изменение и допълнение на Изборния кодекс не са отчетени и се надяваме същите да бъдат атакувани пред Конституционния съд“, заяви Карадайъ. „Какво имаме предвид? Наред с конституционно закрепените права на свободата са съвестта, мисълта и убежденията, основният закон постановява, че българските граждани, където и да се намират имат правата и задълженията по Конституция. Огромна част от българските граждани, които се намират в страни извън ЕС, са лишени от избирателни права“, каза още Карадайъ. Той призова народните представители да изпълнят Конституцията, за да не бъдат лишавани български граждани от избирателните си права. В случай, че Народното събрание не ги гарантира, а създава законови пречки, ДПС призова президента да изпълни своето конституционно задължение и да сезира Конституционния съд, посочи той. Според него опитът да се изключат големи групи от хора с претенцията да се говори от името на народа е жива демагогия. „Отговорност на ГЕРБ е спазването на Конституцията на страната, прилагането на международните договори“, подчерта Карадайъ. \r\nДеница КИТАНОВА", "date": "2019.03.06", "title": "Мустафа Карадайъ, ДПС: Истинските ограничения в Изборния кодекс не са отчетени от президента и се надяваме да бъдат атакувани пред Конституционния съд"}
{"url": "http://www.focus-news.net/news/2019/03/06/2631187/die-zeit-volfgang-shoyble-prizova-izbiratelite-na-alternativa-za-germaniya-da-badat-vzeti-na-seriozno.html", "text": "Председателят на Бундестага Волфганг Шойбле (ХДС) призова избирателите на „Алтернатива за Германия“ да бъдат взети толкова на сериозно, колкото и тези на останалите партии, отбелязва националният ежедневник  Die Zeit .  \r\nПопулистите са „част от политиката и нейните избиратели са също толкова важни, колкото и останалите. Някои от тях просто искат да покажат на утвърдените политически сили, че трябва да се подобрят. Това предизвикателство следва да бъде разбрано правилно – и наистина да станем по-добри“, изрази увереност Шойбле.  Тереза Герова", "date": "2019.03.06", "title": "Die Zeit: Волфганг Шойбле призова избирателите на „Алтернатива за Германия“ да бъдат взети на сериозно"}
{"url": "http://www.focus-news.net/news/2019/03/06/2631191/tasko-ermenkov-bsp-resheniya-po-otnoshenie-na-energiynite-proekti-ne-byaha-vzeti-po-vreme-na-vizitata-na-ruskiya-ministar-predsedatel-dmitriy-medvedev-u-nas.html", "text": "Решения по отношение на енергийните проекти не бяха взети по време на визитата на руския министър-председател Дмитрий Медведев у нас. Това каза в сутрешният блок „Добро утро България“ на  Радио „Фокус“  Таско Ерменков, зам.-председател на Комисията по енергетика и народен представител от ПГ на „БСП за България“, който определи ситуацията между двамата премиери Борисов и Медведев като: „Срещнаха се, поговориха си и се разделиха“. Той изрази притеснението си, че ако страната ни продължава по същия начин да не поставя интересите на масата за преговори не само пред Русия, но и пред ЕС и да не защитава националните си интереси като икономика, едва ли ще постигнем някакви успехи. Таско Ерменков каза още, че възможността, която имахме преди година за продължаването на „Турски поток“ е бил най-добрият от най-лошите варианти. „Колкото по-малко са транзитиращите страни по линията на газ и те не са членки на ЕС, толкова по-висока е степента на сигурността на доставките. Ако България беше първа достъпна точка на ЕС за газ както сигурността на доставките щеше да бъде по-висока, така и страната ни щеше да печели повече. Мащабите са несравними – ¼ от това, което трябва да бъде направено, сега се молим да мине през България. „Турски поток“ има варианти, за да мине през страната ни. Ако продължаваме да се мотаем, да се чудим как да угодим на всички и продължаваме да неглижираме националния си интерес и да не го отстояваме на международната сцена, преди България „Турски поток“ може да завие през Гърция“, обясни Таско Ерменков. Той каза още, че трябва да продължим да отстояваме желанието си за продължаване на изграждането на „Турски поток“ през България и да защитим позициите си пред ЕК, за да може по-бързо да получим гаранциите, които руската страна изисква. \r\nЙоланда ПЕЛОВА", "date": "2019.03.06", "title": "Таско Ерменков, БСП: Решения по отношение на енергийните проекти не бяха взети по време на визитата на руския министър-председател Дмитрий Медведев у нас"}
{"url": "http://www.focus-news.net/news/2019/03/06/2631190/pleven-normalen-e-trafikat-v-oblastta.html", "text": "Нормален е трафикът в областта, съобщиха за Радио „Фокус“ – Плевен  от Областно пътно управление. Пътните настилки са сухи. Температурите са над нулата.  Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, началото на обхода е кръстовище с РП III-306, в гр. Луковит, км 138+767, оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 04.07.2019 г. \r\nВиолета Кръстева", "date": "2019.03.06", "title": "Плевен: Нормален е трафикът в областта"}
{"url": "http://www.focus-news.net/news/2019/03/06/2631189/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-7-mart.html", "text": "„Софийска вода” временно ще прекъсне водоснабдяването в някои части на столицата на 7 март 2019 г. (четвъртък), съобщиха от пресцентъра на  дружеството .  \r\nВъв връзка с реконструкция на уличен водопровод и монтаж на спирателни кранове на ул. „Ген. Асен Николов“ в ж. к. „Люлин“ 8 се налага спиране на водоподаването от 10:00 до 22:00 часа на клиентите на „Софийска вода”, живеещи в района на: \r\n- ж. к. „Люлин“ 8 - бл.813 , бл. 817, бл. 817-П, бл. 818, бл. 881, бл. 882, бл. 883;  \r\n- ж. к. „Люлин“ 9 - бл. 981, бл. 982 и бл. 983, ул. „Търново“ № 30, №35, №37, плувен басейн на 56 СОУ „Проф. Константин Иречек“ и ул. „Търново“ № 39, ул. „Юмрукчал“, ул. „Крим“ № 28-30; ул. „Тодор Влайков“ № 19 и № 27 и ул. „Ген. Асен Николов“ № 12, ОДЗ №139 „Панорама“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Асен Николов“, пред бл. 981. \r\nВъв връзка с реконструкция на уличен водопровод на ул. „Дедеагач“ в ж. к. „Стрелбище“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n- ул. „Тулча“, ул. „Твърдишки проход“, ул. „Траянова врата“, ул. „Нишава“ – ниска зона на бл. 91, бл. 94, бл. 99, бл. 101. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Твърдишки проход“ ъгъла с ул. „Роженски проход“. \r\nВъв връзка с подмяна на спирателен кран на ул. „Тодор Икономов“ в ж. к. „Илинден“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на: \r\n- ул. „Божурище“, ул. „Иван Хаджиенев“, ул. „Иван Грозев“ и бл. 129, бл. 130, бл. 132, бл. 134, бл. 131В. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вардар“, ъгъла с ул. „Божурище“. \r\nВъв връзка с монтаж на спирателен кран на ул. „Балкан“ в кв. „Ботунец“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\n- ж. к. „Ботунец“ 1.               \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Балкан“, пред №14. \r\nВъв връзка с монтаж на спирателен кран на ул. „Черковна“ в кв. „Подуяне“ се налага спиране на водоподаването от 09:30 до 17:30 часа на клиентите на „Софийска вода”, живеещи в района на: \r\n- ул. „Черковна“ от ул. „Султан тепе“ до ул. „Попова шапка“; \r\n- ул. „Султан тепе“ от ул. „Черковна“ до ул. „Буная“;  \r\n- ул. „Буная“ от ул. „Султан тепе“ до ул. „ Каймакчалан“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Султан тепе“, бл. 75В. \r\nВъв връзка с подмяна на спирателен кран на бул. „Цариградско шосе“, вилна зона „Врана – Лозен - Триъгълника“, се налага спиране на водоподаването от 10:00 до 15:30 часа на клиентите на „Софийска вода”, живеещи в района на: \r\n- бул. „Цариградско шосе“ от № 164 до АМ „Тракия първи километър“; \r\n- вилна зона „Врана - Лозен – Триъгълника“ и Институт по генетика на растенията.                 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Висо“ пред сервиз „Пежо“. \r\nВъв връзка със спиране на вода за локаризиране на скрит теч в местност „Аврамица“ с. Клисура, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: \r\n- ул. „Балканска“ от ул. „Даскал Мито“ до ул. „Старо село“, ул. „Старо село“ и ул. „Аврамица“.               \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: местност „Аврамица“, пред кметството. \r\nВъв връзка с подмяна на сградно водопроводно отклонение на ул. „Христо Ботев“ в с. Горни Богров се налага спиране на водоподаването от 10:00 до 16:30 часа на клиентите на „Софийска вода”, живеещи в района на: \r\n- ул. „3-ти март“, ул. „Ботунски път“, ул. „Шабаница“, ул. „Рендова“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.03.06", "title": "„Софийска вода” временно ще прекъсне водоснабдяването в някои части на столицата на 7 март"}
{"url": "http://www.focus-news.net/news/2019/03/06/2631195/vladimir-toshev-gerb-rabotni-mesta-visoki-dohodi-i-razvivashta-se-ikonomika-se-postigat-samo-s-kachestveno-obrazovanie.html", "text": "Образованието е в основата на развитието както на отделния човек, така и на обществото като цяло. Работни места, високи доходи, развиваща се икономика се постигат само с качествено образование. Това каза народният представител от ГЕРБ Владимир Тошев пред близо 150 души по време на граждански диалог на тема образование, който се проведе във Видин, съобщиха от пресцентъра на  ПП ГЕРБ . Форумът е част от Платформата за граждански диалози \"Европа в нашия дом\". В събитието взеха участие заместник-министърът на образованието и науката Таня Михайлова, областният управител на Видин Албена Георгиева, кметът на община Видин Огнян Ценков, началникът на РУО Веселка Асенова, кметове и председатели на общински съвети от областта, директори на училища и детски градини, учители и родители. \r\n \"Образованието е приоритет както за държавната, така и за местната власт. И бих акцентирал - качественото образование. Това е общият ни стремеж, българското образование да отговаря на най-високите съвременни изисквания за качество. Можем да постигнем това, когато имаме мотивирани и подготвени учители, когато превърнем учителската професия в една от най-предпочитаните”, каза още Владимир Тошев. Той посочи, че именно в тази връзка правителството гарантира удвояването на учителските заплати до края на мандата и оказва подкрепа за младите учители. Отделят се значителни средства за подобряване на образователната инфраструктура както от националния бюджет, така и от европейските фондове. „С 624 млн. лв. по ОП „Региони в растеж” се модернизират 416 учебни заведения, в които учат над 250 хил. деца и младежи. Променят се сградите, дворните пространства, модернизират се обзавеждането и оборудването в училищата и детските градини. За първи път обръщаме сериозно внимание и на спортните съоръжения”, посочи още народният представител от ГЕРБ. Владимир Тошев беше категоричен, че именно качественото образование е възможност за преодоляване на регионалните дисбаланси и е бъдещето на регионите. Добрата образователна среда, мотивираните учители, ангажираността на цялото общество е гаранция, че нашите деца и младежи ще са конкурентни на своите връстници от Европа и света”, каза още народният представител от ГЕРБ-Видин.  \r\nЗаместник-министърът на образованието и науката Таня Михайлова бе категорична, че правителството води последователна политика в областта на образованието. \"Качественото образование и наука са единственият път към икономическото и социално развитие на нацията. Инвестицията в учителите е инвестиция в бъдещето на нашите деца. Нямаме право да губим нито едно дете по пътя на образованието и наше общо задължение е да му дадем знания, инструменти и способности да бъде успешен и свободен гражданин на България, Европа и света\", подчерта заместник-министърът на образованието и науката Таня Михайлова. \r\n Кметът на Видин Огнян Ценков се спря на проектите, които Общината реализира по Оперативна програма „Региони в растеж“ - модернизиране на образователната инфраструктура в СУ „Цар Симеон Велики“ и в Природо-математическата гимназия „Екзарх Антим I“. Ценков изказа своята благодарност на правителството за това, че със средства от държавния бюджет са въведени мерки за енергийна ефективност в Гимназията с преподаване на чужди езици „Йордан Радичков“. Кметът обърна внимание и на активния диалог между местната власт и ръководствата на училищата и детските градини в Общината. „Най-големият успех обаче, който постигнахме заедно и с който искам да поздравя всички присъстващи, е разкриването на филиала на Русенския университет. Днес тук се обучават 435 студенти“, заяви Ценков. В тази връзка административният директор на филиала Момчил Станков съобщи, че е разкрита още една нова специалност – „Начална педагогика“.  \r\nОбластният управител Албена Георгиева подчерта, че дискусионният форум на тема образование е второто събитие от платформата за граждански диалози \"Европа в нашия дом\", което се провежда във Видин. \"Първата среща беше свързана с регионалната политика, а днес говорим за образование. Днешният диалог продължи и надгради първия, защото не можем да говорим за регионално развитие, без да говорим за образование-модерно и качествено образование, отговарящо на изискванията на съвременния свят\", каза Албена Георгиева", "date": "2019.03.06", "title": "Владимир Тошев, ГЕРБ: Работни места, високи доходи и развиваща се икономика се постигат само с качествено образование"}
{"url": "http://www.focus-news.net/news/2019/03/06/2631194/blagoevgrad-vodach-na-lek-avtomobil-e-predaden-na-sad-za-predizvikano-patnotransportno-proizshestvie-sas-zaginal-peshehodets-na-glaven-pat-e-79-v-selo-kulata.html", "text": "Окръжна прокуратура – Благоевград е предала на съд П.Д. за предизвикано пътнотранспортно произшествие със загинал пешеходец. Това съобщиха от  Апелативна прокуратура - София . \r\nОбвиняемият Д. често пътувал с лекия си автомобил до работното си място – казино в село Кулата, община Петрич, където работил като крупие.  \r\nВечерта на 6 март 2017 г., както обикновено, той тръгнал за работа, като заедно с него в колата му се возел негов колега. Около 20:44 ч. те се намирали на главен път Е-79, преди пътен възел „Брежани“. Въпреки наличието на пътен знак „В 26“ – забранено движението със скорост по-голяма от 60 км/ч, обвиняемият се движил с 96,3 км/ч.  \r\nВ един момент, в осветеното пространство на дългите светлини, пред автомобила се оказала пешеходката Р.С. Жената била употребила значително количество алкохол и се движела пеш от село Черниче, тъй като автомобилът й аварирал със спукана гума.  \r\nВъзприемайки пресичащата жена като опасност, обвиняемият Д. взел решение да отклони автомобила вляво. Въпреки това колата ударила движещия се пешеходец в лентата към град Сандански. Последвали удари на тялото на Р.С. в предния капак на МПС, челното му стъкло, отхвърлянето и падането му върху асфалтовата настилка.  \r\nОбвиняемият Д. спрял автомобила, тъй като усетил удара и с приятеля му слезли от колата. Установили счупване на предното панорамно стъкло, дясното огледало за обратно виждане, вдлъбнатина на капака и паднал преден регистрационен номер. Взели го и продължили за село Кулата.  \r\nПо-късно пострадалата Р.С. била намерена върху допълнителна лента за включване от село Черниче към главен път Е-79, за което бил подаден сигнал. Пристигналият на място екип за спешна медицинска помощ транспортирал жената до МБАЛ гр. Благоевград, където впоследствие тя починала.  \r\nПристигайки в село Кулата, колегата на обвиняемия научил от интернет медии за ПТП с пострадала жена, станало на място, на което двамата усетили удар. П.Д. сигнализирал за случилото се на телефон 112, изчакал пристигането на служителите на полицията, като оказал пълно съдействие и доброволно предал автомобила.  \r\nПредстои делото да продължи в съда.", "date": "2019.03.06", "title": "Благоевград: Водач на лек автомобил е предаден на съд за предизвикано пътнотранспортно произшествие със загинал пешеходец на главен път Е-79 в село Кулата"}
{"url": "http://www.focus-news.net/news/2019/03/06/2631192/bild-turskite-vlasti-planirat-aresti-na-predpolagaemi-protivnitsi-ot-germaniya-oshte-na-vlizane-v-stranata.html", "text": "Турските власти планират арести на почиващи от Германия, класифицирани като опоненти на правителството в Анкара, да бъдат арестувани още след влизането им в страната, съобщава вестник  BILD , като се позовава на публикации в медиите в страната. \r\nОт редакцията поясняват, че планът е бил представен от министъра на вътрешните работи на Турция Сюлейман Сойлу обяви по време на митинг на управляващата „Партия на справедливостта и развитието“, проведен в Анкара. \r\n„Има хора, които участват в митинги на терористични организации в Европа или в Германия, а след това идват в Анталия, Бодрум или Мугла на почивка. Взехме мерки срещу тях. Нека идват спокойни, след това ще бъдат арестувани още на летището. Отсега нататък извършването на предателство в чужбина и след това наслаждаването на удоволствието от живота в Турция няма да е толкова лесно\", увери Сойлу.  \r\nПоддръжниците на „Работническата партия на Кюрдистан“ (ПКК), която е забранена и в Германия, изглежда са в центъра на вниманието на Сойлу. Съобщението, че критично настроени срещу Анкара туристи от Германия ще бъдат арестувани при влизането си в Турция, предизвика възмущение сред редица политици в Берлин.  \r\nВицепредседателят на Съюза (ХДС/ХСС) в Бундестага Торстен Фрай определи като „неприемливо, ако турски разузнавателни агенти шпионират наши граждани и се опитват да ограничат техните свободи“. „Зеленият“ политик Джем Йоздемир на свой ред коментира: „Политиката на федералното правителство за умилостивяване на Ердоган се провали\". \r\nКонстантин Куле, говорител на Свободната демократическа партия (СвДП) подчерта:  „Изявлението на турския вътрешен министър е недостойно за отношения между две държави-членки на НАТО и Съвета на Европа\". Тереза Герова", "date": "2019.03.06", "title": "BILD: Турските власти планират арести на предполагаеми противници от Германия още на влизане в страната"}
{"url": "http://www.focus-news.net/news/2019/03/06/2631196/faz-broyat-na-islyamistite-v-germaniya-ne-namalyava.html", "text": "Броят на ислямистите в Германия не намалява, въпреки значителните усилия на Берлин за депортиране на потенциалните терористи от страната, отбелязва националният ежедневник  Die Frankfurter Allgemeine Zeitung . \r\nСъгласно разпространените данни, към началото на февруари в Германия остават 446 ислямисти, които – според органите по сигурността – са в състояние да извършат „тежки престъпления“. При това 330 от тях дори не се намират в затвора, подчертават от редакцията. \r\nПреди година Федералната криминална служба класифицира около 760 души като ислямисти, като повече от половината от тях по това време са се намирали на територията на Германия. \r\nГоворител на Федералното министерство на вътрешните работи, поясни, че през 2018 г. в национален мащаб са извършени депортации на 52-ма чужденци, които са част от „ислямистко-екстремисткия спектър“. Година по-рано от Германия са депортирани 57 ислямисти.  Тереза Герова", "date": "2019.03.06", "title": "FAZ: Броят на ислямистите в Германия не намалява"}
{"url": "http://www.focus-news.net/news/2019/03/06/2631198/blagoevgrad-obshtinata-podobri-usloviyata-v-zashtiteno-zhilishte-za-litsa-s-umstvena-izostanalost-struma.html", "text": "Приключи цялостния ремонт на партерния етаж на Защитено жилище за лица с умствена изостаналост ”Струма“. Това съобщиха от пресцентъра на  Община Благоевград  . Обновени са кухненското помещение, всекидневната, положена е нова подова настилка, стените и таваните са пребоядисани, обособен е и нов санитарен възел в сградата. В рамките на строително-монтажните дейности бе ремонтиран и кабинетът за работа на социалните служители. Това е поредната стъпка на екипа на кмета д-р Атанас Камбитов за създаване на по-добри условия в социалните заведения. От миналата зима Защитено жилище „Струма“ се отоплява на газ. Чрез новата система за отопление се загрява и водата за битови нужди, което позволява спестените финансови средства да бъдат използвани за други нужди на потребителите. В Бюджет 2019 са заложени средства за газифициране Защитено жилище ул. „Т. Александров“ , както и на ЦНСТ на ул. „Н. и К. Хайдукови“ и на още две социални услуги.", "date": "2019.03.06", "title": "Благоевград: Общината подобри условията в Защитено жилище за лица с умствена изостаналост ”Струма“"}
{"url": "http://www.focus-news.net/news/2019/03/06/2631200/pleven-trima-dushi-sa-postradali-pri-katastrofa-prichinena-ot-nepravosposoben-vodach-na-lek-avtomobil-ot-selo-radomirtsi-shofiral-v-netrezvo-sastoyanie.html", "text": "Трима души са пострадали при катастрофа, причинена от неправоспособен водач на лек автомобил от село Радомирци, шофирал в нетрезво състояние, съобщиха от пресцентъра на  ОДМВР - Плевен . На  5 март 2019 е станала катастрофа на пътния участък село Радомирци - село Рупци. Несъобразена скорост и шофиране в нетрезво състояние са причините за пътния инцидент.  \r\nНеправоспособния водач на лек автомобил „Мерцедес“ – 22-годишен, от село Радомирци, при движение в посока село Рупци на ляв завой е изгубил контрол над управлението. Автомобилът е излязъл в ляво по посока на движението си. При инцидента са пострадали пътници в колата – 28-годишен от Червен бряг е с фрактура на едно ребро, 26-годишен от село Буковлък и 15-годишен от село Радомирци са с леки наранявания. На водача и тримата му спътници е оказана медицинска помощ и са освободени за домашно лечение. От извършената проверка за алкохол с техническо средство „дрегер-7510\" е установено, че 22-годишният е зад волана с концентрация на алкохол 1,78 промила. Издаден е талон за медицинско изследване. Проверка е изяснила, че е неправоспособен. По случая е образувано бързо производство за престъпление. Уведомен е дежурен прокурор при Районна прокуратура - Червен бряг.", "date": "2019.03.06", "title": "Плевен: Трима души са пострадали при катастрофа, причинена от неправоспособен водач на лек автомобил от село Радомирци, шофирал в нетрезво състояние"}
{"url": "http://www.focus-news.net/news/2019/03/06/2631199/varna-zhena-e-postradala-sled-kato-e-bila-blasnata-ot-mototsiklet-v-grada.html", "text": "Пешеходка, блъсната през изминалото денонощие от мотоциклет във Варна, е с лека контузия. Това съобщиха за  Радио „Фокус“ – Варна  от „Пътна полиция“ – Варна. Жената е със скъсана връзка на ръката, без опасност за живота.  \r\nОбщо 9 катастрофи са обслужени от екипите наполицията през изминалото денонощие. В пътнотранспортните произшествия трима души са с леки контузии, без опасност за живота. По информация на „Пътна полиция“ в града при седем от инцидентите са констатирани само материални щети. По данни на дежурния диспечер няма тежко пострадали в катастрофите. Двама велосипедисти също са с леки контузии, причинени от сблъсък между самите тях в Морската градина във Варна. Към този час не е постъпвала информация за неработещи светофарни уредби на територията на града. \r\nСияна БУХЛАРСКА", "date": "2019.03.06", "title": "Варна: Жена е пострадала, след като е била блъсната от мотоциклет в града"}
{"url": "http://www.focus-news.net/news/2019/03/06/2631203/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Нов скандал между Берлин и Анкара, влиянието на „Алтернатива за Германия“ в навечерието на европейските избори и ислямистката заплаха в страната са част от основните теми, върху които акцентират водещите германски печатни издания. \r\n***  Турските власти планират арести на почиващи от Германия, класифицирани като опоненти на правителството в Анкара, да бъдат арестувани още след влизането им в страната, съобщава вестник  BILD , като се позовава на публикации в медиите в страната. \r\nОт редакцията поясняват, че планът е бил представен от министъра на вътрешните работи на Турция Сюлейман Сойлу обяви по време на митинг на управляващата „Партия на справедливостта и развитието“, проведен в Анкара. \r\n„Има хора, които участват в митинги на терористични организации в Европа или в Германия, а след това идват в Анталия, Бодрум или Мугла на почивка. Взехме мерки срещу тях. Нека идват спокойни, след това ще бъдат арестувани още на летището. Отсега нататък извършването на предателство в чужбина и след това наслаждаването на удоволствието от живота в Турция няма да е толкова лесно\", увери Сойлу.  \r\nПоддръжниците на „Работническата партия на Кюрдистан“ (ПКК), която е забранена и в Германия, изглежда са в центъра на вниманието на Сойлу. Съобщението, че критично настроени срещу Анкара туристи от Германия ще бъдат арестувани при влизането си в Турция, предизвика възмущение сред редица политици в Берлин.  \r\nВицепредседателят на Съюза (ХДС/ХСС) в Бундестага Торстен Фрай определи като „неприемливо, ако турски разузнавателни агенти шпионират наши граждани и се опитват да ограничат техните свободи“. „Зеленият“ политик Джем Йоздемир на свой ред коментира: „Политиката на федералното правителство за умилостивяване на Ердоган се провали\". \r\nКонстантин Куле, говорител на Свободната демократическа партия (СвДП) подчерта:  „Изявлението на турския вътрешен министър е недостойно за отношения между две държави-членки на НАТО и Съвета на Европа\". \r\n***  Броят на ислямистите в Германия не намалява, въпреки значителните усилия на Берлин за депортиране на потенциалните терористи от страната, отбелязва националният ежедневник  Die Frankfurter Allgemeine Zeitung . \r\nСъгласно разпространените данни, към началото на февруари в Германия остават 446 ислямисти, които – според органите по сигурността – са в състояние да извършат „тежки престъпления“. При това 330 от тях дори не се намират в затвора, подчертават от редакцията. \r\nПреди година Федералната криминална служба класифицира около 760 души като ислямисти, като повече от половината от тях по това време са се намирали на територията на Германия. \r\nГоворител на Федералното министерство на вътрешните работи, поясни, че през 2018 г. в национален мащаб са извършени депортации на 52-ма чужденци, които са част от „ислямистко-екстремисткия спектър“. Година по-рано от Германия са депортирани 57 ислямисти. \r\n***  Председателят на Бундестага Волфганг Шойбле (ХДС) призова избирателите на „Алтернатива за Германия“ да бъдат взети толкова на сериозно, колкото и тези на останалите партии, отбелязва националният ежедневник  Die Zeit .  \r\nПопулистите са „част от политиката и нейните избиратели са също толкова важни, колкото и останалите. Някои от тях просто искат да покажат на утвърдените политически сили, че трябва да се подобрят. Това предизвикателство следва да бъде разбрано правилно – и наистина да станем по-добри“, изрази увереност Шойбле. \r\n***  Според министър-председателя на Бавария Маркус Зьодер подкрепата за „Алтернатива за Германия“ в западните провинции на страната не се увеличава. Тъкмо обратното – полулистите са изживели зенита си, отбелязва водещото издание  Der Spiegel . \r\n„Разбира се, не става въпрос за излизането на „Алтернатива за Германия“ от регионалните парламенти. Но чувствам, че партията е изживяла зенита си на Запад“, коментира премиерът на най-голямата провинция във ФРГ.  \r\nАко политиката е в състояние да разреши проблемите „и да нарече „Алтернатива за Германия“ с думите, които наистина я характеризират, то тогава на кошмара ще бъде сложен край“, допълни Зьодер.  \r\nПо повод предстоящите европейски избори през май баварския политик подчерта, че „ЕС е заплашен от популисти и националисти“, като припомни, че „Алтернатива за Германия“ лобира за излизането на страната от Общността.  \r\n„Целта й не е да създаде нещо ново или по-добро, а умишлено да предизвика истински хаос\", допълни Зьодер. \r\nПредседателят на Бундестага Волфганг Шойбле (ХДС) разкритикува политическия стил на дясната популистка партия. „Алтернатива за Германия“ работи с обещания, които не са осъществими. Това е безотговорно“, коментира пред медии бившият финансов министър на ФРГ. В същото време Шойбле призова в Бундестага „да има сътрудничество между всички партии“, като припомни, че „за добро или лошо“ „Алтернатива за Германия“ е част от парламента. \r\n***", "date": "2019.03.06", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/03/06/2631201/yordan-yordanov-kmet-na-dobrich-mestniyat-biznes-zadalbochava-satrudnichestvoto-i-obrashta-pogled-kam-pazarite-v-kazahstan.html", "text": "Местният бизнес в Добрич задълбочава сътрудничеството и обръща поглед към пазарите в Казахстан. Това каза за сутрешния блок „Добро утро, България“ на  Радио „Фокус“  кметът Йордан Йорданов след вчерашната среща на местното управление и бизнеса с посланика на Република Казахстан Н. Пр. Темиртай Избастин. Кметът уточни, че основен приоритет на визитата е представянето на Казахстан пред малкия, среден и голям бизнес в Добрич като потенциална дестинация за нови пазари. Вече има представители на добричкия местен бизнес в Казахстан и добрите резултати са налице, добави Йорданов. Според него добрите отношения с побратимените градове и в страни като Македония, Полша и Русия са стъпка в правилната посока за развитие на местния бизнес отвъд граница. „Н. Пр. Темиртай Избастин, посланик на Република Казахстан в България изброи политики на правителството в тази насока, сред които премахването на много от митата върху стоките – импортните такси, които се плащат от един потенциален износител – в случая бизнес от България, който би желал да изнася стоки към Казахстан. С такава политика на правителството се стимулира възможността на много чуждестранни бизнеси да стъпят на местно ниво в Казахстан. Ще запознаем местните представители на бизнеса в града и областта и се надяваме на едно все по-тясно сътрудничество в бъдеще“, обясни Йордан Йорданов. Освен развитието на икономическия потенциал за двустранни отношения с Казахстан, културният обмен също е бил приоритет на визитата на посланик Темиртай Избастин в Добрич, каза още кметът. Първите стъпки в тази посока също се правят през последните няколко години с участието на казахстански представители на поп-рок конкурса „Сарандев“ в града, уточни Йорданов. По думите му предстои подготовката на делегация от Добрич с представители на местния бизнес, които да проучат потенциала за развитие на казахстанска земя.  \r\nЙоланда ПЕЛОВА", "date": "2019.03.06", "title": "Йордан Йорданов, кмет на Добрич: Местният бизнес задълбочава сътрудничеството и обръща поглед към пазарите в Казахстан"}
{"url": "http://www.focus-news.net/news/2019/03/06/2631176/s-kvorum-ot-124-narodni-predstaviteli-zapochna-plenarnoto-zasedanie-na-koeto-shte-se-razgleda-vetoto-varhu-izborniya-kodeks.html", "text": "С кворум от 124 народни представители започна пленарното заседание, предаде репортер на  Агенция „Фокус“ . Необходими за кворума са 121 народни представители. Вече трета поредна седмица ПГ на „БСП за България“ не участва в пленарните заседания. По програма народните представители трябва да разгледат президентското вето върху Изборния кодекс, който бе причината за напускането на опозицията.  \r\nДеница КИТАНОВА", "date": "2019.03.06", "title": "С кворум от 124 народни представители започна пленарното заседание, на което ще се разгледа ветото върху Изборния кодекс"}
{"url": "http://www.focus-news.net/news/2019/03/06/2631205/ministar-krasimir-valchev-shte-prisastva-na-otkrit-urok-na-vtoroklasnitsi-v-109-ou-hristo-smirnenski-na-7-mart.html", "text": "Министърът на образованието и науката Красимир Вълчев ще присъства на открит урок на второкласници в 109 ОУ „Христо Смирненски“ на ул. „Слатинска“ № 24 в София от 08.30 часа на 7 март 2019 г. Това съобщиха от пресцентъра на  министерството .", "date": "2019.03.06", "title": "Министър Красимир Вълчев ще присъства на открит урок на второкласници в 109 ОУ „Христо Смирненски“ на 7 март"}
{"url": "http://www.focus-news.net/news/2019/03/06/2631204/podp-dimitar-titev-vms-otkritiyat-artileriyski-snaryad-pri-remontite-na-bul-vasil-levski-vav-varna-shte-bade-obezvreden-dnes.html", "text": "Откритият артилерийски снаряд при ремонтите на бул. „Васил Левски“ във Варна ще бъде обезвреден днес. Това каза за  Радио „Фокус“ – Варна  подполковник Димитър Титев – специалист по връзки с обществеността на Военноморските сили. По думите на подполновник Димитър Титев още вчера намереният снаряд е обезопасен и преместен извън града от специалистите на Военноморските сили. Очаква се той да бъде унищожен днес, като това ще стане далеч от населени места, за да бъде осигурена безопасността на хората. Той обясни, че такъв тип боеприпаси са се използвали малко преди и по време на Втората световна война. Снарядът е бил под земята дълги години и е корозирал. Подполковник Димитър Титев посочи, че взривителят на откритото устройство е премахнат. Това означава, че той не може да гръмне, но трябва да бъде взривен от военни специалисти. „Как е попаднал никой не може да каже, защото нямаме информация. Всъщност, това е артилерийски 76-милиметров снаряд, силно корозирал. Дълго време е стоял под земята, а как е попаднал там вече не знаем“, съобщи подп. Димитър Титев. \r\nСнарядът бе открит около 16.00 часа на 5 март от строителни работници,при ремонтните дейности на бул. „Васил Левски“ във Варна. Бяха предприети незабавни мерки по обезопасяване на района. На място беше изпратен специализиран екип от Пункт за базиране – Варна, с ръководител капитан ІІІ ранг Красимир Дамянов, който да транспортира снаряда. \r\nБояна АТАНАСОВА", "date": "2019.03.06", "title": "Подп. Димитър Титев, ВМС: Откритият артилерийски снаряд при ремонтите на бул. „Васил Левски“ във Варна ще бъде обезвреден днес"}
{"url": "http://www.focus-news.net/news/2019/03/06/2631207/sofiya-ogranicheno-e-dvizhenieto-na-am-trakiya-v-aktivnata-lenta-ot-km-39-do-km-40-v-posoka-burgas-kakto-i-v-izprevarvashtata-lenta-ot-km-51-do-km-53-v-posoka-sofiya-poradi-remont.html", "text": "Ограничено е движението в активната лента на АМ \"Тракия\" от км 39 до км 40 в посока Бургас поради ремонтни дейности. Трафикът се извършва в изпреварващата лента. Това съобщиха от пресцентъра на  Агенция \"Пътна инфраструктура\"  (АПИ). Поради ремонтни дейности е ограничено и движението в изпреварващата лента на АМ \"Тракия\" от км 51 до км 53 в посока София. Трафикът се извършва в активната лента. \r\nШофьорите трябва да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.03.06", "title": "София: Ограничено е движението на АМ \"Тракия\" в активната лента от км 39 до км 40 в посока Бургас, както и в изпреварващата лента от км 51 до км 53 в посока София поради ремонт"}
{"url": "http://www.focus-news.net/news/2019/03/06/2631208/die-presse-delat-na-damite-v-ep-balgariya-e-na-16-o-myasto-v-es.html", "text": "Сред 28-те държави-членки на Общността , България се нарежда на 16-о място по брой представителки на нежния пол в Европейския парламент. Това показват данни на Евростат, цитирани от виенския ежедневник  Die Presse , който отбелязва, че Австрия се нарежда на пето място.  \r\nНай-много дами в ЕП изпраща Швеция (46,7% от общия дял на депутатите й), следвана от Финландия (41.5%), Белгия и Испания (по 39.5% всяка), Австрия (36.5%). В десетката влизат още Португалия (36.4%), Дания (36.3%), Италия (35%, 3%), Холандия (33,8%), Германия (31,4%) и Латвия (31,0%). \r\nПод средните стойности за ЕС са Естония (29.7%), Франция (29.0%), Великобритания (28.9%), Полша (26.1%), България (25.4%), Ирландия (24%, 3%), Словения (22.3%), Литва (22.0%), Люксембург (21.7%), Чехия (21.0%), Словакия (20.7%) и Хърватия (20.5%) ). \r\nПод 20% са жените от общия брой депутати на Румъния (19,6%), Гърция (18,3%), Кипър (18,2%), Малта (14,5%). Унгария е на последно място с 12.6%.  \r\nКвотата за жени в ЕП е 29,9%, пояснява изданието.  Тереза Герова", "date": "2019.03.06", "title": "Die Presse: Делът на дамите в ЕП: България е на 16-о място в ЕС"}
{"url": "http://www.focus-news.net/news/2019/03/06/2631209/stara-zagora-nad-800-uchastnitsi-sabirat-maskardnite-igri-v-grada-na-9-mart.html", "text": "Двадесет и първият Фестивал на маскарадните игри ще се проведе в Стара Загора на 9 март. Той се организира от Община Стара Загора, Регионален исторически музей, Център за подкрепа за личностно развитие, Младежки общински съвет, Общество за фолклор и Народно читалище „Николай Лилиев – 2005“. Това съобщиха от пресцентъра на  Общината . \r\nЗа участие в един от най-колоритните и атрактивни фестивали пристигат общо 19 групи от цялата страна с близо 800 участници.  \r\n„Тази година детските групи са общо шест, три от които от Стара Загора. Традиционно ще участват малчуганите от ДГ №10 „Светлина“, ДГ№11 „Загоре“ и  ДГ № 8 „Българче“, както и детско-юношески състави от Хисаря и два от ямболското село Веселиново. Във Фестивала ще се включат още групи от областите София, Пазарджик, Пловдив, Шумен, Разград, Сливен, Ямбол, Бургас, Варна, Хасково и Стара Загора“, съобщи основният организатор на Фестивала академик Крум Георгиев. \r\nНай-голямата група е от с. Оборище, община Пазарджик, която включва общо 76 участници. В игрите ще се състезават групи от с. Кошов, община Шумен, с. Бояново и с. Гранитово, община Елхово, с. Дунавци и с. Шейново, община Казанлък, с. Тъжа и с. Александрово, община Павел баня, с. Веселиново, община Разград, с. Челник, с. Джинот и с. Козарево, община Тунджа, с. Стара река, община Сливен и от град Ямбол.  \r\nВсеки от участниците в маскарадните игри ще представи типичен за родното си място обичай. Компетентно жури ще оценява изявите. Негов председател е акад. Крум Георгиев, а членове са доц. Евгения Иванова, Юлия Славова и Красимир Димитров. \r\nВ 10.00 часа групите ще се съберат пред Съдебната палата, откъдето ще влязат в Античния форум и ще дефилират по Античната улица. Началото на игрите е в 10.30 часа. \r\nИ тази година майстори от цялата страна ще покажат произведенията си на обособената Улица на занаятите в източната част на парк „Пети октомври“ и западен тротоар на бул. „Руски“. Старозагорци и гостите на града ще могат да видят бижута от кости и костилки, рисувани сладкиши, точени бонбони, рисувана коприна, стъкло, ножове и др. произведения на майсторите. \r\nОт 16.00 часа в квартал „Железник“ започва Фолклорен празник „Да прогоним злото заедно“, организиран по повод „Сирни Заговезни“. Кукери ще представят обичая „Джамал“ (Камила) характерен за нашия регион. Тук ще бъдат и кукерите от Шаново, които представят игри и митични танци. Ще има и концерт на Общински фолклорен ансамбъл „Загоре“.", "date": "2019.03.06", "title": "Стара Загора: Над 800 участници събират Маскардните игри в града на 9 март"}
{"url": "http://www.focus-news.net/news/2019/03/06/2631210/sofiya-dvizhenieto-po-direktna-patna-vrazka-varna-botevgrad-v-rayona-na-botevgrad-se-osashtestvyava-v-edna-lenta-poradi-remontni-deynosti.html", "text": "Движението по директна пътна връзка \"Варна - Ботевград\" (АМ \"Хемус\" - път II-17) в района на Ботевград се осъществява в една лента поради ремонтни дейности. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост.", "date": "2019.03.06", "title": "София:  Движението по директна пътна връзка \"Варна - Ботевград\" в района на Ботевград се осъществява в една лента поради ремонтни дейности"}
{"url": "http://www.focus-news.net/news/2019/03/06/2631193/georgi-markov-gerb-rumen-radev-e-obladan-ot-mashinno-glasuvane-no-ako-to-edinstvena-garantsiya-za-chestnost-na-izborite-tryabva-da-povtaryame-prezidentskiya-vot.html", "text": "Румен Радев е обладан от машинно гласуване, но ако то единствена гаранция за честност на изборите, трябва да повтаряме президентския вот. Това каза народният представител от ПГ на ГЕРБ и бивш конституционен съдия Георги Марков о време на дебатите по президентското вето върху Изборния кодекс, предаде репортер на  Агенция „Фокус“.  „Настоящото вето на държавния глава е важен политически акт. Разсейва два мита, те упорито се лансират от лидерите на българската опозиция – БСП и ДПС, с цялото ми уважение към тяхното мнение. Първият мит е, че има срастване на партията с държавата. Ние сме парламентарна република, но с пряко избран държавен глава. Държавният глава, както се вижда за пореден път не е представител на управляващата партия. Той е ярък представител на българската опозиция“, заяви Марков. Той отбеляза, че ПП ГЕРБ няма самостоятелно мнозинство от 121 гласа, за да преодолее ветото и попита за какво срастване на партия ГЕРБ с държавата може да става дума.  \r\nСпоред Марков две неща са характерни за вижданията на президента по избирателния процес в България. „Най-отчетливо от тях е така нареченото машинно гласуване. Всеки в  живота и политиката може да бъде обладан от нещо. Аз съм обладан от Орбан мания 31 години. Той е обладан от машинно гласуване. Дори на Нова година, когато хората се чукаха с чаши и се целуваха, той ни занимаваше с машинно гласуване. Естественият въпрос е той беше ли избран от машинно гласуване. Ако машинното гласуване е предпоставка, единствена гаранция за честност на изборите, ние трябва да повтаряме президентския вот. Да хвърля кърпата и да правим президентски избори. Значи не може, когато той е избран без машинно гласуване, нещата да са редовни, а когато избират ГЕРБ, да има проблеми с честността на изборите“, допълни още Марков. Той добави, че в 24 МИР София ГЕРБ  побеждава БСП не с 10 гласа, за да са „менкани“ бюлетини, а с 10 %. Марков заяви, че ГЕРБ се е произнесла по преференциите една седмица преди ветото на президента и препоръча на колегите си да внесат отново закона за мажоритарни избори. Народният представител  поздрави ПГ на „Воля“, защото тя е била за мажоритарни избори. „Сега се извинявам на вашите избиратели. Браво, името ви „Воля“ отива на волята, която проявихте. Първо, да подкрепите правителството на ГЕРБ, без да участвате в него, защото това е гласът на народа и втория път - мажоритарния вот, защото това е гласът на народа. Шапка ви свалям, „Воля“, много сте симпатични и сте една от най-интелигентните групи, които съм виждал в историята на нова България“, каза още депутатът от ГЕРБ. \r\nДеница КИТАНОВА", "date": "2019.03.06", "title": "Георги Марков, ГЕРБ: Румен Радев е обладан от машинно гласуване, но ако то единствена гаранция за честност на изборите, трябва да повтаряме президентския вот"}
{"url": "http://www.focus-news.net/news/2019/03/06/2631214/zam-ministar-nikolay-nankov-shte-poseti-razgrad.html", "text": "Заместник-министърът на регионалното развитие и благоустройството Николай Нанков ще участва в граждански диалог  на тема  „Европа в нашия дом\". Това съобщиха от пресцентъра на  министерството . \r\nФорумът на тема регионално развитие ще се проведе от 16.00 ч. в конферентната зала на хотел „Централ“ в Разград.", "date": "2019.03.06", "title": "Зам.-министър Николай Нанков ще посети Разград"}
{"url": "http://www.focus-news.net/news/2019/03/06/2631211/politico-i-manfred-veber-zaplashi-s-izklyuchvane-ot-enp-partiyata-na-orban.html", "text": "Водещият кандидат на Европейската народна партия (ЕНП) за поста председател на Комисията Манфред Вебер заплаши с изключване политическата сила, водена от унгарския министър-председател Виктор Орбан – ФИДЕС, отбелязва  Politico  в европейската си редакция. \r\n„Всички опции са на масата, особено възможността за изключване и за бъдещия ни път без ФИДЕС“, заяви Вебер пред репортери в родния му град във федералната германска провинция Бавария.  \r\nОт редакцията припомнят, че по-рано председателят на ЕНП Жозеф Дол съобщи, че партията ще вземе решение за изгонването на ФИДЕС в рамките на среща, която ще се проведе на 20 март. Съответното гласуване ще се състои, след като са внесени искания от 12 партии, представляващи девет страни, поясни Дол.  \r\nMиналата седмица правителството в Будапеща започна кампания с полемични плакати срещу председателя на Европейската комисия Жан-Клод Юнкер. Будапеща го обвинява, че иска да задължи страните от ЕС да отслабят защитата на националните си граници. Поради противоречивата антиевропейска кампания партията Орбан - ФИДЕС, бе заплашена с изключване от ЕНП. \r\nНезависимо от това, унгарският правителствен ръководител обяви още една антибрюкселска кампания, този път срещу заместник-председателя на Европейската комисия Франс Тимерманс. Той е водещ кандидат на Партията на европейските социалисти (ПЕС) на изборите през май и претендент за поста на председател на Комисията. На новите плакати нидерландският политик ще бъде изобразен редом до американския милиардер Джордж Сорос, подобно на постерите с Юнкер.  \r\n„Ролята на Сорос в европейската политика не може да бъде пренебрегвана и всеки има право да знае, че Тимерманс е негов съюзник\", увери Орбан.  Тереза Герова", "date": "2019.03.06", "title": "Politico: И Манфред Вебер заплаши с изключване от ЕНП партията на Орбан"}
{"url": "http://www.focus-news.net/news/2019/03/06/2631213/predsedatelyat-na-parlamenta-tsveta-karayancheva-shte-uchastva-v-nagrazhdavaneto-na-pobeditelite-ot-turnira-po-strelba-8-mart-za-zheni-sluzhiteli-na-mvr-mo-i-sluzhbite-za-sigurnost.html", "text": "Председателят на Народното събрание Цвета Караянчева ще участва в тържествената церемония по награждаването на победителите от Турнира по стрелба „8 март“ за жени-служители на Министерството на вътрешните работи (МВР), Министерството на отбраната (МО) и службите за сигурност. Това съобщиха от пресцентъра на  Народното събрание . Церемонията ще се състои от 18.30 часа в Концертната зала на Централния военен клуб в столицата.  \r\nПредседателят на парламента Цвета Караянчева ще връчи отборните награди на турнира.", "date": "2019.03.06", "title": "Председателят на парламента Цвета Караянчева ще участва в награждаването на победителите от Турнира по стрелба „8 март“ за жени-служители на МВР, МО и службите за сигурност"}
{"url": "http://www.focus-news.net/news/2019/03/06/2631215/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Нов скандал между Берлин и Анкара, поредно посещение на премиера на Обединеното кралство Тереза Мей в Брюксел за преговори по Брекзит, делът на дамите в ЕП са част и възможността за изключване на партията на унгарския премиер Виктор Орбан от ЕНП са част от основните теми, върху които акцентират водещите европейски печатни издания. \r\n***  Турските власти планират арести на почиващи от Германия, класифицирани като опоненти на правителството в Анкара, да бъдат арестувани още след влизането им в страната, съобщава вестник  BILD , като се позовава на публикации в медиите в страната. \r\nОт редакцията поясняват, че планът е бил представен от министъра на вътрешните работи на Турция Сюлейман Сойлу обяви по време на митинг на управляващата „Партия на справедливостта и развитието“, проведен в Анкара. \r\n„Има хора, които участват в митинги на терористични организации в Европа или в Германия, а след това идват в Анталия, Бодрум или Мугла на почивка. Взехме мерки срещу тях. Нека идват спокойни, след това ще бъдат арестувани още на летището. Отсега нататък извършването на предателство в чужбина и след това наслаждаването на удоволствието от живота в Турция няма да е толкова лесно\", увери Сойлу.  \r\nПоддръжниците на „Работническата партия на Кюрдистан“ (ПКК), която е забранена и в Германия, изглежда са в центъра на вниманието на Сойлу. Съобщението, че критично настроени срещу Анкара туристи от Германия ще бъдат арестувани при влизането си в Турция, предизвика възмущение сред редица политици в Берлин.  \r\nВицепредседателят на Съюза (ХДС/ХСС) в Бундестага Торстен Фрай определи като „неприемливо, ако турски разузнавателни агенти шпионират наши граждани и се опитват да ограничат техните свободи“. „Зеленият“ политик Джем Йоздемир на свой ред коментира: „Политиката на федералното правителство за умилостивяване на Ердоган се провали\". \r\nКонстантин Куле, говорител на Свободната демократическа партия (СвДП) подчерта:  „Изявлението на турския вътрешен министър е недостойно за отношения между две държави-членки на НАТО и Съвета на Европа\". \r\n***  Сред 28-те държави-членки на Общността , България се нарежда на 16-о място по брой представителки на нежния пол в Европейския парламент. Това показват данни на Евростат, цитирани от виенския ежедневник  Die Presse , който отбелязва, че Австрия се нарежда на пето място.  \r\nНай-много дами в ЕП изпраща Швеция (46,7% от общия дял на депутатите й), следвана от Финландия (41.5%), Белгия и Испания (по 39.5% всяка), Австрия (36.5%). В десетката влизат още Португалия (36.4%), Дания (36.3%), Италия (35%, 3%), Холандия (33,8%), Германия (31,4%) и Латвия (31,0%). \r\nПод средните стойности за ЕС са Естония (29.7%), Франция (29.0%), Великобритания (28.9%), Полша (26.1%), България (25.4%), Ирландия (24%, 3%), Словения (22.3%), Литва (22.0%), Люксембург (21.7%), Чехия (21.0%), Словакия (20.7%) и Хърватия (20.5%) . \r\nПод 20% са жените от общия брой депутати на Румъния (19,6%), Гърция (18,3%), Кипър (18,2%), Малта (14,5%). Унгария е на последно място с 12.6%.  \r\nКвотата за жени в ЕП е 29,9%, пояснява изданието. \r\n*** Тереза Мей ще посети Брюксел този уикенд в опит да осигури промени в сделката си за Брекзит преди решителното гласуване в Камарата на общините, пише в.  Independent . \r\nМинистър-председателят очаква да се срещне с високопоставени лица на ЕС след преговорите през последните две седмици, тъй като тя отчаяно търси да извлече отстъпки в стремежа си да спечели подкрепата на про-Брекзит настроените консерваторите . \r\nТереза Мей също обяви мерки в подкрепа на правата на работниците след Брекзит, предназначени за максимална подкрепа на сделката й сред лейбъристките депутати. \r\nМинистърът за Брекзит Стивън Баркли и главният прокурор Джефри Кокс проведоха вечеря с главния преговарящ на ЕС Мишел Барние за първи път след срещите. \r\nПредположението, че премиерът е готов да посети Брюксел лично, показва, че е постигнато някакво ново споразумение, въпреки че официалните представители все още омаловажават шансовете. \r\nШансовете на министър-председателя да постигне победа в това гласуване се основава на убждаването на Европейската изследователска група (ERG) и нейните партньори от северно-ирландската Демократична юнионистка партия (ДЮП), че Обединеното кралство няма да попадне в капан на ирландския защитен механизъм. \r\nЗащитният механизъм е план, който гарантира, че на остров Ирландия няма да бъде изградена твърда граница. Той влиза в сила, ако не бъде сключено ново търговско споразумение между Обединеното кралство и ЕС до края на 2020 г. и Великобритания потенциално ще бъде заключена срещу волята си в митнически съюз с блока. \r\nНовият план на премиерът да даде на парламента да гласува за приемането на бъдещи правила за правата на работниците също беше обявен, тъй като тя се стреми да привлече про-Брекзит лейбъристи. \r\n„Когато става въпрос за правата на работниците, този парламент е поставил водещи световни стандарти и ще продължи да го прави в бъдеще, като взема решения, работейки в тясно сътрудничество със синдикатите и бизнеса“. \r\nНовият план ще позволи на парламента да даде право чрез законопроекта за споразумението за оттегляне да обмисли бъдещи промени в законодателството на ЕС, които да засилят правата на работниците или стандартите за здраве и безопасност, и да гласуват дали те трябва да бъдат приети в законодателството на Великобритания. \r\nПодходът на Тереза Мей беше критикуван от няколко синдиката, включително от Конгреса на профсъюзите, като генералният секретар Франсис О'Грейди заяви: „Това са крехки процедурни отстъпки. Те не са близо до гарантиране на защита на съществуващите права. И те няма да спрат правата на работниците във Великобритания да изостанат от тези в останалата част на Европа. \r\n***  Водещият кандидат на Европейската народна партия (ЕНП) за поста председател на Комисията Манфред Вебер заплаши с изключване политическата сила, водена от унгарския министър-председател Виктор Орбан – ФИДЕС, отбелязва  Politico  в европейската си редакция. \r\n„Всички опции са на масата, особено възможността за изключване и за бъдещия ни път без ФИДЕС“, заяви Вебер пред репортери в родния му град във федералната германска провинция Бавария.  \r\nОт редакцията припомнят, че по-рано председателят на ЕНП Жозеф Дол съобщи, че партията ще вземе решение за изгонването на ФИДЕС в рамките на среща, която ще се проведе на 20 март. Съответното гласуване ще се състои, след като са внесени искания от 12 партии, представляващи девет страни, поясни Дол.  \r\nMиналата седмица правителството в Будапеща започна кампания с полемични плакати срещу председателя на Европейската комисия Жан-Клод Юнкер. Будапеща го обвинява, че иска да задължи страните от ЕС да отслабят защитата на националните си граници. Поради противоречивата антиевропейска кампания партията Орбан - ФИДЕС, бе заплашена с изключване от ЕНП. \r\nНезависимо от това, унгарският правителствен ръководител обяви още една антибрюкселска кампания, този път срещу заместник-председателя на Европейската комисия Франс Тимерманс. Той е водещ кандидат на Партията на европейските социалисти (ПЕС) на изборите през май и претендент за поста на председател на Комисията. На новите плакати нидерландският политик ще бъде изобразен редом до американския милиардер Джордж Сорос, подобно на постерите с Юнкер.  \r\n„Ролята на Сорос в европейската политика не може да бъде пренебрегвана и всеки има право да знае, че Тимерманс е негов съюзник\", увери Орбан. \r\n***", "date": "2019.03.06", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/03/06/2631219/delegatsiya-ot-stopanska-akademiya-svishtov-be-ofitsialen-gost-na-chestvaniyata-po-povod-100-godishninata-na-finansoviya-universitet-pri-pravitelstvoto-na-ruskata-federatsiya.html", "text": "Пет-членна делегация, водена от ректора на Стопанска академия - Свищов – доц. д-р Иван Марчевски, бе българският представител в честванията, посветени на вековния юбилей на едно от най-старите и уважавани висши учебни заведения в Русия – Финансовия университет при правителството на Руската федерация. Това съобщиха от  Стопанска академия - Свищов . Ползотворното и разнообразно сътрудничество между двете висши училища има над 60 годишна история. Финансовият университет в Москва е първия международен партньор на Стопанска академия „Димитър А. Ценов”, а свищовското висше училище е сред първите чуждестранни партньори на университета-юбиляр.  \r\nВ рамките на двудневната визита свищовската делегация проведе работна среща с ректора на Финансовия университет – проф. д.ик.н. Михаил Ескиндаров, на която присъстваха и зам.-ректорите по учебна дейност и по международно сътрудничество. Двете страни обобщиха резултатите от сътрудничеството през последните години и набелязаха конкретни дейности за разширяване на съвместните дейности в сферата на обучението на студенти и докторанти, съвместно участие в международни образователни и научноизследователски проекти.  \r\nЧленове на делегацията от Стопанската академия проведоха и срещи на оперативно ниво с ръководствата на факултетите по мениджмънт и по международен туризъм, но които обсъдиха възможности за съвместна дейност в областта на обучението по управление на проекти, туризъм и финанси. По време на тези срещи бяха дискутирани и възможности за разработване на програми за двойна диплома. \r\nКулминация на честванията бе тържествен концерт, посветен на 100-годишнината на Финансовия университет, който се състоя в Кремълския дворец и бе уважен от двама вицепремиери от руското правителство.", "date": "2019.03.06", "title": "Делегация от Стопанска академия - Свищов бе официален гост на честванията по повод 100-годишнината на Финансовия университет при правителството на Руската федерация"}
{"url": "http://www.focus-news.net/news/2019/03/06/2631217/prezidentat-rumen-radev-nasarchavaneto-na-visokotehnologichnite-kompanii-e-investitsiya-v-badeshteto-na-balgarskata-ikonomika.html", "text": "Насърчаването на дейността на новостартиращите компании в сферата на високите технологии е инвестиция в бъдещето на българската икономика. Това заяви президентът Румен Радев на среща с Българската стартъп асоциация (BESCO), в която участваха и представители на компании в сферата на информационните и комуникационните технологии, киберсигурността, биотехнологиите, космическите технологии и други. Това съобщиха от  прессекретариата на държавния глава . \r\nИнформационните и комуникационните технологии са не само част от икономиката с висока добавена стойност, но и подпомагат създаването на качествено нов модел за обществено развитие, подчерта Румен Радев. По думите му засилването на връзките между институциите, бизнеса, сектора на образованието и новостартиращите български високотехнологични компании, създава перспективи преди всичко за младите българи да останат и търсят своята професионална реализация у нас.  \r\n„Има много държави, които не разполагат със значителни природни ресурси, но разчитат на качествено образование и развитие на човешкия фактор и са сред най-развитите днес общества“, посочи президентът. Румен Радев добави, че президентската институция ще засили диалога си с новостартиращите компании в областта на високите технологии, а техни представители ще бъдат включвани във водените от него делегации в чужбина.    \r\nОт Българската стартъп асоциация запознаха държавния глава с резултатите от дейността на своите компании, някои от които вече имат осъществени успешни проекти в България или чужбина в областта на киберсигурността, образованието и космическите технологии. На срещата бяха обсъдени и теми, свързани с подобряване на диалога на малките фирми с институциите, както и за приобщаване на техните вече доказани разработки и в сферата на сигурността и отбраната в България.", "date": "2019.03.06", "title": "Президентът Румен Радев: Насърчаването на високотехнологичните компании е инвестиция в бъдещето на българската икономика"}
{"url": "http://www.focus-news.net/news/2019/03/06/2631220/koha-ditore-ramush-haradinay-shte-pokani-premiera-na-sarbiya-v-prishtina.html", "text": "Министър-председателят на Косово Рамуш Харадинай обяви, че премиерът на Сърбия Ана Бърнабич ще бъде сред поканените регионални лидери, които се събират в Прищина през април за среща на правителствените ръководители на страните от региона, отбелязва електронното издание на вестник  Koha Ditore . \r\nНа заседание Харадинай поиска от кабинета на министрите да одобри инициативата за събиране на всички регионални лидери, както и на еврокомисаря по разширяването Йоханес Хан, за да обсъдят процесите на европейска интеграция. „Ще демонстрираме непрекъснатия си фокус върху прилагането на реформите“, подчерта Харадинай и добави, че събитието ще даде възможност да се обсъди либерализирането на визовия режим за Косово. Тереза Герова", "date": "2019.03.06", "title": "Koha Ditore: Рамуш Харадинай ще покани премиера на Сърбия в Прищина"}
{"url": "http://www.focus-news.net/news/2019/03/06/2631221/sliven-opasnost-ot-padashti-kamani-ima-po-patya-sliven-ichera-gradets.html", "text": "На територията на Сливенска област движението е натоварено, съобщиха от  Областното пътно управление . Пътните настилки са сухи и нормално проходими. \r\nЗатворени за тежкотоварни автомобили над 10 т са проходите Твърдишки и Вратник. В участък от прохода Твърдица – Елена движението се осъществява в едната лента заради ремонт. \r\nКотленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по пътя  ероново – Градец в участъка от Садово до  Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Движението по пътя  Сунгурларе – Пъдарево в участъка  от село Чубра до Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срокът за приключване на двата ремонта е  31 март.", "date": "2019.03.06", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2019/03/06/2631202/iskren-veselinov-vmro-gerb-ni-uveriha-che-shte-varnat-staroto-polozhenie-za-preferentsiite-i-nyama-da-podkrepim-vetoto-zashtoto-v-nego-se-pravyat-dosta-falshivi-vnusheniya.html", "text": "ГЕРБ ни увериха, че ще върнат старото положение за преференциите и няма да покрепим ветото, защото в него се правят доста фалшиви внушения. Това каза народният представител от ПГ на „Обединени патриоти“ и заместник-председател на ВМРО Искрен Веселинов по време на дебатите по президентското вето върху Изборния кодекс, предаде репортер на  Агенция „Фокус“ . „ПГ на „Обединени патриоти“ ще гласува повторно за този закон и по този начин ще отхвърли ветото на президента. Така ще направим и ние народните представители от ВМРО, които държим да направим уточнения защо ще гласуваме така“, каза още Веселинов. По думите му ВМРО е една от основните политически сили, които са се обявили срещу вдигането на прага на преференциите. „Твърдим обаче, че има един огромен проблем и той е в липсата на доверие на хората в политическата класа и тяхното желание да могат да избират личности зад общата партийна бюлетина. Много се говори за мажоритарен вот. Той всеки път се развява от определена група хора, когато искат да привлекат внимание, когато искат да си припишат точки“, допълни Веселинов и припомни, че едно мажоритарно гласуване е довело до гражданска война по времето на Стамболийски.   \r\n„Обединените патриоти“ никога не сме бягали от дебата за мажоритарния вот. Той няма да донесе успокоение на обществото, а до огромни групи непредставени хора. Начинът да примирим двата елемента – желанието за личности и желанието да бъдат партиите политически представени е именно преференциалният вот“, обясни Веселинов. \r\nДеница КИТАНОВА", "date": "2019.03.06", "title": "Искрен Веселинов, ВМРО: ГЕРБ ни увериха, че ще върнат старото положение за преференциите и няма да подкрепим ветото, защото в него се правят доста фалшиви внушения"}
{"url": "http://www.focus-news.net/news/2019/03/06/2631197/toma-bikov-gerb-shte-varnem-preferentsiite-i-shte-spechelim-izborite-ne-zaradi-pravilata-na-igrata-a-zashtoto-imame-poveche-izbirateli-i-po-golyama-podkrepa-ot-bsp.html", "text": "Ще върнем преференциите и ще спечелим изборите не заради правилата на играта, а защото имаме повече избиратели и по-голяма подкрепа от БСП. Това каза народният представител от ПГ на ГЕРБ Тома Биков по време на дебатите по президентското вето върху Изборния кодекс, предаде репортер на  Агенция „Фокус“ . „Днес разглеждаме едно вето в една зала, чиято половина е празна. Като политически жест и може би част от предизборната кампания на основната опозиционна сила. Ние разбираме, че за пръв път в новата история вето на президента ще бъде отхвърлено с нула гласа „за“. Нито един депутат в този парламент няма да подкрепи това вето. Това е така, защото опозицията не се вслуша дори в призива на президента Радев да присъства в залата поне за това обсъждане. „Сега същата опозиция практически делегитимира президентската институция, като отказва да влезе в залата и отказва да подкрепи собствения си президент. Опозицията е влязла в една фаза на деструктивност, която се обръща вътре в самата нея. Тя вече е деструктивна по отношение на себе си. Това вече е проблем на цялата държава“, допълни Биков. Според него днес президентът съжалява, че е наложил вето, тъй като то се е превърнало в политически инструмент срещу него. Според него самото вето не е на висотата на промените, които са направени. Биков обърна внимание, че тези промени не са фундаментални, нито са противоконституционни, както се е внушавало. Той разкритикува и омбудсмана Мая Манолова за думите ѝ, че преференцията е конституционно право. Биков подчерта, че управляващите ще върнат преференциите, за да предотвратят всякакви опити да се внуши, че искат служебна победа. „ГЕРБ ще спечели изборите не заради правилата на играта, а защото има повече избиратели и по-голяма подкрепа от БСП. Това е очевидно. БСП ще ги загуби, защото никой не иска да бъде управляван от хора, в чиито глави освен хаос, няма нищо друго“, допълни Биков. \r\nДеница КИТАНОВА", "date": "2019.03.06", "title": "Тома Биков, ГЕРБ: Ще върнем преференциите и ще спечелим изборите не заради правилата на играта, а защото имаме повече избиратели и по-голяма подкрепа от БСП"}
{"url": "http://www.focus-news.net/news/2019/03/06/2631223/ministar-nikolina-angelkova-e-na-rabotno-poseshtenie-v-berlin.html", "text": "6 март 2019 Министърът на туризма Николина Ангелкова е на работно посещение в Берлин. Това съобщиха от пресцентъра на  министерството . Министър Ангелкова ще открие българския щанд на международната туристическа борса ITB Берлин. Това е най-голямото туристическо изложение, предназначено както за професионалисти, така и за широка публика и се организира от 1966 г.  \r\nОчаква се щанда на България да посетят кметът на Берлин Михаел Мюлер, Зураб Пололикашвили, генерален секретар на Световната организация по туризъм към ООН, Глория Гевара, председател и главен изпълнителен директор на Световния съвет за пътувания и туризъм, Майкъл Френцел, президент на Федералната асоциация на Германската туристическа индустрия, Томас Барис, парламентарен секретар на Федералното министерство на икономическо развитие и енергетиката и комисар по туризъм на федералното правителство.   \r\nПланирано е министър Ангелкова да разговаря  с Марк Окерстром, изпълнителен директор на Експедия груп. Българският министър ще участва и в деветата министерска среща по проекта „По пътя на коприната“.", "date": "2019.03.06", "title": "Министър Николина Ангелкова е на работно посещение в Берлин"}
{"url": "http://www.focus-news.net/news/2019/03/06/2631224/sport-stoycho-stoev-e-noviyat-trenyor-na-ludogorets.html", "text": "Стойчо Стоев е новият треньор на българския футболен шампион Лудогорец. Стоев се завръща в клуба, след като вече се раздели по взаимно съгласие с Арда Кърджали, където отива бившият наставник на ЦСКА Стамен Белчев. Стоев заменя на поста Антони Здравков, под чието ръководство „зелените“ са далеч от най-славните си успехи и поведение на терена в мачовете от българския футболен елит.  \r\nСтоев бе начело на тима преди 5 години, след което премина в Левски, а сега се връща точно преди мача срещу „сините“ в неделя. Очаква още днес той да подпише договор с българския шампион. \r\nВенцислав ДРАГОМАНОВ", "date": "2019.03.06", "title": "Спорт: Стойчо Стоев е новият треньор на Лудогорец"}
{"url": "http://www.focus-news.net/news/2019/03/06/2631227/ministrite-po-okolna-sreda-na-es-obsadiha-viziyata-za-neutralna-spryamo-klimata-ikonomika.html", "text": "На 5 март 2019 г. в Брюксел, в рамките на Румънското председателство на Съвета на Европейския съюз, се проведе първият за тази година редовен Съвет на министрите на ЕС по околна среда. На заседанието България беше представена от министъра на околната среда и водите Нено Димов. Това съобщиха от пресцентъра на  министерството . \r\nВажна тема в дневния ред на министрите беше Стратегическата дългосрочна визия на ЕС за неутрална спрямо климата икономика. Министър Димов заяви, че предложените от Комисията варианти за преход към нисковъглеродно развитие изискват дълбока трансформация на всички нива на европейската икономика, което може да се постигне при наличие на широко съгласие и ангажираност от страна на обществото и бизнеса, тъй като именно те ще понесат основната финансова и социална тежест от прехода. Изразена беше позиция, че е необходима обща европейска политика за стимулиране на научната и развойната дейност, за създаване на благоприятна среда за иновативни решения чрез осигуряване на публично финансиране. Изрично беше подчертано, че и най-амбициозните политики на ЕС не биха могли да отговорят адекватно на целите в Споразумението от Париж, ако бъдат единствени – нужни са съвместни усилия, в т.ч. и финансови, в глобален план. \r\nКато успех следва да се отбележи постигнатият от министрите общ подход относно предложението за ревизия на Директивата за питейната вода, което прави възможно придвижването й на следващ етап от законодателната процедура. По този начин ЕС ще гарантира, че питейната вода в рамките на Съюза е безопасна за употреба. Предложените нови правила актуализират стандартите за качество на питейната вода и въвеждат разходоефективен и основан на риска подход за мониторинг на качеството й. Предвидени са и нови изисквания относно материалите, с които питейната вода влиза в контакт, както и достъпа до нея. \r\nВ рамките на последвалата дискусия относно Екологизиране на Европейския семестър, министрите обмениха мнения относно възможностите и инструментите за постигане на по-устойчиви инвестиции след 2020 г. на ниво държави членки и ЕС, както и относно възможните начини за подкрепа на прехода към „по-зелена“ икономика чрез административни реформи.  \r\nМинистър Димов изтъкна значението на създаването на по-благоприятна икономическа и регулаторна среда в Съюза за реализирането на инвестиции в устойчиви и „зелени“ производства и бизнес модели, включително и в иновативни решения. Подчертано беше, че трябва да се обръща специално внимание на националните специфики при реализирането на подобни иновации и устойчиви зелени модели в отделните държави членки. \r\nМинистрите обсъдиха и подготвяната Всеобхватна рамка на ЕС относно ендокринните нарушители. Както българска страна заяви, от съществено значение е регулаторното управление на веществата, влияещи върху функциите на ендокринната система на човека, да се извършва чрез установяване на хоризонтални критерии за идентифицирането им. Необходима е и по-активна работа по разработване на регулаторни мерки в областта на детските играчки, козметичните продукти и материалите, предназначени за контакт с храни.", "date": "2019.03.06", "title": "Министрите по околна среда на ЕС обсъдиха визията за неутрална спрямо климата икономика"}
{"url": "http://www.focus-news.net/news/2019/03/06/2631228/pp-abv-s-virtuozna-tsigulka-i-minuta-malchanie-be-pochetena-pametta-na-akad-svetlin-rusev.html", "text": "С виртуозна цигулка и минута мълчание бе почетена паметта на акад. Светлин Русев. Това съобщиха от пресцентъра на  ПП АБВ . Маестро Минчо Минчев свири в памет на големия художник и колекционер акад. Светлин Русев в Балната зала на Двореца. Световноизвестният цигулар, заедно със сина си - Никола Минчев, дойде специално в знак на почит към твореца. Двамата бяха приятели и споделяха общи каузи в защита на българското изкуство. Събитието започна с минута мълчание в памет на акад. Светлин Русев. \r\nЛидерът на АБВ-Младежи Пламена Заячка и зам.-председателят на партията Любомира Ганчева подариха на маестро Минчев Патриотичния календар на АБВ, който започва с 3 март – началото на съвременната българска държава. Заячка подчерта, че календарът има специална връзка с акад. Светлин Русев – една от датите в изданието е посветена на годишнината от Дарение „Колекция Светлин Русев“, което майсторът прави на художествената галерия в Плевен. \r\n„Тази вечер в залата има много приятели на Светлин Русев, ние сме едни от сравнително новите, но се гордеем, че можем да го наречем наш приятел. Въпреки, че тази вечер Майстора не е сред нас, вярвам, че музиката на маестро Минчев стигна до него“, каза Заячка.", "date": "2019.03.06", "title": "ПП АБВ: С виртуозна цигулка и минута мълчание бе почетена паметта на акад. Светлин Русев"}
{"url": "http://www.focus-news.net/news/2019/03/06/2631231/kurir-sarbiya-lavat-na-putin-debne-v-zashtita-na-belgrad.html", "text": "Лидерът на Кремъл Владимир Путин е изпратил в Белград специално лице, натоварено със задачата да наблюдава ситуацията със сигурността на фона на заплахите за война от Прищина, твърди електронното издание на сръбския ежедневник  Kurir . \r\nСтава въпрос за член на Националната гвардия, по-известен като „Лъва на Путин“. Той разполага с властта да се противопоставя на действията на агентите на разузнавателните служби на САЩ, Великобритания и Германия, насочени срещу интересите на Сърбия и сръбския народ.  \r\n„В редиците на ЦРУ, МИ-6 и Федералната разузнавателна служба е налице общо объркване, те се опитват неуспешно да разкрият самоличността на човека на Путин. ЦРУ, чието седалище за Европа се намира в Будапеща, след дълга оперативна работа, е констатирала факта, че това е лице от Националната гвардия на Русия, известен като „Лъва на Путин“, обяснява източник на изданието, пожелал анонимност.  \r\n„В условия, в които премиерът на Косово Рамуш Харадинай редовно заплашва с оръжие и въстание в северната част на Косово, където живеят предимно сърби, Путин е решил да изпрати човек, който да наблюдава събитията. Харадинай дори няма да се опита да влезе в Северно Косово. В противен случай руснаците ще поведат голям брой внимателно подбрани служители от разузнаването... за да запазят националните интереси на Сърбия и сръбския народ“, уверява източникът.  Тереза Герова", "date": "2019.03.06", "title": "Kurir (Сърбия): \"Лъвът на Путин\" дебне в защита на Белград"}
{"url": "http://www.focus-news.net/news/2019/03/06/2631206/valeri-simeonov-nfsb-prezidentat-se-opitva-da-vnese-samnenie-v-izborite-i-tova-ne-e-darzhavnichesko-povedenie.html", "text": "Президентът се опитва да внесе съмнение в изборите и това не е държавническо поведение. Това каза народният представител от ПГ на „Обединени патриоти“ и лидер на НФСБ Валери Симеонов по време на дебатите по президентското вето върху Изборния кодекс, предаде репортер на  Агенция „Фокус“ . Според него внушението по никакъв начин не води до повишаване на доверието в институциите и изборния процес. „Ние от НФСБ не смятаме, че преференциите носят някаква нова доза демокрация или мажоритарност“, каза още Симеонов.  „Винаги сме били против засилване на този процент на мажоритарност от гледна точка на нивото на демократична избирателна култура, която се създава с десетилетия и векове, каквато за съжаление не можем да кажем, че в България е на необходимото ниво. Огромен риск при прилагането на чисто мажоритарен вот е тези столове и банки в Народното събрание да се напълнят със силикони, с ботокси, с ритнитопковци и всякакви представители на подземния свят от различните области, общини, градове и села даже. Рискът е много голям. Към настоящия момент пропорционалната система в Народното събрание е един легитимен представител на българското общество. Хубаво,лошо, с 8%, с 9 % рейтинг - това е нашето общество, това е народното представителство в парламента“, допълни Симеонов. По думите му с преференциите се дава възможност за нечистоплътно изместване на всяка цена с използването на роднински връзки, на влияние, на натиск, на корпоративен натиск и ангажиране на големи фирми. Симеонов зави, че машинното гласуване не е панацея и няма да спре корпоративния вот. Симеонов заяви, че не е вярно, че българите в чужбина са лишени от права на гласувате. „Втората манипулация, която непрекъснато повтаряте - за уседналостта. В точката, която разглеждаме, няма нито дума за това.  Това не е предмет на ветото“, обърна се Валери Симеонов към ДПС. \r\nДеница КИТАНОВА", "date": "2019.03.06", "title": "Валери Симеонов, НФСБ: Президентът се опитва да внесе съмнение в изборите и това не е държавническо поведение"}
{"url": "http://www.focus-news.net/news/2019/03/06/2631233/balgarska-kompaniya-e-sred-finalistite-v-startap-programata-na-banka-otp.html", "text": "Българската технологична компания „Евротръст Технолъджис“ е сред деветте стартъп и скейлъп компании с продуктов и пазарен потенциал, които ще имат възможност да си сътрудничат с Банка ОТП във второто издание на международната програма акселератор OTP Startup Program. През октомври 2018 г. Банка ОТП, компанията майка на Банка ДСК и Експресбанк, стартира втората си кампания за стартъп кандидатури в приоритетни области като потребителско изживяване и обслужване, продуктови иновации, отворено банкиране и сигурност и др., набирайки за участие общо 310 компании от 65 държави. Това съобщиха от пресцентъра на  ДСК . След проведени онлайн видео интервюта, представители на 30 компании бяха поканени да участват в двудневен лагер в Будапеща през януари тази година и да представят своите бизнес идеи и проекти.  Въз основа на избора на професионално жури, 9-те най-обещаващи стартъп и скейлъп компании, сред които и българската „Евротръст Технолъджис“, ще получат възможността да участват в реализацията на тримесечната програма между март и май месец. В рамките на програмата компаниите, поканени да се включат в проекта, ще развиват своите решения в пилотни проекти  и ще могат да тестват своите продукти и услуги, с подкрепата на мениджмънта, експертите и изтъкнати партньори на Банка ОТП, стремейки се да докажат, че са достатъчно подготвени за бизнес дейност и за дългосрочно партньорство с международната банкова група. \r\n„Евротръст Технолъджис“ АД разработва единствено по рода си ново поколение иновативно решение, което дава възможност за отдалечена идентификация, отдалечено безплатно издаване на квалифицирани удостоверения за електронен подпис и отдалечено подписване директно от мобилния телефон, без необходимост от физическо присъствие. \r\n„Радваме се, че българска компания е сред финалистите в програмата акселератор OTP Startup Program. Банка ДСК инвестира постоянно в развитието на иновативни офиси, модерни продукти и високотехнологични решения. В тази връзка вярваме, че съвместната работа със стартиращи и иновативни компании води до оптимизиране на процесите и ни позволява да отговорим на динамично променящите се нужди и нагласи на нашите клиенти“, коментира г-жа Виолина Маринова, Председател на УС и Главен изпълнителен директор на Банка ДСК. \r\nИзбраните девет компании от 6 държави (Германия, Австрия, България, Унгария, Великобритания и Словакия) могат да започнат работа в началото на март, с цялостната подкрепа на Банка ОТП.  \r\nПовече информация за програматае публикувана", "date": "2019.03.06", "title": "Българска компания е сред финалистите в стартъп програмата на Банка ОТП"}
{"url": "http://www.focus-news.net/news/2019/03/06/2631234/nataliya-mihalevska-mon-31-novi-uchilishta-ot-11-darzhavi-kandidatstvaha-za-popadane-v-spisaka-na-nedelnite-uchilishta-za-idnata-godina.html", "text": "31 нови училища от 11 държави кандидатстваха за попадане в списъка на неделните училища за идната година. Това каза за седмичното образователно предаване „Всички в час“ на  Радио „Фокус“  Наталия Михалевска, директор на дирекция „Образоване на българите зад граница и училищната мрежа“ към Министерство на образованието и науката (МОН). 354 български неделни училища по света са подпомогнати от Oбразователното министерство към момента, обясни тя, като уточни, че това са около 35 000 ученици и деца от 4-годишна възраст до 12 клас. “Ангажиментът, който министърът на образованието Красимир Вълчев пое на форума в Малага, е да се създаде електронна платформа, където учителите да могат да споделят не само своите преживявания, но и своите образователни продукти и опит, така че да обучават не само на територията на областта, но и в други страни. По отношение на електронното обучение акцентът e разширяване обхвата и повишаване качеството на образованието, но и да се даде възможност на Департамента по чуждоезиково обучение към СУ „Св. Климент Охридски“ да сертифицира. Електронното обучение се възприема от българските неделни училища не само като дистанционно и неприсъствено, но и като иновативна работа в часа и занятието”, посочи Наталия Михалевска. Тя каза още, че за обучение на учителите са предприети две мерки – модул за обучение по български език на начални преподаватели от чужбина и създаване на програма, свързана с цялостното обучение на учители в различни държави. До 2 месеца ще бъде факт новата национална програма за обучение на българите в чужбина, която дава възможност на хора без педагогическа специалност да придобият такава, обясни тя. По думите й броят на българските учители по света се увеличава като към момента те са около 400.  \r\nМилослава АНГЕЛОВА", "date": "2019.03.06", "title": "Наталия Михалевска, МОН: 31 нови училища от 11 държави кандидатстваха за попадане в списъка на неделните училища за идната година"}
{"url": "http://www.focus-news.net/news/2019/03/06/2631222/danail-kirilov-gerb-pri-priemaneto-na-promenite-v-izborniya-kodeks-ne-e-bila-narushena-konstitutsiyata-kakto-se-posochva-v-prezidentskoto-veto.html", "text": "При приемането на промените в Изборния кодекс не е била нарушена Конституцията, както се посочва в президентското вето. Това каза народният представител от ГЕРБ Данаил Кирилов по време на дебатите във връзка с президентското вето върху промените в Изборния кодекс, предаде репортер на  Агенция „Фокус“ . \r\n„Изборите станаха малко като футбола – всички разбират изборния процес. Това е хубаво, защото над 800 хил. граждани са ангажирани в избирателните комисии, логистиката и охраната на изборния процес. Освен това, всички имаме избирателни права и взимаме решения дали да ги упражним, както и кого да изберем“, заяви Кирилов. \r\nТой посочи, че настоящото вето е поредният повод да се върне дебатът за Изборния кодекс. „Това вето действително има някои своеобразни особености и аз ще се спра на една от тях – как са били приети измененията в Изборния кодекс. Не бил спазен срокът между 13 и 14 февруари, когато се твърди, че на среднощни заседания се е провело второто четене и докладът не бил 24 часа преди това на разположение на депутатите. Ще възразя срещу опита за манипулация, че се нарушава Конституцията – по никакъв начин тя не е нарушена в този случай. С какво наруших Конституцията на 13 февруари, когато давах неограничено време на опозицията да изказва своите аргументи? Да, наруших правилника на парламента, защото им давах да говорят повече от 5 минути и да дебатират повече от 2 минути. Ако не им бях дал време, дебатът нямаше да бъде 14 часа“, каза още Кирилов и посочи, че не е редно държавният глава да коментира и то неправилно процедурните правила. \r\n„Българският избирателен процес не е архаичен, не е античен, въпреки че често се появява неоправдан стремеж за промени в него. След няколко избора ще се види какви са грешките в машинното гласуване“, посочи Кирилов. \r\nЦветилена СИМЕОНОВА", "date": "2019.03.06", "title": "Данаил Кирилов, ГЕРБ: При приемането на промените в Изборния кодекс не е била нарушена Конституцията, както се посочва в президентското вето"}
{"url": "http://www.focus-news.net/news/2019/03/06/2631235/blagoevgrad-proverki-za-targoviya-sas-zashtiteni-proletni-tsvetya-shte-izvarshi-riosv-v-oblastniya-tsentar.html", "text": "РИОСВ – Благоевград ще извърши проверки на пазарите и търговските обекти в областния център за търговия с пролетни цветя, които са защитени по Закона за биологичното разнообразие. Това съобщиха от  РИОСВ . \r\nПревантивния контрол ще бъде осъществен от екоинспекциите на територията на цялата страна и е по повод настъпването на сезона на цъфтеж на пролетните цветя в следващите дни. Редица пролетни растения като някои видове кокичета, минзухари, иглики, перуники, синчец са защитени от Закона за биологичното разнообразие. Те са забранени за бране, изкореняване и продажба, тъй като това води до загуба на естествените им местообитания. Други растения, като пролетната циклама и салепите (които често са наричани с международното им име орхидеи), са под защита и на Вашингтонската конвенция (CITES). Тя опазва видовете, които са световно застрашени от изчезване и са под контрол в международната търговията. Тези растения често се опазват в защитени територии, където са в сила ограничения за брането им.   \r\nРИОСВ – Благоевград напомня, че е незаконно да се продават букети или части от защитени растения за украса на букети, направени с видове от дивата природа. При установени нарушения ще бъдат наложени глоби – на физически лица от 100 до 5000 лева, а на юридически – от 500 до 10 000 лева.", "date": "2019.03.06", "title": "Благоевград: Проверки за търговия със защитени пролетни цветя ще извърши РИОСВ в областния център"}
{"url": "http://www.focus-news.net/news/2019/03/06/2631236/veliko-tarnovo-vavezhda-se-vremenna-organizatsiya-v-dvizhenieto-vav-vrazka-s-predstoyashtata-futbolna-sreshta-mezhdu-otborite-na-etar-veliko-tarnovo-i-tsska-sofiya-na-9-mart.html", "text": "Въвежда се временна организация в движението във връзка с предстоящата футболна среща между отборите на „Етър“ Велико Търново и „ЦСКА-София“ на 9 март. Това съобщиха от пресцентъра на Община Велико Търново. \r\nНа 9 март /събота/ 2019 г. за времето от 08.00 часа до приключване на събитието: \r\n- се затваря за движение ул. „Тодор Балина“ от кръстовището с ул. „Славянска“ до кръстовището с ул. „Любен Каравелов“; \r\n- ул. „Славянска“ в участъка от кръстовището с ул. „Никола Габровски“ до кръстовището с ул. „Тодор Балина“; \r\n- ул. „Филип Тотю“ от кръстовището с ул. „Славянска“ до кръстовището с ул. „Бойчо войвода“. \r\nЗатваря се паркинга пред северния вход на стадион „Ивайло“. \r\nЗа времето от 08.00 до приключване на събитието временно се възстановява двупосочното движение по ул. „Йоновка“ чрез временно закриване на пътен знак В1 на кръстовището с ул. „Филип Тотю“. \r\nЗа провеждане на шествие от привърженици на „ЦСКА -София“ след 15.00 часа поетапно се затварят за движение на МПС следните улици : от паметник „Майка България“ до стадион „Ивайло“ - Дом на армията - ул. „Марно поле“ - ул. „Васил Левски“ - от кръстовището с ул. „Христо Ботев“ до кръстовището с ул. „Никола Габровски“ - ул. „Никола Габровски“ от кръстовището с ул. „България“ до кръстовището с ул. „Филип Тотю“- ул. „Филип Тотю\"- ул. „Славянска“.", "date": "2019.03.06", "title": "Велико Търново: Въвежда се временна организация в движението във връзка с предстоящата футболна среща между отборите на „Етър“ Велико Търново и „ЦСКА-София“ на 9 март"}
{"url": "http://www.focus-news.net/news/2019/03/06/2631237/makfaks-makedoniya-v-sloveniya-krastiha-sandvich-na-deputat-otkazal-da-go-plati.html", "text": "Словенски дистрибутор на бързо хранене, специализиран в предлагането на студени сандвичи, използва политическия скандал в Любляна, за да увеличи приходите си. След като народен представител бе принуден да подаде оставка заради отказ да заплати обяда си, собственикът на заведението реши да кръсти сандвича в менюто си „Депутат“, предава македонската информационна агенция  „Макфакс“  . \r\n„Говорим за идея с цел да увековечим неуспешния акт на един от 90-те избрани представители на народа в нашия парламент\", обявиха от компанията „Сандвична“.  \r\nЮрий Краичич бе принуден да подаде оставка под натиска на своята партия след скандал, в който го обвиниха в кражба на сандвич. В разговор с колегите си обаче той е обяснил, че по време на обявена почивка от заседание в парламента е отишъл в близкия ресторант, за да си купи сандвич за обяд. Касиерът в обекта обаче не му е обърнал внимание и депутатът бил принуден да чака, за да плати сандвича. Търпението му обаче се изчерпало и за назидание той си тръгнал, без да плати.  Тереза Герова", "date": "2019.03.06", "title": "„Макфакс“ (Македония): В Словения кръстиха сандвич на депутат, отказал да го плати"}
{"url": "http://www.focus-news.net/news/2019/03/06/2631232/korneliya-ninova-bsp-razshiryavame-kraga-ot-organizatsii-s-koito-se-sreshtame-i-se-sporazumyavame-za-obsht-front-za-chestni-izbori-balgarite-da-ne-gubyat-nadezhda.html", "text": "Разширяваме кръга от организации, с които се срещаме и се споразумяваме за общ фронт за честни избори - българите да не губят надежда. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . „Всичко зависи от вас, начинът да с преодолее статуквото в тази страна е повече хора да излязат да гласуват. Ако излезем всички всички да гласуваме - всеки за когото иска, това е начинът, да се постигне обективност на изборите. Призовавам всички - излезте и гласувайте за партията, която харесвате, но си упражнете правото. Вие сте свободни хора и трябва да имате това свободно право“, подчерта Нинова.  \r\n„Днес продължихме срещите си с извънпарламентарни партии и граждански сдружения във връзка със създаване на общия фронт за прозрачни и честни избори. До мен са колегите Николай Захариев и Петър Величков от съюз на патриотичните сили „Защита“. Това е партия в рамките на  коалиция „Обединени патриоти“. Имаме пълно съвпадение на идеите, тезите и начина, по който да се обединим повече хора, за да дадем гаранции, че изборите ще бъдат прозрачни, честни, по нови правила и че ще гарантираме на хората, че гласът им няма да бъде подменен“, обясни Нинова. Лидерът на БСП отчете, че срещата ѝ със „Защита“ е третата поред. \r\nПредседателят на формацията „Защита“ Николай Захариев коментира, че с БСП са се обединили около идеята, че честните, справедливи и прозрачни, демократични избори, са без алтернатива. „Те са основата на демокрацията. Досегашният модел вече 30 години показа, че всяка управляваща сила в България прави всичко възможно, ако може по някакъв начин да се измъкне от честните и демократични избори и да наложи свой начин на тяхното провеждане. Мисля, че 30 години са достатъчни, за да се сложи край на това, което се случва последните десетилетия у нас“, заяви Захариев. Той отчете, че са се обединили около темата Изборен кодекс, защото тя няма партиен оттенък.  \r\nВъв връзка с критиките към БСП, че не са в пленарна зала, но взимат 1/3 от заплатите си, председателят на Градския съвет на „Защита“  - София Петър Величков отчете, че народните представители не са чиновници. „Защита“ Те са избрани от народа, а не от председателя на Народното събрание. Смешно е да се търсят евтини номера и трикове защо не са на работа, защо харчат парите. Те са избрани от хората и тяхната работа е да бъдат сред избирателите“, допълни той.  \r\nДеница КИТАНОВА", "date": "2019.03.06", "title": "Корнелия Нинова, БСП: Разширяваме кръга  от организации, с които се срещаме и се споразумяваме за общ фронт за честни избори - българите да не губят надежда"}
{"url": "http://www.focus-news.net/news/2019/03/06/2631239/kyustendil-trafikat-na-gkpp-gyueshevo-e-s-normalna-intenzivnost-patnite-nastilki-sa-mokri.html", "text": "Трафикът на ГКПП – „Гюешево” е с нормална интензивност, пътните настилки са мокри. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.03.06", "title": "Кюстендил: Трафикът на ГКПП – „Гюешево” е с нормална интензивност, пътните настилки са мокри"}
{"url": "http://www.focus-news.net/news/2019/03/06/2631226/korneliya-ninova-bsp-veroyatno-vetoto-varhu-izborniya-kodeks-shte-bade-othvarleno-tova-e-sdelka-mezhdu-gerb-i-dps-chiyato-tsena-e-oproshtavaneto-na-dalgovete-na-myuftiystvoto.html", "text": "Вероятно ветото върху Изборния кодекс ще бъде отхвърлено, но това е сделка между ГЕРБ и ДПС, чиято цена е опрощаването на дълговете на Мюфтийството. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . „Вероятно ще бъде отхвърлено ветото на президента, както стана и вчера в комисията. Виждате, че ДПС, ГЕРБ и „Обединени патриоти“ в пълно съгласие отхвърлят аргументите на президента, а и нашите. Аз определям това като поредната сделка, особено между ДПС и ГЕРБ. Цената на тази сделка търсете в петък в дневния ред на парламента, точка 1. Казва се Закон за вероизповеданията“, обясни Нинова и посочи, че ГЕРБ опростяват задълженията на Мюфтийството към държавата. \r\nДеница КИТАНОВА", "date": "2019.03.06", "title": "Корнелия Нинова, БСП: Вероятно ветото върху Изборния кодекс ще бъде отхвърлено, това е сделка между ГЕРБ и ДПС, чиято цена е опрощаването на дълговете на Мюфтийството"}
{"url": "http://www.focus-news.net/news/2019/03/06/2631241/pregled-na-osnovnite-temi-vav-varnenskiya-pechat.html", "text": "„При спецакция разбиха група за ало измами“, е водещото заглавие във вестник  „Черно море“ . „Трима мъже са установени за извършена телефонна измама след операция, проведена на 27 и 28 февруари от служители на Главна дирекция „Национална полиция“, ОДМВР- Велико Търново, и ОДМВР- Варна. Първоначално е установен 64-годишен от гр. Варна, криминално проявен и осъждан, който е взел 3700 лева от телефонна измама, извършена спрямо 81-годишна жена от Варна. След това са установени фактическите извършители – двама мъже на 41 години, криминално проявен и многократно осъждан и 30-годишен криминално проявен, и двамата от Горна Оряховица. След установяването им двамата са задържани след влизането им в Р България от Румъния. На тримата мъже са повдигнати обвинения. 41-годишният мъж е задържан под стража, на 30-годишния е наложена мярка за неотклонение „домашен арест, а 64-годишният е освободен срещу подписка“, допълва изданието. „Провеждат профилактични прегледи за сънна апнея“, се казва на втора страница във вестника. „Оказва се, че хъркането е световен проблем. На 15 март се чества Световният ден на съня и по този повод се провеждат профилактични прегледи в университетския медико-дентален център във Варна. Това разкриха в студиото на тв „Черно море“ доц. Д-р Марио Милков, един от най-добрите специалисти по УНГ у нас, както и младите лекари Магдалена Близнакова и Мирослав Стойков, студенти в Медицинския университет – Варна. Проблем е синдромът на обструктивната сънна апнея. Хората, които са със съмнение за това заболяване, се явяват на допълнителни прегледи“ , допълва вестник „Черно море“. „От Варна започва написването на учебник по контратероризъм“, пише в изданието. „Проф. Раед Арафат – държавен секретар на Румъния за терористични атаки, аварии и бедствия, помага за написването на учебник по тази тема. Помагалото ще служи на студентите и стажант-лекарите от варненския Медицински университет, уточни проф. д-р Красимир Методиев – експерт по биотероризъм и почетен консул на Израел в България. Във Варна се откри семинар „Организация и управление при бедствия и кризи с голям брой пострадали“, на който лектори (освен професор Арафат) са и експерти от израелския Институт по контратероризъм. Участват общински и държавни институции, които се грижат за сигурността. Използваният в Румъния модел в критични за населението ситуации, включващи интеграция и взаимодействие между цивилни и военни структури, вече са общоевропейски еталон. Това заяви проф. Арафат и добави, че няма готов алгоритъм за всяка страна, а e необходимо да се вземат предвид конкретните ситуации“, допълва вестник „Черно море“.", "date": "2019.03.06", "title": "Преглед на основните теми във варненския печат"}
{"url": "http://www.focus-news.net/news/2019/03/06/2631230/sas-154-glasa-za-parlamentat-preodolya-prezidentskoto-veto-varhu-promenite-v-izborniya-kodeks.html", "text": "Единодушно - със 154 гласа „за“, парламентът преодоля президентското вето върху промените в Изборния кодекс, предаде репортер на  Агенция „Фокус“ . Съгласно Правилника за организацията и дейността на Народното събрание, законът може да бъде повторно приет с гласовете на повече от половината народни представители. \r\nДържавният глава върна промените в изборното законодателство за ново обсъждане в парламента на 25 февруари. Според него поправките в изборното законодателство отслабват механизмите за осигуряване на честни избори. Радев наложи вето на увеличаването на прага на преференцията, както и на ограничаването на машинното гласуване. Вето беше наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати бяха и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ. \r\nЦветилена СИМЕОНОВА", "date": "2019.03.06", "title": "Със 154 гласа „за“ парламентът преодоля президентското вето върху промените в Изборния кодекс"}
{"url": "http://www.focus-news.net/news/2019/03/06/2631244/kyustendil-zaradi-avariya-e-narusheno-vodopodavaneto-v-kvartal-zapad.html", "text": "Заради авария е нарушено водоподаването в квартал „Запад” в Кюстендил. Това съобщиха за  Радио „Фокус” – Кюстендил  от дружеството „Кюстендилска вода”. Авариен екип извършва изкопни работи по отстраняване на проблема. Водоподаването в жилищния квартал ще бъде нарушено до 14.00 часа. \r\nВенцеслав ИЛЧЕВ", "date": "2019.03.06", "title": "Кюстендил: Заради авария е нарушено водоподаването в квартал „Запад”"}
{"url": "http://www.focus-news.net/news/2019/03/06/2631242/metodi-biserkov-obshtina-petrich-prez-poslednite-godini-rabotim-aktivno-po-izdirvaneto-registriraneto-i-vklyuchvaneto-na-voenni-pametnitsi-v-oblastniya-registar.html", "text": "През последните години Община Петрич работи активно по издирването, регистрирането и включването на военни паметници в областния регистър. Това каза за  Радио „Фокус“-Пирин  Методи Бисерков, началник на отдел „Образование“ към Общината. Той допълни, че освен това са били възстановени редица нови военни паметници, които Общината е успяла да открие съвместно с областната комисия за военни паметници. „През 2018 година за наше щастие и с голяма благодарност към Министерски съвет и Министерство на отбраната с две постановления бяха осигурени средства за възстановяване на 3 паметника, като единият от тях е на Седма Рилска дивизия в село Кромидово – паметник-чешма от 1917 година. Успяхме да го завършим като ремонтно-възстановителни работи. Другите два големи паметника, по които продължаваме работа и през настоящата 2019 година, са Българското военно гробище от 1944 година в района на Гробищен парк-Петрич и Военния паметника на 11-та пехотна Македонска дивизия, който ще бъде възстановен и изграден в местността Щабо под връх Тумба в планина Беласица“, посочи Бисерков. Той уточни, че възстановяването и представянето на тези паметници пред обществеността предстои през тази година. \r\nНатали СТЕФАНОВА", "date": "2019.03.06", "title": "Методи Бисерков, Община Петрич: През последните години работим активно по издирването, регистрирането и включването на военни паметници в областния регистър"}
{"url": "http://www.focus-news.net/news/2019/03/06/2631216/veselin-mareshki-volya-shte-othvarlim-prezidentskoto-veto-iskame-palno-otpadane-na-praga-na-preferentsiite.html", "text": "Ще отхвърлим президентското вето, искаме пълно отпадане на прага на преференциите. Това каза лидерът на „Воля“ Веселин Марешки по време на дебатите на президентското вето върху промените в Изборния кодекс, предаде репортер на  Агенция „Фокус“ . \r\n„Воля“ ще отхвърлим ветото на президента заради няколко неща, но основното е чистата демагогия, в определени случаи стигаща до цинизъм. Ние сме единствените, които се борим за една силна мажоритарна система, частично изразена в момента с възможността да се гласува с преференции. Няма как да пропусна и откровената демагогия на някои от самонареклите се „патриоти“, които са за завръщане на стария праг – той каква мажоритарност дава, като е прекалено висок? Като сте за мажоритарен вот, подкрепете волята на българския народ за премахване на праговете. Ние от „Воля“ сме категорично за премахване на праговете на преференциите, за да може гражданите сами да подреждат листите, както считат, че ще е най-добре за техния регион“, заяви Марешки. \r\nТой коментира и предложението за машинно гласуване. „То вече е отхвърлено на много места по света, защото не допринася с нищо за повишаване на избирателната активност, за подобряване честността на изборния протест. Човекът така или иначе трябва да отиде до избирателната секция, така че е все едно дали ще пусне хартиена бюлетина или ще гласува с машина. За нас това е неразумно харчене на милиони левове, които могат да бъдат изхарчени за друго“, коментира лидерът на „Воля“. \r\nМарешки посочи, че електронното гласуване е нещо, което дава право на всеки български гражданин по света, без да се реди на опашки да даде своя вот. „И ние имаме опасения, че той би могъл да бъде манипулиран, но това може да се промени. Електронно гласуване трябва да бъде допуснато“, заяви той. \r\nЦветилена СИМЕОНОВА", "date": "2019.03.06", "title": "Веселин Марешки, „Воля“: Ще отхвърлим президентското вето, искаме пълно отпадане на прага на преференциите"}
{"url": "http://www.focus-news.net/news/2019/03/06/2631243/dzheyhan-ibryamov-dps-proektat-na-reshenie-otnosno-neofashistkite-proyavi-v-balgariya-e-test-za-demokratichnostta-na-vseki-naroden-predstavitel-v-parlamenta.html", "text": "Проектът на решение относно неофашистките прояви в България е тест за демократичността на всеки един народен представител в парламента. Това каза народният представител от ДПС Джейхан Ибрямов във връзка с предложеното от партията Решение относно нарастване на неофашистките прояви в Европа и България, предаде репортер на  Агенция „Фокус“ . \r\nИбрямов посочи, че с приемането на Решението ще се покаже, че българският парламент е единен в осъждането си на всякаква форма на геноцид. „Всеки авторитарен и тоталитарен режим трябва да бъде осъден. По това се мери и демократичността на държавата и на 44-тото Народно събрание. Политически партии, които се крият зад своята реакционна същност и защитават фашизма, ние ги наричаме политически сурогати. Този Проект на решение е тест за демократичността на всеки един народен представител в парламента – това е тест за антихуманнтите, антинатовските и антиверопейските партии в България“, заяви той. \r\n„Когато преди един месец в едно малко градче във Франция бяха поругани еврейски гробища, над 500 000 души излязоха по улиците на Париж срещу това, което се случва. И от вчера изявлението на президента Еманюел Макрон гласи – обединена Европа трябва да бъде освободена от фашизма. И се обръщам от колегите от ГЕРБ, на които искам да кажа, че основна европейска ценност е човекът, а не държавата и управляващите“, посочи Ибрямов. \r\nЦветилена СИМЕОНОВА", "date": "2019.03.06", "title": "Джейхан Ибрямoв, ДПС: Проектът на Решение относно неофашистките прояви в България е тест за демократичността на всеки народен представител в парламента"}
{"url": "http://www.focus-news.net/news/2019/03/06/2631245/agentsiya-i-radio-fokus-i-mon-otpravyat-nova-zagadka-v-savmestnata-initsiativa-nezabravimoto-za-balgarskite-literaturni-shedyovri.html", "text": "Агенция и Радио „Фокус“ и Министерство на образованието и науката (МОН) отправят нова загадка в съвместната инициатива „Незабравимото“ – за българските литературни шедьоври.  \r\nВ седмичното предаване за образование „Всички в час“  бе излъчен откъс, представен от актрисата Кристина Белчева:  \r\nТихо слизам при хората. \r\nТихо влизам в прозорците, \r\nв твоите нощи, живот. \r\nТихо пия водата ти, \r\nтихо лягам в земята ти. \r\nти ме повика, живот.  \r\nПознайте от кое литературно произведение е откъсът и кой е авторът, а отговорите ви очакваме на адрес: \r\nСофия, ул. „Султан тепе“ 8 \r\nтел. 0882 802 802, както и на телефоните на \"Фокус\" в цялата страна.  \r\nИмейл: igra@focus-news.net и във „Фейсбук“ страницата ни.", "date": "2019.03.06", "title": "Агенция и Радио „Фокус“ и МОН отправят нова загадка в съвместната инициатива „Незабравимото“ – за българските литературни шедьоври"}
{"url": "http://www.focus-news.net/news/2019/03/06/2631240/korneliya-ninova-bsp-chakame-spravkata-na-parlamenta-kakvo-e-izharcheno-za-patuvaniyata-na-deputatite-ni-i-kogato-ya-poluchim-vazstanovyavame-parite.html", "text": "Чакаме справката на парламента какво е изхарчено за пътуванията на депутатите ни и когато я получим, възстановяваме парите. Това каза лидерът на БСП Корнелия Нинова по време на пресконференция в централата на партията във връзка с отсъствието на партията от парламента и заплатите на депутатите, предаде репортер на  Агенция „Фокус“ . „Очевидно разговорът ще продължи да се води на това битово равнище. Тези въпроси, задавате към управляващото мнозинство. Ние сме заявили своята позиция – спрете всички плащания, не ги желаем. Двамата колег  и, които са пътували заявиха, че ще върнат парите. Чакаме справката от парламента колко пари са изхарчени за техните пътувания. Пуснали сме такова искане. Когато го получим, ще възстановят парите“, каза Нинова. По думите ѝ оттам нататък не е работа на БСП какво ще решават управляващите. „Внесоха промени в правилника за спиране на заплатите, решиха да не си го приемат. Да правят каквото искат. Ние не сме в парламента и не желаем да получаваме никакви средства за времето, в което не сме там“, допълни Нинова. \r\nДеница КИТАНОВА", "date": "2019.03.06", "title": "Корнелия Нинова, БСП: Чакаме справката на парламента какво е изхарчено за пътуванията на депутатите ни и когато я получим, възстановяваме парите"}
{"url": "http://www.focus-news.net/news/2019/03/06/2631247/pregled-na-osnovnite-temi-vav-velikotarnovskiya-pechat.html", "text": "„Разпродават фирми за милиони в областта“ е заглавие от областния всекидневник  „Янтра Днес” . Десетки фирми за милиони левове във Велико Търново и региона са обявени в специализиран интернет сайт за продажба на бизнеси, показа проверка на „Янтра Днес“. Една от най-новите оферти е за работещ автосервиз с 26-годишна история, чиято обявена цена е 270 000 евро. Обектът разполага също с магазин за авточасти и е разположен на изключително атрактивно място – главен път София – Варна. Автосервизът се продава заедно с намиращата се в него стока, машини и оборудване, за да продължи дейността си. \r\n„В Елена разкриват Център от семеен тип за деца и младежи“ е друго заглавие от ежедневника. Разкриване на тази нова социална услуга – Център за настаняване от семеен тип за деца и младежи, гласуваха общинските съветници на последната сесия в Елена. Услуга от този тип не функционира в общината, но има реална потребност от нея. По данни на отдел „Закрила на детето“ при Дирекция „Социално подпомагане“ през изминалата година са работили по 70 заведени сигнала за деца в риск в различна възраст. \r\n„Предлагат и млад боксьор за почетен гражданин“ е заглавие от страница три на ежедневника. “Заляха с боя колата на великотърновка“ четем още на страници четири. На страница пет е публикуван материал със заглавие “Бележити българи са намерили вечен покой в парк “Дружба“. \r\nНа спортната страница на вестник „Янтра Днес“ четем “По 8 лева билетите за “Етър“ – ЦСКА, шествие на “червените“ фенове в събота“. \r\n„Заляха кола с боя във Велико Търново – битка за паркиране, междусъседски вражди или случайност!?“  е заглавие от първа страница на другия областен ежедневник -  „Борба“ . Неизвестни хвърлили опаковка с боя върху автомобила на Камелия Раданова, служителка в Регионалния исторически музей във Велико Търново. Инцидентът става в навечерието на Националния празник –  3 март, алармира потърпевшата и допълни, че чрез „Борба“ иска да уведоми за новия вид агресия и да задейства органите на реда. „ \r\n„Номинираха доц. д-р Светлозар Стойков в кампанията „Лекарят, който ме вдъхновява“ е друга тема от ежедневника. Началникът на отделението по акушерство и гинекология на МОБАЛ „Д-р Стефан Черкезов“ във Велико Търново, доц. д-р Светлозар Стойков е номиниран в кампанията „Лекарят, който ме вдъхновява“ на медицинския портал CredoWeb. Този месец инициативата е посветена на специалистите, грижещи се за женското здраве и появата на нов живот. Един от основните мотиви за излъчването му като претендент в класацията, от платформата обосновават, с достигането на рекордна раждаемост за града, за краткия период от време, в който оглавил аг-сектора. А именно – проплакали над 1 000 бебета в 3 последователни години. \r\n„Тинко Банабаков, Иван Данчев и Емил Павлов са номинирани за „Почетен гражданин“ на Велико Търново“, „Срещу 60 хиляди лева фирма ще трябва да реорганизира движението в областния град“, „Нов търновски стадион с изкуствено покритие трябва да е готов за 3 месеца“ са други заглавия от страниците на всекидневника. \r\n„Осем лева струват билетите за „Етър ВТ“ – ЦСКА София, от вчера са в продажба“, „Походът на “царете“ към елита не спря в Горна Оряховица, едно попадение реши скучния мач“, „Мирела Моева записа хеттрик, етърки оправиха головата си разлика“ са заглавията от спортната страница на изданието.", "date": "2019.03.06", "title": "Преглед на основните теми във великотърновския печат"}
{"url": "http://www.focus-news.net/news/2019/03/06/2631248/okrazhen-sad-pazardzhik-nalozhi-efektivni-prisadi-na-advokat-luka-belyov-i-bivshiya-zam-kmet-na-rakitovo-momchil-arnaudov-po-obvineniyata-v-prisvoyavane-na-obshto-nad-220-000-leva.html", "text": "Окръжен съд-Пазарджик приключи делото срещу адвокат Лука Бельов и бившия заместник-кмет на Община Ракитово Момчил Арнаудов, предаде репортер на  Радио „Фокус“-Пазарджик . Съдът произнесе присъди, в които двамата са признати за виновни по обвиненията в присвояване на общо над 220 000 лева. Адвокат Лука Бельов е обвинен, че от 3 декември 2009 до 8 април 2010 година противозаконно е присвоил 144 550 лева собственост на община Ракитово. Бившият заместник-кмет на Община Ракитово Момчил Арнаудов е с обвинен за това, че като временно изпълняващ длъжността кмет на Община Ракитово не е положил достатъчно грижи и от банковата сметка са изтеглени общо суми в размер на 76 454 лева, което е донесло значителна щета за общината. Окръжен съд-Пазарджик наложи на адвокат Лука Бельов ефективна присъда от 5 години лишаване от свобода при първоначален общ режим на изтърпяване на наказанието. Той е лишен и от правото да упражнява адвокатската професия за срок от 5 години. Момчил Арнаудов е с присъда от 2 години затвор. Той не може да заема обществени длъжности за срок от 3 години. Присъдите на двамата подлежат на обжалване пред Апелативен съд-Пловдив. \r\nВаня НИКОЛОВА", "date": "2019.03.06", "title": "Окръжен съд-Пазарджик наложи ефективни присъди на адвокат Лука Бельов и бившия зам.-кмет на Ракитово Момчил Арнаудов по обвиненията в присвояване на общо над 220 000 лева"}
{"url": "http://www.focus-news.net/news/2019/03/06/2631246/dzhema-grozdanova-gerb-nyama-kak-da-se-prieme-tvardenieto-che-fashizmat-rasizmat-i-ksenofobiyata-sa-normalno-yavleniya-v-balgariya.html", "text": "Няма как да се приеме твърдението, че фашизмът, расизмът и ксенофобията са нормално явления в България. Това каза депутатът от ПГ на ГЕРБ и председател на външна комисия Джема Грозданова във връзка с предложеното от ДПС Решение относно нарастване на неофашистките прояви в Европа и България, предаде репортер на  Агенция „Фокус“ . \r\n„Проектът на решение съдържа наистина множество основателни трактовки, касаещи важни постановки за хармоничното развитие на българското общество, както и мерки срещу проява на фашизъм и ксенофобия“, заяви Грозданова и посочи, че българското правителство предприема последователни мерки в тази посока.  \r\n„Народното събрание не би трябвало да се присъединява към част от квалификациите, които са изразени в текстовете. По-конкретно по текста в т. 2 - няма как да се приеме твърдението, че фашизмът, расизмът и ксенофобията са нормално явления в България. България е една от малкото страни, които имат сформирана комисия за защита от дискриминацията и това беше високо оценено от Съвета на Европа и бяхме давани за пример на други държави“, подчерта Грозданова. \r\nТя посочи, че българският народ е показал, че в най-трудните периоди от историята си може да бъде толерантен към малцинствата и другите вери. „Но това не е споменато в Решението, затова едно такова Решение не трябва да бъде подкрепяно. Поемаме ангажимент да бъде изготвена декларация по темата и ако е нужно да бъдат въведени промени в закона“, заяви Грозданова. \r\nЦветилена СИМЕОНОВА", "date": "2019.03.06", "title": "Джема Грозданова, ГЕРБ: Няма как да се приеме твърдението, че фашизмът, расизмът и ксенофобията са нормално явления в България"}
{"url": "http://www.focus-news.net/news/2019/03/06/2631252/vidin-nivoto-na-reka-dunav-pri-novo-selo-se-e-ponizhilo-s-33-sm-za-poslednoto-denonoshtie.html", "text": "Нивото на река Дунав при Ново село се е понижило  с 33 см за последното денонощие, водният стоеж там е 231 см, съобщиха от  Хидрометеорологична станция-Ново село . Нивото на реката край Видин е 275 см, регистрираното понижение е от 31 см. Край Лом през последното денонощие  водният стоеж се е понижил с 24 см и е 311 см. Нивото на реката край Оряхово е 204 см, там е регистрирано понижение за последното денонощие от 14 см.", "date": "2019.03.06", "title": "Видин: Нивото на река Дунав при Ново село се е понижило  с 33 см за последното денонощие"}
{"url": "http://www.focus-news.net/news/2019/03/06/2631251/ako-makedoniya-nay-malko-10-deputati-ot-vmro-dpmne-s-balgarski-pasporti-glasuvaha-protiv-dogovora-za-dobrosasedstvo-tvardi-evrodeputat-ot-sofiya.html", "text": "Скопската електронна медия  „АктуелнОбjективно“ (АКО)  обръща внимание на пост в социалните мрежи на българския евродепутат Андрей Ковачев, който обяви, че ще предложи изменения в законодателството за придобиването на българско гражданство. Причината - македонските притежатели на български паспорти, които не спират да сеят омраза срещу България.  \r\nСъгласно думите му, дузина депутати от ВМРО-ДПМНЕ имат български паспорти, но въпреки това са гласували „против“ Договора за приятелство, добросъседство и сътрудничество между двете страни.  \r\nЕвродепутатът сподели мнението си, че стотици хиляди македонски граждани са се „осъзнали“ и се връщат към българския си произход, но има и такива, които взимат български паспорти само заради ползите от него:   \r\n„През последните години стотици хиляди хора са придобили българско гражданство въз основа на българския си произход. Особено многобройни са братята ни от Македония, които въпреки 70-годишния югославски терор и промиването на мозъци с всички луди, древни и аскетични митове и легенди, се връщат постепенно към българските корени. \r\nЗа съжаление, в тази група има и опортюнисти, които придобиват български паспорти за икономически ползи и свобода за пътуване и работа в ЕС. Но най-лошото е, че някои от тях не само не се чувстват като българи, но дори са сред най-гласовитите в безсрамната омраза срещу България и българския народ. Такива хора са сред македонския политически и икономически елит. Парадоксално е, например, че само в настоящия македонски парламент има над десет депутати от ВМРО-ДПМНЕ с българско гражданство, които заедно с техните семейства се идентифицират като българи по произход. \r\nСъщите депутати гласуваха миналата година срещу Договора за приятелство с България, а някои продължават да изразяват своите антибългарски възгледи. По-малко са депутатите от СДСМ. \r\nНавсякъде има българи, съпрузи или деца на българи, братя и сестри на българи. Настоящи и бивши министри, кандидати за председатели, бивши директори на Държавния архив, кметове, ръководители на банки, бизнесмени, журналисти, телевизионни водещи, ръководители на вестници и сайтове, дипломати, съветници, общински съветници, директори на услуги ... Няма нищо лошо в това, че толкова много хора са наясно и се връщат към българските си корени. Сигурен съм, че те ще бъдат все повече и повече в бъдеще. Това, което трябва да бъде спряно обаче, е антибългарската реч и действия, особено на тези с български паспорти. \r\nЕто защо ще предложа промени в законодателната база, чрез които: \r\n1. Тези, които са получили българско гражданство, но използват реч на омразата или извършват действия срещу България, да бъдат публично означени като притежатели на българско гражданство. \r\n2. Ако действията им продължат, българското им гражданство да бъде отнето. Тези хора трябва да изберат дали ще бъдат българи или ще продължат да живеят с югославски и антибългарски митове и легенди”, пише българският евродепутат. Тереза Герова", "date": "2019.03.06", "title": "АКО (Македония): Най-малко 10 депутати от ВМРО-ДПМНЕ с български паспорти гласуваха „против“ Договора за добросъседство, твърди евродепутат от София"}
{"url": "http://www.focus-news.net/news/2019/03/06/2631249/plovdiv-zapochna-kampaniya-za-podpomagane-kastratsiyata-na-domashni-kucheta-i-kotki.html", "text": "В Пловдив започна кампания за подпомагане кастрацията на домашни кучета и котки. Това съобщиха за  Радио „Фокус“ – Пловдив  от Общината. Чрез тази инициатива се поощряват собствениците на домашни кучета и котки, отглеждани в Пловдив, да кастрират своите любимци. Кампанията ще се проведе до 10 декември. В нея могат да се включат собственици на идентифицирани домашни кучета с извършена административна регистрация, както и собственици на домашни котки, притежаващи надлежно издадени ветеринарномедицински паспорти. Желаещите да се възползват от условията по кампанията могат да получат талон за отстъпка от стойността на манипулацията „кастрация на домашно куче/котка” във всяка от районните администрации по местоживеене или в Община Пловдив, Дирекция „Екология и управление на отпадъците“.  За женските кучета и котки отстъпката ще е 35 лева, а за мъжките – 25 лева. Собственикът ще доплати остатъка от стойността на манипулацията на място във ветеринарния кабинет.", "date": "2019.03.06", "title": "Пловдив: Започна кампания за подпомагане кастрацията на домашни кучета и котки"}
{"url": "http://www.focus-news.net/news/2019/03/06/2631250/rzi-pazardzhik-zavisheno-sadarzhanie-na-nitrati-e-ustanoveno-v-piteynata-voda-v-selo-smilets-obshtina-strelcha.html", "text": "РЗИ – Пазарджик извърши изследване за качеството на питейната вода в област Пазарджик, съобщиха за  Радио „Фокус” – Пазарджик  от Здравната инспекция. Пробите са взети в периода от 16 до 28 февруари 2019 година от 9 населени места в региона. От тях има една, която не отговаря на Наредба № 9 от 16 март 2001 г. за качеството на водата, предназначена за питейно-битови цели. Отклонението е по химичен показател нитрати и е регистрирано в село Смилец, община Стрелча – 88,6 mg/l, при норма 50 mg/l.  Според РЗИ – Пазарджик решението на проблема с наднорменото съдържание на нитрати в питейната вода, подавана в населените места на община Стрелча ще бъде възможно, след пускане в експлоатация на язовир „Луда Яна” – Панагюрище. Изследвани са и 6 проби вода от минерални водоизточници, при които също не е открито отклонение от изискванията на Наредба № 14 на МЗ за курортните ресурси, курортните местности и курортите. \r\nВаня НИКОЛОВА", "date": "2019.03.06", "title": "РЗИ – Пазарджик: Завишено съдържание на нитрати е установено в питейната вода в село Смилец, община Стрелча"}
{"url": "http://www.focus-news.net/news/2019/03/06/2631256/obshtina-blagoevgrad-i-khg-pirin-sa-domakini-na-vtori-mezhdunaroden-turnir-golden-pirin-cup.html", "text": "Втори Международен турнир „Golden Pirin Cup” ще се проведе в Благоевград. Традиционното събитие ще бъде в рамките на 2 дни - 9 и 10 март в зала „Скаптопара“. Това съобщиха от Община Благоевград. В турнира участие ще вземат 430 грации от 15 спортни клуба от страната. Едни от най-силните клубове в страната ще представят своите грации. „Левски“, „Левски-Илияна“, „Левски-плюс“, ЦСКА както и по-нови клубове като „Море“ - Несебър, „Брилянт“ - Пловдив, „Велбъжд“ - Кюстендил, „Пирин-ЕМ“ - Гоце Делчев, „Виктория“ - Перник, Отборите на Дупница, „Теа-Денс“ са само част от отборите, които ще покажат финес, грация и талант. \r\nПредставителите на националния отбор на България Лъчезара Пекова и Леонор Божанова, както и на националния отбор на Македония - Рейчъл Стоянова също ще покажат сложни съчетания пред публиката в Благоевград. \r\nГлавен съдия на турнира ще бъде Камелия Игнатова, световна и европейска шампионка от ансамбъл, съдия международна категория и представител на БОК.   \r\nСпонсори на спортното събитие са Метро, Хиполенд, Евтерпа, Зайо Байо, Издателство Фют, Екоботълс и др. Те са предоставили специални награди за гимнастичките, представили се по време на турнира.", "date": "2019.03.06", "title": "Община Благоевград и КХГ „Пирин“ са домакини на Втори международен турнир „Golden Pirin Cup”"}
{"url": "http://www.focus-news.net/news/2019/03/06/2631257/novonaznacheniyat-izvanreden-i-palnomoshten-poslanik-na-republika-balgariya-v-kralstvo-sauditska-arabiya-dimitar-abadzhiev-pristigna-v-riyad.html", "text": "Новоназначеният извънреден и пълномощен посланик на Република България в Кралство Саудитска Арабия Димитър Абаджиев пристигна в Рияд. Това съобщиха от пресцентъра на  Министерството на външните работи . \r\nДвете страни имат дипломатически отношения от 1995 г., но досега нямаше българско дипломатическо представителство в Рияд. Димитър Абаджиев е първият български посланик, който ще изпълнява задълженията си от саудитската столица. Очаква се следващата седмица посланик Абаджиев да връчи копия от акредитивните си писма в саудитското министерство на външните работи.  \r\nНамеренията на страната ни да открие посолство в Рияд бяха заявени от министър-председателя Бойко Борисов по време на посещението му в Саудитска Арабия през ноември 2017 г. През следващата година бе стартирана процедурата по откриване на посолството ни в Рияд, а Димитър Абаджиев, който представляваше страната ни в Словения, бе предложен за посланик в Саудитска Арабия през септември 2018 г.  \r\nПоследната среща между министър Екатерина Захариева и нейния саудитски колега Абел ал-Джубейр бе в началото на февруари в Брюксел. Тогава българският вицепремиер даде положителна оценка за плановете за икономическа диверсификация на Саудитска Арабия. Екатерина Захариева отбеляза, че българските фирми са заинтересовани да участват в изпълнението на нови инженерни и строителни проекти в страната. Министърът допълни тогава, че откриването на посолството ни в Рияд ще допринесе значително за развитието на сътрудничеството в области от взаимен интерес.  \r\nГодина по-рано министър Ал-Джубейр гостува на Екатерина Захариева в София. Двамата са се срещали още два пъти.   \r\nВ рамките на засиления диалог между двете страни в България бяха осъществени редица посещения на представители на саудитски министерства и агенции - Министерството на околната среда, водите и селското стопанство, Саудитския фонд за публични инвестиции, Агенцията за инвестиции в селското стопанство и животновъдството.  \r\nЗа първи път България взе участие в Международното изложение „Saudi Agro Food 2018” в Рияд през октомври 2018 г. Двете страни работят за създаването на смесена компания, която ще реализира проекти в производството на фуражи и износа на месо от България за Саудитска Арабия.", "date": "2019.03.06", "title": "Новоназначеният извънреден и пълномощен посланик на Република България в Кралство Саудитска Арабия Димитър Абаджиев пристигна в Рияд"}
{"url": "http://www.focus-news.net/news/2019/03/06/2631254/daily-sabah-turtsiya-othvarlya-neosnovatelnite-tvardeniya-za-opasnost-ot-aresti-na-turisti-ot-germaniya.html", "text": "Министерството на външните работи на Турция отрече твърденията за опасност от арест на туристи от Германия още на влизане в страната, съобщава вестник  Daily Sabah . \r\nТурция ще продължи да приветства туристите от цял свят с гостоприемство, увериха от външнополитическото ведомство в Анкара в отговор на „неоснователните твърдения\" на германските медии. \r\n„В някои германски медии са обявени неоснователни съобщения за евентуално малтретиране на германци, пътуващи до Турция\", подчерта говорителят на МВнР Хами Аксой в специално изявление, като подчерта, че докладите не отразяват истината.  \r\n„Ясно е, че изявленията на нашия министър на вътрешните работи (Сюлейман Сойлу) по отношение на борбата срещу тероризма са били умишлено извадени от контекста и изкривени\", каза Аксой. \r\n„Както винаги, Турция ще продължи да посреща туристи от Германия и всички други страни с традиционно за страната ни гостоприемство\", увери говорителят на външното министерство в Анкара. Тереза Герова", "date": "2019.03.06", "title": "Daily Sabah: Турция отхвърля „неоснователните твърдения\" за опасност от арести на туристи от Германия"}
{"url": "http://www.focus-news.net/news/2019/03/06/2631255/dobrich-okrazhniyat-sad-prizna-globa-nalozhena-na-mazh-za-patno-narushenie-v-germaniya.html", "text": "Окръжният съд в Добрич призна финансова санкция, наложена в Германия на мъж от Добрич заради нарушение на разпоредбите за движение по пътищата, съобщиха от пресцентъра на  съда . 33-годишният М.Р. е бил санкциониран за това, че на 30 август 2017 г., като водач на лек автомобил, движейки се по федерална автомагистрала в посока Дортмунд, е превишил максимално допустимата скорост извън населени места с 58 км/ч. Българският гражданин е пътувал със 118 км/ч при разрешена в района максимална скорост от 60 км/ч. Заради извършеното нарушение германските власти са постановили българинът да плати общо 265 евро - глоба от 240 евро и 25 евро за направените по административното производство разходи. Решението за налагане на глобата е влязло в сила в края на ноември 2017 година. Производството в Окръжния съд е образувано въз основа на изпратено преди седмица от Федерална служба „Правосъдие” в Германия удостоверение за прилагане на принципа на взаимно признаване на финансовите санкции, наложени в държави - членки на Европейския съюз. От данните по делото стана ясно, че мъжът вече е извършил частично плащане на санкцията в размер на 150 евро. Окръжният съд е приспаднал тази сума и е постановил, че подлежащото на събиране вземане възлиза на 115 евро, равностойни на 224.92 лева. Съдебният акт подлежи на обжалване пред Апелативен съд - Варна в 7-дневен срок.", "date": "2019.03.06", "title": "Добрич: Окръжният съд призна глоба, наложена на мъж за пътно нарушение в Германия"}
{"url": "http://www.focus-news.net/news/2019/03/06/2631259/za-deseta-poredna-godina-v-kavarna-se-provede-spetsializirana-trudova-borsa.html", "text": "За десета поредна година в Каварна се проведе специализирана трудова борса. В нея взеха участие хора, търсещи работа, работодатели и представители на фирми в сектор туризъм. Кметът на Община Каварна Нина Ставрева бе гост на събитието като поздрави организаторите и всички присъстващи работодатели. Това съобщиха от  Общината . \r\nОсновна цел на борсата е да подпомогне трудовата реализация на хората в сферата на туризма, както и да улесни информирането и подбора на кандидатите за заемане на свободните работни места за предстоящия активен туристически сезон. \r\nРаботодатели представиха своята дейност и перспективи за развитие и обявиха свободните работни места.", "date": "2019.03.06", "title": "За десета поредна година в Каварна се проведе специализирана трудова борса"}
{"url": "http://www.focus-news.net/news/2019/03/06/2631258/dobrich-avtomobil-s-nezakonna-darvesina-e-zadarzhan-pri-proverki-na-sluzhiteli-na-darzhavno-lovno-stopanstvo-tervel.html", "text": "Автомобил с незаконна дървесина е задържан при проверки на горските стражари в Държавно ловно стопанство (ДЛС) „Тервел”. Това съобщи Пламена Баналиева, специалист „Връзки с обществеността“ в Североизточно държавно предприятие - Шумен, предаде кореспондентът на  Радио „Фокус” – Варна . Заедно с моторното превозно средство са конфискувани 2 куб. м нерегламентирано добити дърва за огрев, както и моторният трион на нарушителя. По случая са съставени два акта. Други четири акта са съставени при обход в горите в ДЛС „Балчик”, където е установена незаконната сеч на 2 куб. м дърва за огрев. Общо 8 куб. м нерегламентирано добита дървесина са задържани при интензивните проверки на територията на ДГС „Генерал Тошево”. Служителите на стопанството са съставили на нарушителите два акта по Закона за горите. През изминалата седмица в обхвата на всички 13 горски и 5 ловни стопанства към Североизточно държавно предприятие са съставени общо 31 акта. Извършени са 554 проверки. 246 от тях са на обекти за добив на дървесина, 200 – на превозни средства. Проверени са и 108 физически лица, 21 от които са на ловци. \r\nЖулиета НИКОЛОВА", "date": "2019.03.06", "title": "Добрич: Автомобил с незаконна дървесина е задържан при проверки на служители на  Държавно ловно стопанство „Тервел”"}
{"url": "http://www.focus-news.net/news/2019/03/06/2631260/sofiya-20-godishen-mazh-ot-samokov-e-zadarzhan-za-narushavane-na-zapoved-za-nezabavna-zashtita-spryamo-baba-si.html", "text": "20-годишен мъж от Самоков е задържан за нарушаване на заповед за незабавна защита. Това съобщиха от  ОДМВР - София . Около 14.45 часа вчера 73-годишна жена от Самоков сигнализирала в полицията, че внукът й е нарушил съдебна заповед, като не е спазил забраната да приближава на по- малко от 20 метра нея, жилището й, както и местата за социалните й контакти и отдих. Незабавно след получаването на сигнала полицейски служители установили 20- годишния мъж в жилището на възрастната жена. Същият е задържан за срок до 24 часа и срещу него е започнато бързо производство за извършено престъпление по чл. 296, ал.1 от НК. Работата по случая продължава под наблюдението на районната прокуратура.", "date": "2019.03.06", "title": "София: 20-годишен мъж от Самоков е задържан за нарушаване на заповед за незабавна защита спрямо баба си"}
{"url": "http://www.focus-news.net/news/2019/03/06/2631261/zam-kmetat-liliya-tsonkova-obshtina-kazanlak-postigna-mnogo-po-otnoshenie-na-sotsialnite-uslugi-koito-predostavya-i-prodalzhava-da-tarsi-vazmozhnosti-za-finansirane-na-dopalnitelni-uslugi.html", "text": "През 2019 година Община Казанлък разработва няколко проекта в социалната сфера, с които ще кандидатства. Това каза за  Радио „Фокус”  Лилия Цонкова, заместник-кмет по проекти, програми и хуманитарни дейности. Тя поясни, че един от проектите е свързан с патронажната грижа и е финансиран по Оперативна програма „Развитие на човешките ресурси”. В рамките на този проект ще бъде осъществявана комплексна социална услуга за лица над 65 години и за лица с увреждания. Проектното предложение предстои да бъде подадено през месец март. \r\nЛилия Цонкова поясни, че  предстои да бъдат предприети и действия за увеличаване на капацитета на Центъра за обществена подкрепа, който е предоставен за управление на Сдружение „Бъдеще за децата”. Този център обслужва не само потребители от община Казанлък, а и от общините Мъглиж, Павел баня, Николаево, Гурково: „Има много потребители, деца които се нуждаят от грижа и от услугите на този център и поради тази причина ние ще предприемем действие за стартиране на процедура по разширяване на капацитета от 60 на 80 лица, въпреки че потребността е много над това. Но предвид това, че едва ли ще има финансиране за повече, ще поискаме 80 лица като разширяване на капацитета.” \r\nОбщина Казанлък има одобрен проект за изграждане на Дневен център за лица с деменция и техните семейства. Сключен е договор за финансиране към Оперативна програма „ Региони в растеж”. Предстои да бъдат проведени обществени поръчки, а реалното изпълнение се очаква да започне в летните месеци. Този Център ще бъде изграден в двора на сега съществуващия Дом за лица с деменция, където има в момента стара рушаща се сграда, за която Общината търси финансиране още от самото начало, от първия мандат на кмета Стоянова. В момента това финансиране е сигурено – за първия етаж на сградата. Дневният център ще се помещава на първия етаж, като ще има възможност да бъде затворен вторият етаж, за да не се руши. През 2019 година ще бъде проектиран вторият етаж, а през 2020 година ще бъде предприето и изпълнение на дейностите, за да може да бъдат преместени и мъжете от Дома, които все още са в старата сграда. Т.е. сградата ще може да се използва абсолютно изцяло през 2020 година.  \r\nЗаместник-кметът на Община Казанлък поясно още, че са приключени строителните дейности в Дневния център за младежи с увреждания в сградата на Детска ясла „Надежда” и до края на тази година предстои да бъде подготвено проектно предложение за самата услуга, която ще бъде предоставяна там. \r\nЧаст от социалната политика на Община Казанлък е и грижата за семейни двойки с репродуктивни проблеми. В продължение на няколко години Общината подпомага такива двойки. Вече има 16 деца, които са родени в резултат на финансирането. През 2019 година помощта определена за Фонд „Ин витро” е 10 хиляди лева. „Това ще продължи и през следващите години, защото отчитаме, че това е една успешна инициатива и тя трябва да продължи да бъде реализирана”, каза Цонкова. Тя обърна внимание на това, че през последните години Община Казанлък успя да разкрие социални услуги за различни възрасти – за деца, за хора в неравностойно положение,за възрастни хора: „Това, което отчитам като голям успех е разкриването на трите центъра за настаняване от семеен тип и защитеното жилище, което делегирахме за управление на Фондация „Сийдър”. Създаден е Дневен център за деца с увреждания, разкрит е и Дневен център за младежи с увреждания, т.е. децата, които навършват 18 години да могат да получават дневна грижа. Разкрити са като услуга и Център за обществена подкрепа, Център за социална рехабилитация и интеграция, които са делегирани за управление на Сдружение „Бъдеще за децата”.  \r\nСоциалният патронаж предоставя услуги за възрастни хора – тяхното хранене, където потребителите са близо 30. Общината предоставя от години и услугата личен асистент. Тя се финансира от Министерство на труда и социалната политика. „Предоставяме социални услуги за всички целеви групи  в общината. Развихме и приемната грижа. В началото там имахме много трудности, защото хората не бяха възприели още този вид услуга, но успяхме да я наложим и сега тя се развива доста добре на територията на община Казанлък. Мисля, че сме постигнали много и продължаваме да търсим възможности за финансиране за допълнителни услуги”, каза Лилия Цонкова. \r\nСлавяна ГАЙДАРОВА", "date": "2019.03.06", "title": "Зам.-кметът Лилия Цонкова: Община Казанлък постигна много по отношение на социалните услуги, които предоставя и продължава да търси възможности за финансиране на допълнителни услуги"}
{"url": "http://www.focus-news.net/news/2019/03/06/2631263/predsedatelyat-na-parlamenta-tsveta-karayancheva-otkri-izlozhbata-detsa-pomagat-na-detsa.html", "text": "Председателят на парламента Цвета Караянчева откри изложбата „Деца помагат на деца“, предаде репортер на  Агенция „Фокус“ . Изложбата е благотворителна и е по повод Международния ден на жената – 8 март. Тя е подредена в Източния кулоар на Народното събрание. Част от нея са картини и шалове, изработени от ученици от Националната професионална гимназия по текстил и моден дизайн. \r\nОрганизатор на мероприятието е Комисията по въпросите на децата, младежта и спорта в партньорство с Държавната агенция за закрила на детето. Каузата на изложбата е „Деца помагат на деца“, като събраните средства от продадените картини ще бъдат дарени на деца, лишени от родителска грижа. „Много се вълнувам винаги в парламента, когато имаме такива благородни каузи и то особено когато са от деца за деца. Няма нищо по-хубаво от това преди всеки празник, ние да получаваме по един такъв урок от нашите деца“, каза още Караянчева. По думите й всичко изработено oт малките им ръчички е много ценно и събраните средства ще бъдат дарени. \r\nДеница КИТАНОВА", "date": "2019.03.06", "title": "Председателят на парламента Цвета Караянчева откри изложбата „Деца помагат на деца“"}
{"url": "http://www.focus-news.net/news/2019/03/06/2631264/sofiya-kriminalno-proyaven-mazh-e-obvinen-za-izvarshena-izmama-v-razmer-na-nad-25-000-leva-spryamo-zhiteli-na-samokov.html", "text": "Криминално проявен мъж е обвинен за извършена измама в размер на над 25 000 лева спрямо жители на Самоков. Това съобщиха от  ОДМВР - София . След приключване на процесуално-следствените действия по досъдебно производство в качеството на обвиняем за извършено престъпление по чл. 209, ал.1 вр. чл. 26 от НК е привлечен 49-годишен жител на столичния град. В хода на разследването са събрани достатъчно доказателства, че в условията на продължавано престъпление, криминално проявеният и осъждан мъж е измамил двама жители на Самоков, че упражнява адвокатска професия, причинявайки им имотна вреда в размер на 25 200 лева. Делото е изпратено в районната прокуратура с мнение за предаване обвиняемия на съд.", "date": "2019.03.06", "title": "София: Криминално проявен мъж е обвинен за извършена измама в размер на над 25 000 лева спрямо жители на Самоков"}
{"url": "http://www.focus-news.net/news/2019/03/06/2631253/mustafa-karadaya-dps-posleditsite-ot-vazroditelniya-protses-v-koito-i-do-dnes-zhiveem-sistemno-se-othvarlyat-ot-gerb.html", "text": "Последиците от възродителния процес, в които и до днес живеем, системно се отхвърлят от ГЕРБ. Това каза председателят на ДПС Мустафа Карадайъ във връзка с предложеното от партията Решение относно нарастването на неофашистките прояви в Европа и България, предаде репортер на  Агенция „Фокус“ . \r\n„Ако такъв род въпроси не следва да бъдат решени с решения на Народното събрание, трябва да бъдат решени със закони. И веднага давам пример – няколко законопроекта, включително и за последиците от възродителния процес, в които и до днес живеем, системно се отхвърлят от ГЕРБ. Но в момента в България все още на тези, на които насилствено им бяха сменени имената, им се иска документ за идентичност на имената. Тези законопроекти ГЕРБ ги отхвърлят, независимо, че има осъждане на възродителния процес“, заяви Карадайъ. \r\n„Друг е въпросът, че днес и наследниците на починалите със сменени имена трябва да вадят документи за идентичност на имената. От тази гледна точка, ще помоля в дух на толерантност да не ползваме за демагогия нашите собствени действия“, коментира той. \r\nЦветилена СИМЕОНОВА", "date": "2019.03.06", "title": "Мустафа Карадайъ, ДПС: Последиците от възродителния процес, в които и до днес живеем, системно се отхвърлят от ГЕРБ"}
{"url": "http://www.focus-news.net/news/2019/03/06/2631262/razgrad-trima-mladezhi-sa-postradali-pri-katastrofa-v-selo-lovsko-dvama-ot-tyah-sa-s-opasnost-za-zhivota.html", "text": "Трима младежи са пострадали при катастрофа в село Ловско, станала около 02.00 часа на 6 март. Преди пътно-транспортното произшествие те безчинствали в град Лозница. Това съобщиха от  ОДМВР-Разград . Патрул на Районното управление се отзовал на сигнал, че трима младежи чупят стъкла и огледала на автомобили, паркирани по главната улица на Лозница. След като не успели да ги установят на място, полицейските служители започнали издирване на заподозрените. При обходите в село Ловско видели автомобил, движещ се в посока Лозница – село Студенец. Опитали да го спрат, посочвайки на водача къде да отбие. Първоначално 19-годишният шофьор намалил, а след това рязко увеличил скоростта на управляваното от него БМВ и подминал полицейския пост. На около километър по-нататък колата поднесла на мокрия асфалт и се ударила странично в крайпътно дърво. Пристигналите на местопроизшествието екипи установили, че момчетата са в безсъзнание. Откарани са в МБАЛ-Разград. 19-годишният водач от Ловско и возещият се на предната седалка 17-годишен тийнейджър от село Гороцвет са в кома, с опасност за живота. Возещият се отзад 18-годишен младеж от Ловско е с комоцио. На тримата са взети кръвни проби за изследване. Води се досъдебно производство по чл.343, ал.1, Б във връзка с чл.342 от НК.", "date": "2019.03.06", "title": "Разград:  Трима младежи са пострадали при катастрофа в село Ловско, двама от тях са с опасност за живота"}
{"url": "http://www.focus-news.net/news/2019/03/06/2631265/kathimerini-gratskite-vlasti-obyaviha-bedstveno-polozhenie-v-halkida-zaradi-navodneniya.html", "text": "Наводненията в град Халкида на остров Евбея през последните няколко дни принудиха жителите да напуснат домовете си, а властите - да обявят извънредно положение, съобщава електронното издание на гръцкия вестник  Kathimerini . \r\nНаводненията предизвикаха проблеми в района на Докос, Агия Елеуса и Лиани Амос, като нанесоха щети на десетки домове, земеделски земи и инфраструктурата, както и на десетки предприятия, чиито запаси и стоки са били унищожени. \r\nЖителите на Докос обвиниха властите, че са ги изоставили, съобщават местни медии.  Според съобщенията кметът на Халкида Христос Пагонис е изпратил писмо до компетентните държавни органи за помощ. \r\nИзвънредното положение ще остане в сила до юни, подчертават от редакцията. Тереза Герова", "date": "2019.03.06", "title": "Kathimerini: Гръцките власти обявиха бедствено положение в Халкида заради наводнения"}
{"url": "http://www.focus-news.net/news/2019/03/06/2631225/tsvetan-tsvetanov-gerb-nyakoi-partii-priemat-promenite-v-izborniya-kodeks-za-da-izlozhat-motivite-si-za-predstoyashtata-im-zaguba-na-izborite.html", "text": "Някои партии приемат промените в Изборния кодекс, за да изложат мотивите си за предстоящата им загуба на изборите. Това каза председателят на ПГ на ГЕРБ Цветан Цветанов по време на дебатите за президентското вето върху промените , предаде репортер на  Агенция „Фокус“ . \r\n„Всеки път, когато се говори за Изборен кодекс, винаги има и политическо противопоставяне. Защото някои от партиите приемат тези промени, за да се гарантират някакви изборни победи. Това е добра защитна теза за тези, които искат да изложат мотивите си за предстоящата им загуба. Но тя няма да бъде на база изборния кодекс, а на база на поведението им пред обществото и на базата на информацията, която тиражират. Отсъствайки от този дебат, БСП заиграха ва банк – техният председател им каза да излязат от парламента, а единственото място, на което се прави политика и се гласуват закони, това е българският парламент“, заяви Цветанов и посочи, че БСП е предпочела да си решава вътрешните политически проблеми, вместо да участва в дебатите за наложеното вето. \r\n„Като неформален лидер на опозиционното говорене се показа президентът Румен Радев. Той има проблеми с изборните правила, по които самият той е избран. Радев не казва, че когато беше избран за президент, имаше 5000 машини, които бяха част от изборния процес. И тогава от ЦИК казаха, че има определени дефицити в машинното гласуване. Няма държава от ЕС, която да въведе машинното гласуване, но ние предприехме подход към поетапното му въвеждане, за да покажем на опозицията, че сме склонни дори на моменти да се съгласим с техните ултимативни искания, за да им покажем, че има прозрачен изборен процес“, коментира Цветанов. \r\nЦветлена СИМЕОНОВА", "date": "2019.03.06", "title": "Цветан Цветанов, ГЕРБ: Някои партии приемат промените в Изборния кодекс, за да изложат мотивите си за предстоящата им загуба на изборите"}
{"url": "http://www.focus-news.net/news/2019/03/06/2631266/bsp-sofiya-organizira-bezplatna-yuridicheska-priemna-za-grazhdani-na-7-mart.html", "text": "На 7 март в постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации. Това съобщиха от пресцентъра на  БСП - София . Юристите ще бъдат на разположение на софиянци от 15.00 до 18.00 часа.", "date": "2019.03.06", "title": "БСП - София организира безплатна юридическа приемна за граждани на 7 март"}
{"url": "http://www.focus-news.net/news/2019/03/06/2631268/blagoevgrad-zapochva-darzhavno-parvenstvo-po-boks-v-petrich.html", "text": "Започва Държавно първенство по бокс в Петрич. Това каза за  Радио „Фокус“-Пирин  Методи Бисерков, началник на отдел „Образование“ към Община Петрич. По думите му това е второто домакинство на Петрич на първенство по бокс от толкова висок ранг. Той посочи, че Държавното лично отборно първенство по бокс за младежи, купа „България“, започва в зала „Арена Петрич“, където ще се провеждат двубоите между състезатели на клубове от цялата страна. Бисерков уточни, че всички срещи ще започват от 16.00 часа, а финалите на 10 март ще бъдат от 10.00 часа. Той отбеляза, че входът за посетителите е свободен. \r\nНатали СТЕФАНОВА", "date": "2019.03.06", "title": "Благоевград: Започва Държавно първенство по бокс в Петрич"}
{"url": "http://www.focus-news.net/news/2019/03/06/2631267/veselin-asenov-op-ekoravnovesie-prez-mesets-fevruari-70-ot-kuchetata-na-op-ekoravnovesie-nameriha-svoya-nov-dom.html", "text": "През месец февруари 70 от кучетата на ОП „Екоравновесие” намериха своя нов дом. Това каза директорът на Общинско предприятие „Екоравновесие” Веселин Асенов по време на представянето на отчета за дейността на предприятието, предаде репортер на  Агенция „Фокус” . „Заловените кучета от екипи на предприятието за изминалия месец са 311, като 250 от тях са кастрирани и 199 са върнати по местата, от които са заловени. Поради невъзможност на собствениците да се грижат за домашните си любимци, за настаняване и грижа в нашите приюти са предадени 10 кучета“, заяви Веселин Асенов. Той посочи, че в общинската ветеринарна клиника във „Връбница“, която е към предприятието, за лечение са постъпили 19 животни. „За изминалите две години за лечение през нашата клиника са преминали над 800 животни, на които е оказана адекватна ветеринарно медицинска помощ, като повечето от тях са осиновени, а останалите са върнати по местата, на които са заловени“, отбеляза директорът на Общинско предприятие „Екоравновесие”. \r\nПо думите му по кампанията за кастрация на дворни кучета, през месец февруари са обработени 36 животни. „През изминалата 2018 година, обработените дворни кучета са със 101 повече, в сравнение с 2017 година. Това ни навежда на мисълта, че все пак гражданите стават по-отговорни към това да кастрират домашните си любимци и по този начин да не се стига до нежеланото поколение, което след това да се озове на улицата. За изминалия месец изразходваните финансови средства в дейността на предприятието възлизат на 169 635 лв., като в това число влизат и разходи за ветеринарно медицински грижи, храна за животните, за външни услуги, като сметоизвозване, техническо поддържане на компютърна техника и системи за видеонаблюдение, сервизно обслужване на автопарка, както и за заплати на работниците и служителите“, каза Асенов. \r\nТой подчерта, че през пролетта ОП „Екоравновесие” ще стартира инициативата „Осиновявай, не купувай” и традиционната кампания за безплатна кастрация за ваксинация и обезпаразитявания, регистрация и микрочипиране на дворни кучета. „Кампанията продължава през цялата година, но през пролетта целенасочено се провежда в определен район на Столична община, а именно в крайградските райони. Нашата цел е да насочим вниманието на собствениците на домашни кучета, именно към отговорно отглеждане на животните. Освен за популяризиране на ползата от кастрацията, по време на кампанията ще се говори и най-вече за отговорното отглеждане на домашни любимци, извън това как нежеланото поколение на домашни любимци, които не бива да се озовават на улицата сред бездомните животни“, изтъкна още той. \r\nАсенов апелира гражданите, когато забележат бусове или автомобили, които изхвърлят на улицата кучета, да подават своевременно сигнали, както на 112, така и към ОП „Екоравновесие”, за да може да се реагира и да не се позволи образуването на глутници от новоизхвърлвни кучета. \r\nИрина ИВАНОВА", "date": "2019.03.06", "title": "Веселин Асенов, ОП „Екоравновесие“: През месец февруари 70 от кучетата на ОП „Екоравновесие” намериха своя нов дом"}
{"url": "http://www.focus-news.net/news/2019/03/06/2631270/die-stuttgarter-zeitung-turskata-obshtnost-v-germaniya-reagira-na-zaplahite-za-aresti-na-turisti-ot-germaniya.html", "text": "Турската общност в Германия реагира с раздразнение на докладите за възможни арести на туристи от Германия на влизане в страната, отбелязва вестник  Die Stuttgarter Zeitung . \r\n„С тревога наблюдаваме, че свободата на изразяване е все по-ограничена\", заяви председателят на турската общност в Германия Гьокай Софуоглу пред изданието, като същевременно допълни: „Не бива да забравяме, че случващото се е в контекста на местните избори в Турция“.  \r\nПрез октомври миналата година федералното правителство в Берлин коригира съветите си за пътуващите до Турция, като предупреди, че „изявления, които германското право разбира като свободата на изразяване, може да доведат до наказателно дело в Турция\". \r\nКъм момента в Турция има няколко задържани германски граждани, припомнят от редакцията, без обаче да представят по-конкретни данни за тях.  Тереза Герова", "date": "2019.03.06", "title": "Die Stuttgarter Zeitung: Турската общност в Германия реагира на заплахите за арести на туристи от Германия"}
{"url": "http://www.focus-news.net/news/2019/03/06/2631271/plovdivskiyat-apelativen-sad-otmeni-reshenie-na-okrazhen-sad-stara-zagora-s-koeto-e-dopusnata-zamyana-na-dozhivoten-zatvor-s-30-godini-lishavane-ot-svoboda-za-obvinyaem-za-2-ubiystva.html", "text": "Пловдивският апелативен съд уважи протеста на Окръжна прокуратура -  Стара Загора и отмени решението на Окръжен съд – Стара Загора, с което е заменено наказанието „доживотен затвор“ с наказание от 30 години лишаване от свобода спрямо 64-годишния Т. Ч., осъден през 1991 г. на  „смърт чрез разстрел“. Това съобщиха от  Съдебна палата - Пловдив \r\nТой е признат за виновен в извършване за две убийства, умишлена средна телесна повреда и изнасилване, извършени през 1990 г. в село край Стара Загора. \r\nРешението на Пловдивския апелативен съд е Т.Ч. да изтърпи наказанието „доживотен затвор“.То не подлежи на протест и обжалване. \r\nАпелативните магистрати смятат, че положителна промяна в поведението на осъдения има, но промяната може да се отнесе към последните две години от изтърпяване на наказанието.  \r\nСъдиите в Пловдив приемат за основателно възражението на прокурора, че този период не може да се квалифицира като достатъчен, за да се мотивира извод, че се касае за трайна, продължителна, сигурна и дългосрочна промяна. Така не може да се мотивира извод, че в условията на неконтролирана и неструктурирана среда – сред обществото, личностовите особености няма да се проявят по неблагоприятен за останалите членове на обществото начин.     \r\nТ.Ч е изтърпял повече от 28 години в затвора, от които последните две в Старозагорския, а преди това е бил в затвора в Бургас.  \r\nАпелативният съд е взел предвид, че една от особеностите при осъденото лице и сфера, в която работещите с него заключават, че имат проблеми, е признанието на вината и съжалението за стореното, което формално Т. Ч. изразява, но сам в последната си дума пред Окръжния съд сочи, че не се счита за престъпник, а престъпник е този, който след като е убил и е пуснат, отново убие.  \r\nС присъда от 24.03.1992 г., Старозагорският окръжен съд е признал Т.Ч. за виновен в това, че: \r\n\t-на 08.08.1990 г. в село край Стара Загора, при условията на опасен рецидив, причинил умишлено средна телесна повреда на приятелката си  – престъпление по чл.131а, във вр. с чл. 129, ал.1 от НК, за което е осъден на осем години „лишаване от свобода”; \r\n\t-на 22.10.1990 г. в същото село, при условията на опасен рецидив, се     съвкупил с пострадалата, като я принудил към това със сила и заплашване – престъпление по чл.152, ал.3, т.4, във вр. с ал.1, т.2 от НК, за което е осъден на петнадесет години „лишаване от свобода”; \r\n\t-на 22.10.1990 г. в  при условията на опасен рецидив, с особена жестокост и по особено мъчителен начин умъртвил Н. О. (на 69 години) и Ц. Д. (на 35 години), като спрямо Н. О. убийството е извършено предумишлено, а спрямо Ц. Д. – с цел да бъде прикрито първото убийство – престъпление по чл.116, т.4, пр.2, т.6, пр.2 и пр.3, т.8, т.9 и т. 11 от НК, за което е осъден на „смърт чрез разстрел“.  \r\nСъдът е определил на подсъдимия Т.Ч. едно общо наказание „смърт чрез разстрел“.Присъдата е потвърдена от Върховния касационен съд на 06.05.1993 г. \r\n          Смъртната присъда на подсъдимия е четена и е влязла в сила по време на осемгодишния мораториум върху смъртното наказание.  \r\nСъс ЗИДНК (ДВ, бр. 153/23.12.1998 г.) в чл.36 е създадена ал.3: „(3) В Република България няма смъртно наказание.\" \r\nПоради това с Указ № 4/20.01.1999 г. на Вицепрезидента на Република България смъртното наказание на Т. Ч., е заменено с „доживотен затвор без замяна“.  \r\nПо молба на осъдения с Указ № 12/21.01.2013 г. на Вицепрезидента на Република България наказанието му „доживотен затвор без замяна“ е заменено с наказание „доживотен затвор“.", "date": "2019.03.06", "title": "Пловдивският апелативен съд отмени решение на Окръжен съд – Стара Загора, с което е допусната замяна на доживотен затвор с 30 години лишаване от свобода за обвиняем за 2 убийства"}
{"url": "http://www.focus-news.net/news/2019/03/06/2631272/lorita-radeva-stolichen-obshtinski-savet-sluchaite-na-izhvarlyane-na-kucheta-ot-busove-i-avtomobili-prodalzhavat.html", "text": "Случаите на изхвърляне на кучета от бусове и автомобили продължават, последният сигнал е от жк. „Бъкстон“. Това каза общинският съветник от ГЕРБ и председател на Комисията по околна среда към Столичния общински съвет Лорита Радева по време на представянето на отчета за дейността на общинското предприятие, предаде репортер на  Агенция „Фокус” . „Ние не разполагаме с номера на буса, знаем само, че става въпрос за бял бус. Това все още не е достатъчно и затова се присъединявам и аз към апела на ОП „Екоравновесие“ гражданите да сигнализират, щом забележат подобни ситуации“, заяви председателят на Комисията по околна среда към Столичния общински съвет. „Отговорността, която ние и общинското предприятие носим е налице, но съдействието с информация винаги е от голямо значение“, изтъкна Радева. По думите ѝ тревожното е, че тази тенденция не се наблюдава само на конкретно място, а е разпространена буквално из целия град. „Това се неща, които ни смущават, защото тази тенденция ние сме я споделяли и в предходни представяния на ОП „Екоравновесие“, посочи Радева.  \r\nТя подчерта, че малките кученца не са играчки и всеки трябва да има своето отношение и грижа към тях. „Преди няколко дни в кашон бяха изхвърлени 9 малки кученца пред приют. Ще сме благодарни на всяко съдействие на гражданите и медиите за по-конкретна информация, за да може да намаляваме тази тенденция. Всички кампании, които организираме имат смисъл само тогава, когато има и обратна връзка. Важно е да се записват номерата на бусовете, които изхвърлят кучета. Общината работи съвместно и с органите на полицията“, каза още председателят на Комисията по околна среда към Столичния общински съвет. \r\nПо думите на директора на Общинско предприятие „Екоравновесие” Веселин Асенов изхвърлянето и изоставянето на кучета не е престъпление, но е нарушение. „При първо нарушение по Закона за защита на животните глобата е от 100 до 250 лв., а при последващо тя възлиза от 250 до 500 лв. и трайно настаняване на животното в приют“, отбеляза директорът.  \r\n„Установихме, че пълномощията на общините за проблемите с безстопанствените конете по улицата са изключително малки. Именно за това се ориентираме за разширяване на тези правомощия, за да може да се вземат мерки“, посочи още Радева. \r\nИрина ИВАНОВА", "date": "2019.03.06", "title": "Лорита Радева, Столичен общински съвет: Случаите на изхвърляне на кучета от бусове и автомобили продължават"}
{"url": "http://www.focus-news.net/news/2019/03/06/2631269/smetnata-palata-arhitekturnoto-kulturno-nasledstvo-e-v-opasnost.html", "text": "Дейностите по опазване и поддържане на обектите на архитектурно наследство в градска среда, извършвани от Министерство на културата и от Националния институт за недвижимо културно наследство, не са ефективни и ефикасни. Това е основният извод от извършения от  Сметната палата  одит на изпълнението „Опазване и поддържане на обекти на архитектурното наследство в градска среда“ за периода 01.01.2015 г. до 30.06.2018 г. В периода 2015-2018 г. не е осъществяван мониторинг на състоянието на недвижимото културно наследство с изключение на няколко обекта с категория „световно значение“ - старинен град Несебър, Ивановски скални църкви, Мадарски конник, Рилски манастир, заявяват от Сметната палата. \r\nКултурното наследство е обект на закрила от самото създаване на българската държава. Още през 1888 г. са приети временни правила за закрила на наследството, от 1911 г. е в сила Закон за старините, а през 1937 г. се въвежда за първи път регистрационен режим, за да се запазят старинните постройки в населените места.Според международните и европейските документи всяка държава трябва да съхрани и популяризира културното и природното си наследство. Комитетът за световно наследство през 2015 г. изтъква, че трябва да се минимизира негативното влияние на инфраструктурни и устройствени проекти върху обекти на световното наследство, като се прави оценка на въздействието на такива проекти. Тази оценка, която би имала превантивна роля, у нас не е въведена. \r\nОдитът на Сметната палата е предприет, след като през последните години редица публикации и репортажи в медиите сигнализираха за лишаването на българските градове от огромна част от тяхното ценно архитектурно наследство. Стотици къщи и сгради с впечатляващи архитектурни стилове са разрушавани, като на тяхно място се появяват нови строежи, които често пъти нямат нищо общо със заобикалящата архитектурна среда. Сгради със статут на паметници на културата са изоставени с години и се саморазрушават. Не са предприети почти никакви реални стъпки за задължаване на собствениците на стари сгради да ги поддържат и пазят. В резултат, старите квартали на градовете са изоставени, вместо да бъдат изпълнени с дух и история и да са предпочитана туристическа дестинация. А Конституцията гарантира правото на всеки гражданин да се ползва от националните културни ценности. Поради това предмет на одита са именно създадените условия за изпълнение на дейностите по опазване и поддържане на недвижими културни ценности – архитектурни обекти в градска среда, дейностите по идентифициране, деклариране и предоставяне на статут, мониторингът и контролът.  \r\nОпазването на културното наследство е отговорност на много органи и структури на национално и регионално ниво, с неясно, неточно и непълно определени правомощия и задължения - областни управители, общини, министър на културата, министър на околната среда и водите, министър на регионалното развитие и благоустройството, Светия синод на Българската православна църква и на централните ръководства на другите вероизповедания.Основни етапи от процеса по опазване на недвижимото културно наследство са идентифицирането, декларирането и предоставянето на статут. \t Не е приета национална стратегия \r\nПовече от девет години след влизането в сила на Закона за културното наследство все още няма Национална стратегия за развитието на културата, в която да се определят стратегически цели за управление и опазване на културното наследство. Не са издадени всички подзаконови нормативни актове, предвидени в Закона за културното наследство, които да осигурят прилагането му.  Няма актуални данни за недвижимите културни ценности      \r\nИнформацията за състоянието на недвижими културни ценности не е събирана, обобщавана и анализирана системно, поради което липсват актуални данни за тях. Декларираните недвижими културни ценности са общо 39 476, от които 19 438 са архитектурно-строителни, в т.ч. 355 от национално значение, а останалите са от регионално, местно, ансамблово значение и за сведение. По-малко от една четвърт от архитектурно-строителните недвижими културни ценности са с предоставен статут на културна ценност. Всички останали – 14 780 са само декларирани, без да са изучени задълбочено и да е направена оценка на качествата им на културни ценности.   Липсва ресурсна обезпеченост \r\nДейността по опазване на недвижимо културно наследство не е осигурена с необходимото количество и качество човешки ресурси. Липсва обвързаност на числеността на служителите в Националния институт за недвижимо културно наследство и Министерството на културата с броя на недвижимите културни ценности и изпълнението на нормативно определените функции. Например средно над 3000 обекта се падат годишно на един експерт в Националния институт за недвижимо културно наследство за мониторинг на недвижими културни ценности.  В периода 2015-2018г. не е осъществяван мониторинг на състоянието на недвижимото културно наследство, в т. ч. на архитектурни обекти в градска среда, с изключение на няколко обекта с категория „световно значение“ - старинен град Несебър, Ивановски скални църкви, Мадарски конник, Рилски манастир. \r\nИ финансирането на дейностите по опазване на недвижимото културно наследство е значително по-малко от необходимото. Например, заделените по бюджета на министерството средства за програма „Опазване на недвижимото културно наследство“ са едва 14 на сто от необходимите. Слабости при управление на дейностите \r\nВсе още няма определени режими за опазването на 93 на сто от обектите с предоставен статут на недвижими културни ценности. Същото се отнася и за 98 на сто от декларираните обекти, на които не е направена и оценка на притежаваните качества на културна ценност. А определянето на режима за опазване на един обект е от ключово значение, тъй като регламентира точното местонахождение и площ на обекта, зоната около него, която попада под защита на закона, допустимите намеси в обекта и устройството и условията за ползване на техните територии и охранителни зони. Управлението на Националната система за опазване на недвижимото културно наследство не е децентрализирано. Не са създадени и предвидените в Закона за културното наследство териториални структури на Министерството на културата и на Националния институт за недвижимо културно наследство.  \r\nПрез одитирания период от Инспектората за опазване на културното наследство са проверени незначителен брой обекти – между 0,07 на сто и 0,54 на сто на година. Дейността не се планира и отчита адекватно. \r\nПоддържането на Националния документален архив на Националния институт за недвижимо културно наследство не отговаря на нормативните изисквания за създаването на досиета за обектите. Няма досиета за значителна част от обектите, тъй като поради спецификата на законодателството през различните периоди е било възможно да се декларират много обекти с един акт, без за тях да е налична каквато и да било документация. А създадените досиета имат пропуски по отношение на пълнота и актуалност. Помещенията, в които се съхранява архивът, не са достатъчни.  \r\nНе е изпълнено и въведеното през 2016 г. изискване за водене на Националния документален архив в електронен вид. Архивът съдържа около 100 000 папки и класьори - досиета на обектите и техническа документация, протоколи от комисии, планове, фотограметрични заснемания и фотодокументация.  \r\nВ резултат на извършения одит са дадени 15 препоръки на министъра на културата и 6 препоръки на директора на Националният институт за недвижимо културно наследство - за подобряване на дейностите по опазване на културното наследство.", "date": "2019.03.06", "title": "Сметната палата: Архитектурното културно наследство е в опасност"}
{"url": "http://www.focus-news.net/news/2019/03/06/2631273/uchenitsi-ot-npmg-akad-lyubomir-chakalov-prisastvaha-na-otkrit-urok-v-umbal-sv-ivan-rilski.html", "text": "Осмокласници от отбора по биология на Националната природо-математическа гимназия „Акад. Любомир Чакалов” (НПМГ) в София присъстваха на открит урок в Клиниката по неврохирургия на УМБАЛ „Св. Иван Рилски”. Това съобщиха от пресцентъра на  УМБАЛ „Св. Иван Рилски” . Техни ментори бяха началникът на Националния референтен център за лечение на хипофизни аденоми, който функционира към клиниката – д-р Асен Хаджиянев, и неврохирургът д-р Делян Фердинандов. \r\nМежду две операции и занимания със студенти те показаха на младите биолози любопитни снимки, интересни факти за устройството на мозъка и съвременните методи за лечение на неврохирургичните заболявания, които няма как да бъдат намерени в учебника по биология за 8 клас. \r\nДецата, които бяха придружени от своята преподавателка по биология, Мариана Христова, впечатлиха лекарите с познанията си върху устройството на нервната система, мозъка и хипофизната жлеза. \r\nВ края на открития урок всеки от учениците получи сертификат. А д-р Хаджиянев и д-р Фердинандов се обърнаха към младите надежди с призив  да останат в България, за да има кой да продължи тяхната мисия. Ако има и други училища, които искат да се включат в откритите уроци, с радост ще се отзовем, защото начинът да имаме повече талантливи млади лекари е да провокираме в тях интерес към нашата професия още от ученическата скамейка, декларираха двамата лекари.", "date": "2019.03.06", "title": "Ученици от НПМГ „Акад. Любомир Чакалов” присъстваха на открит урок в УМБАЛ „Св. Иван Рилски”"}
{"url": "http://www.focus-news.net/news/2019/03/06/2631274/sport-klichko-obmislya-zavrashtane-sled-predlozhenie-za-40-miliona-dolara.html", "text": "Стрийминг услугата DAZN е предложил на Владимир Кличко договор за 40 милиона долара, за да се завърне на ринга. По този договор Кличко трябва да проведе 3 двубоя, като първият трябва да е в Германия срещу опонент от топ 10, а вторият и третият двубой да са на стадион \"Уембли\" в Лондон срещу местните боксьори - Антъни Джошуа и Тайсън Фюри. Към допълнение на тези 40 милиона, Кличко ще получи и процент от платените гледания на втория и третия двубой. \r\nИма и клауза, която включва, че всеки следващ двубой ще се проведе само при победа в предходния. Напълно възможно е и трите битки да се проведат през 2019 година - през май, септември и декември.", "date": "2019.03.06", "title": "Спорт: Кличко обмисля завръщане след предложение за 40 милиона долара"}
{"url": "http://www.focus-news.net/news/2019/03/06/2631229/tsvetan-tsvetanov-gerb-ne-vyarvam-che-bsp-i-tehnite-simpatizanti-iskat-da-vidyat-balgarskiya-maduro-v-litseto-na-prezidenta-rumen-radev.html", "text": "Не вярвам, че БСП и техните симпатизанти искат да видят българския Мадуро в лицето на президента Румен Радев, който води Венецуела към лош режим. Това каза председателят на ПГ на ГЕРБ Цветан Цветанов по време на дебатите за президентското вето върху промените в Изборния кодекс, предаде репортер на  Агенция „Фокус“ . \r\nЦветанов припомни аферата „Костинброд“ и посочи, че не е имало ден за размисъл, който да е бил опорочаван по този начин. „За последните 30 години никой не е мислил и не е прилагал подобен подход. Защото „Костинброд“ беше на първа страница на всички вестници и всички онлайн издания през 2013 г. в деня за гласуване. Но тогава българските граждани не се поддадоха на манипулациите и гласуваха за ГЕРБ“, коментира председателят на ПГ на ГЕРБ. \r\n„Нека да припомним, че през 2016 г. президентът Румен Радев призна изборите за честни, защото ги спечели. През 2017 г. точно с назначеното служебно правителство от Румен Радев бяха спечелени изборите от ГЕРБ. Така че на колегите от БСП не им прави чест да правят политика на инат“, посочи Цветанов. \r\nТой коментира, че президентът и президентската институция са станали като говорител на БСП. „И сега това им е единственият начин да говорят, защото те се лишиха от парламентарната трибуна“, заяви Цветанов. По думите му президентската институция не е участвала активно в дебата за промените в Изборния кодекс. „Виждаме, че в президентската институция, когато си в административния отдел на неформалния лидер на БСП, вече взимаш предвид политическата реторика, а не реалните аргументи“, заяви Цветанов, цитирайки участието на  секретаря на президента проф. Емилия Друмева по време на дебатите в парламентарната правна комисия. \r\n„Някои се притесняват от участие в мажоритарна система. Искам да кажа, че се чувствам удовлетворен, че имах възможността през 2009 г. да бъда избран мажоритарно и да бъда водач на две листи – в София и Варна. И няма нищо страшно, само отговорността е по-голяма към българските граждани. И смятам, че БСП са неискрени, защото самите те не желаят мажоритарна система и доказаха това с гласуването си, когато отхвърлиха предложението на ГЕРБ за мажоритарна система, която да съответства на проведения референдум, където гласа си дадоха над 2,5 млн. граждани“, заяви Цветанов. Той посочи, че в една партия едноличното управление води до диктатура. „Не вярвам, че БСП и техните симпатизанти искат да видят българския Мадуро в лицето на президента Румен Радев. Точно затова мога да кажа, че от името на ГЕРБ ще гласуваме „за“ законопроекта и против ветото на президента. Но искаме да го призовем, когато подготвя своите мотиви, нека неговите сътрудници да се запознават със стенограмите не само на изказващите се от неговата партия – БСП, но да  чуят и това, което казват и ВАС и ЦИК“, посочи Цветанов. \r\nЦветилена СИМЕОНОВА", "date": "2019.03.06", "title": "Цветан Цветанов, ГЕРБ: Не вярвам, че БСП и техните симпатизанти искат да видят българския Мадуро в лицето на президента Румен Радев"}
{"url": "http://www.focus-news.net/news/2019/03/06/2631276/stolichna-biblioteka-zaedno-s-balgarskiya-pen-tsentar-zapochva-poreditsa-ot-predstavyaniya-na-svoite-chlenove-s-vecher-s-poeziyata-na-aleksandra-ivoylova-na-11-mart.html", "text": "Столична библиотека заедно с Българския П.Е.Н.-център започва поредица от представяния на своите членове в Литературния клуб на библиотеката с вечер с поезията на Александра Ивойлова на 11 март 2019 г. (понеделник), от 18.00 ч. \r\nАвторката ще бъде представена от Георги Цанков. Това съобщиха от пресцентъра на  Столична община . \r\nАлександра Ивойлова завършва пиано в НМА „Проф. Панчо Владигеров“ в София. Специализира в Париж. Изучава и камерно пеене – като мецосопрано е издала компактдиск „Барокови арии и песни“ (2011, с пианистката Д. Андонова). Другият й диск – „Отражения / Reflets“ (2016) – е създаден от композитора Н. Добринов по едноименната й книга с хайку на български и френски. \r\nАл. Ивойлова участва в изложби, илюстрира литературни страници в печата. Показва 70 свои графики в първото у нас слайдшоу с органов концерт (с органиста С. Леви). Фотографска изложба „Светлини и сенки“ (фото хайга) подрежда в Американския център към Столична библиотека през 2017 г. \r\nПубликува есета, фрагменти, поезия (вкл. за деца), литературна, музикална, художествена критика и др. Издала е осем книги, повечето с авторски графики: стихове, хайку, хайбуни, сентенции, поетични диалози (в съавторство), както и „Същината на Ботевото слово“ – полемични анализи. Автор на проекта, съставител и редактор е на първата хайку антология на градска тема – „Градът / La Ville“ (2012) – 103 български, френски и франкфонски поети. Сред съставителите е на българо-английската хайку антология „Отвъд думите / Beyond Words“ (2018), съвместно с Британското хайку общество. \r\nЧленува в Българския П.Е.Н.-център, в World Haiku Association, Rencontres Européennes – Europoésie, Български хайку съюз. \r\nНейни хайку са публикувани в книжни и онлайн издания: Ginyu, Frog pond, Chrysanthemum, Blihte spirit, Ploc, Улитка, Хайкумена, Asahi Haikuist Network, Освит, Хаику новине, Haiku (Румъния) и др., в антологиите на WHA, Cоnstanca – 2013, Capoliveri – 2015, Haikuest – 2015 и др. В журито е на ежегодните национални конкурси на БХС – „Декември“, „Вишнев цвят“ (българска и международна секция), XV международен конкурс за детско хайку, организиран от фондация JAL – 2018. В редколегията е на сп. „Хайку свят“. \r\nТворческият й актив включва рецитали – авторска поезия и музикални изпълнения. \r\n„Това е една твърде субективна поезия. (Коя ли поезия не е субективна!) Нейната субективност обаче е по-особена. Тя се изразява безспорно в личното авторско отношение към заобикалящия ни свят. Нейното присъствие се чувства, от друга страна, и в осезаемото метаморфозиране на Аза. Лирическият субект се раздвоява сякаш в две лица. Едното изследва душевните и мисловни територии на другото, дълбае в неговите вътрешни пластове, преодолявайки „бездна от време и разстояния“ в търсене на „брод“ „да достигне себе си“ (...). Получава се удвоена субективност. Азът застава лице в лице с другия свой Аз, изкушен от изкуството на самонаблюдението, от мъдростта на самопреценката и насладата от самовглъбяването“ (София Филипова, „Да достигнеш себе си“, в. „Словото днес“, ноември 2008 г.", "date": "2019.03.06", "title": "Столична библиотека заедно с Българския П.Е.Н.-център започва поредица от представяния на своите членове с вечер с поезията на Александра Ивойлова на 11 март"}
{"url": "http://www.focus-news.net/news/2019/03/06/2631275/dots-milen-mihov-obedineni-patrioti-ako-priemem-proektoreshenieto-na-dps-za-neofashistkite-proyavi-shte-priznaem-che-balgariya-ima-obshto-s-plana-na-hitler-za-unishtozhavane-na-tsyala-natsiya.html", "text": "Ако приемем проекта на решение на ДПС за неофашистките прояви, ще признаем, че България има общо с плана на Хитлер за унищожаване на цяла нация. Това каза народният представител от ПГ на „Обединени патриоти“ и зам.-председател на ВМРО доц. Милен Михов по време на дебатите за предложеното от ДПС Решение относно нарастване на неофашистките прояви в Европа и България, предаде репортер на  Агенция „Фокус“ . \r\n„Свидетели сме днес на една подмяна на смисъла на думи. Днес фашизъм се превръща в етикет спрямо всеки, който е различен, който мисли различно от свръх либералното разбиране за всеобщия индивидуализъм. Тази декларация прави една компилация – тя стъпва върху европейски ценности и прави конгломерат от обвинения към всички, които са различни от ДПС“, заяви доц. Михов. \r\nТой посочи, че същността на цялата декларация е в последния абзац, в който се прави връзка между зверствата през Втората световна война, като например Холокоста. „С това ще признаем, че българската държава има общо с античовешкия план на Хитлер за унищожаването на цяла нация. Никой досега не е правил такова нещо“, каза още той и посочи, че от „Обединени патриоти“ са против такава формулировка.  \r\n„Да не говорим пък за тезата за продължаващия възродителен процес, който свързва днешна демократична България с тоталитарния режим на Тодор Живков. Тази декларация на практика е елемент от предизборната кампания на ДПС. Тя иска да обвини всички управляващи в продължаващ възродителен процес – апропо, в продължаващ фашистки режим“, коментира доц. Михов. \r\nЦветилена СИМЕОНОВА", "date": "2019.03.06", "title": "Доц. Милен Михов, „Обединени патриоти“: Ако приемем проекторешението на ДПС за неофашистките прояви, ще признаем, че България има общо с плана на Хитлер за унищожаване на цяла нация"}
{"url": "http://www.focus-news.net/news/2019/03/06/2631278/dobrich-avtopatrul-e-zadarzhal-29-godishen-mazh-shofiral-sled-upotreba-na-chetiri-vida-narkotichni-veshtestva.html", "text": "Автопатрул е задържал 29-годишен мъж, шофирал след употреба на четири вида наркотични вещества, съобщиха от пресцентъра на  Областната дирекция на МВР в Добрич . Около 03,00 часа тази нощ в град Добрич е спрян за проверка лек автомобил „БМВ” със старозагорска регистрация, управляван от 29-годишен мъж от град Добрич, криминално проявен. При извършената проверка на водача на автомобила за употреба на наркотични и упойващи вещества, тестът е отчел положителен резултат за употребата на кокаин, канабис, амфетамин и метаафметамин. Мъжът е задържан за 24 часа. По случая е образувано бързо полицейско производство.", "date": "2019.03.06", "title": "Добрич: Автопатрул е задържал 29-годишен мъж, шофирал след употреба на четири вида наркотични вещества"}
{"url": "http://www.focus-news.net/news/2019/03/06/2631279/zemetresenie-s-magnitud-34-e-registrirano-v-cherno-more-na-128-kilometra-ot-varna-na-112-kilometra-ot-shabla-i-na-191-kilometra-severno-ot-istanbul.html", "text": "Земетресение с магнитуд 3.4 по скалата на Рихтер е регистрирано в Черно море днес преди обед. Трусът е регистриран в 8.56 минути българско време, съобщават от  Европейския сеизмологичен център . Земетресението е регистрирано на дълбочина от 10 метра. Трусът е с епицентър на 128 километра югоизточно от Варна, на 112 километра от Шабла и на 191 километра северно от Истанбул.", "date": "2019.03.06", "title": "Земетресение с магнитуд 3.4 е регистрирано в Черно море, на 128 километра от Варна, на 112 километра от Шабла и на 191 километра северно от Истанбул"}
{"url": "http://www.focus-news.net/news/2019/03/06/2631280/plovdiv-18-godishen-uchenik-e-zadarzhan-ot-politsiyata-v-karlovo-za-otpravyane-na-zaplahi-i-obidi-kam-direktora-na-gimnaziyata-v-koyato-uchi.html", "text": "18-годишен ученик е задържан от полицията в Карлово за отправяне на заплахи и обиди към директора на гимназията, в която учи. Това съобщиха за  Радио „Фокус“ – Пловдив  от Областната дирекция на МВР. На 5 март служителите на реда в подбалканския град се отзовали на сигнал от директорката на средно училище, че сутринта в кабинета й нахлул 18-годишен ученик и отправил към нея заплахи и обиди. При проверката е установено, че момчето се обучава в индивидуална форма в учебното заведение, след като за същото провинение в края на миналата година му било наложено наказание от педагогическия съвет. След доклад на случая в районната прокуратура, извършителят е задържан за срок до 24 часа. Срещу него е образувано бързо производство по чл. 325, ал.1 от НК.", "date": "2019.03.06", "title": "Пловдив: 18-годишен ученик е задържан от полицията в Карлово за отправяне на заплахи и обиди към директора на гимназията, в която учи"}
{"url": "http://www.focus-news.net/news/2019/03/06/2631281/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия. \r\nВенцеслав ИЛЧЕВ", "date": "2019.03.06", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/03/06/2631282/pazardzhik-do-1700-chasa-dvizhenieto-po-pat-i-8-pazardzhik-plovdiv-shte-se-osashtestvyava-v-edna-lenta-v-rayona-na-razklona-za-malo-konare-poradi-montazhni-deynosti.html", "text": "До 17.00 часа движението по път I-8 Пазарджик - Пловдив ще се осъществява в една лента в района на разклона за Мало Конаре, поради монтажни дейности. Това съобщиха от пресцентъра на  Агенция \"Пътна инфраструктура  и призоваха шофьорите да се движат с повишено внимание, спазвайки пътната сигнализация.", "date": "2019.03.06", "title": "Пазарджик: До 17.00 часа движението по път I-8 Пазарджик - Пловдив ще се осъществява в една лента в района на разклона за Мало Конаре, поради монтажни дейности"}
{"url": "http://www.focus-news.net/news/2019/03/06/2631283/kyustendil-v-uchastaka-dupnitsa-blagoevgrad-na-am-struma-shte-badat-izvarshvani-remontni-deynosti.html", "text": "Днес и утре - 7 март, шофьорите трябва  да се движат с повишено внимание и съобразена скорост, спазвайки пътната сигнализация в участъка Дупница - Благоевград (км 58 - км 79) на АМ \"Струма\" поради извършване на ремонтни дейности.  Това съобщиха от пресцентъра на  Агенция \"Пътна инфраструктура .", "date": "2019.03.06", "title": "Кюстендил: В участъка Дупница - Благоевград на АМ \"Струма\" ще бъдат извършвани ремонтни дейности"}
{"url": "http://www.focus-news.net/news/2019/03/06/2631277/der-spiegel-germanski-polititsi-osadiha-izyavleniyata-na-syuleyman-soylu-za-aresti-na-turisti.html", "text": "Политиците в Берлин осъдиха речта на турския министър на вътрешните работи Сюлейман Сойлу, в която – според тълкуването на медиите – отправи заплаха за арести на туристи от Германия още на влизане в страната, отбелязва  Der Spiegel . \r\nВицепредседателят на Съюза (ХДС/ХСС) в Бундестага Торстен Фрай определи като  „неприемливо, ако турски разузнавателни агенти шпионират наши граждани и се опитват да ограничат техните свободи“.  \r\n„Зеленият“ политик Джем Йоздемир определи речта като поредна обида на Берлин от страна на Анкара и коментира: „Политиката на федералното правителство за умилостивяване на Ердоган се провали\". Той припомни, че преди няколко дни турските власти отказаха акредитации на няколко германски журналисти. „Сега Ердоган иска да разпространи атмосфера на страх и в Германия“, бе заключението на Йоздемир.  \r\nКонстантин Куле, говорител на Свободната демократическа партия (СвДП) подчерта:  „Изявлението на турския вътрешен министър е недостойно за отношения между две държави-членки на НАТО и Съвета на Европа\". \r\nГоворителят на Германската социалдемократическа партия (ГСДП) Буркхард Лишка подчерта, че събирането на информация за предполагаеми поддръжници на „Работническата партия на Кюрдистан“ (ПКК) в страната е в ръцете на „германските съдилища, а не в тези на контролираното от управляващите в Анкара турско правосъдие“. Тереза Герова", "date": "2019.03.06", "title": "Der Spiegel: Германски политици осъдиха изявленията на Сюлейман Сойлу за арести на туристи"}
{"url": "http://www.focus-news.net/news/2019/03/06/2631287/parlamentat-othvarli-proektoreshenieto-na-dps-otnosno-neofashistkite-proyavi-v-evropa-i-balgariya.html", "text": "С 25 гласа „за“, 25 гласа „против“ и 69 „въздържали се“ парламентът отхвърли Проекта на решение относно нарастване на неофашистките прояви в Европа и България, предложен от ДПС, предаде репортер на  Агенция „Фокус“ . С решението беше предложено парламентът категорично да осъди терористичните нападения, убийствата и шествията от страна на неофашистки и неонацистки организации в държави-членки на ЕС и конкретно България. Парламентът да изрази дълбока загриженост по повод зачестяващото превръщане в нормално явление на фашизма, расизма, ксенофобията и други форми на нетърпимост в ЕС и България. С решението се предлагаше МВР да създаде звена за борба с престъпленията от омраза, както и други расистки, ксенофобски или дискриминационни действия. \r\nОт ГЕРБ отхвърлиха проекта на решение с мотив, че няма как да се приеме твърдението, че фашизмът, расизмът и ксенофобията са нормални явления в България. Депутатът от ПГ на ГЕРБ и председател на външна комисия Джема Грозданова посочи, че управляващите поемат ангажимент да бъде изготвена декларация по темата и ако е нужно, да бъдат въведени промени в закона. \r\nЦветилена СИМЕОНОВА", "date": "2019.03.06", "title": "Парламентът отхвърли проекторешението на ДПС относно неофашистките прояви в Европа и България"}
{"url": "http://www.focus-news.net/news/2019/03/06/2631286/plovdiv-trima-dushi-sa-zadarzhani-s-narkotitsi-pri-spetsializirana-politseyska-operatsiya-v-parvomay.html", "text": "Трима души са били задържани с наркотици при специализирана полицейска операция в Първомай през изминалата седмица. Това съобщиха за  Радио „Фокус“ – Пловдив  от Областната дирекция на МВР. Съвместните действия са осъществени от служители на районното управление и колегите им пловдивския сектор „Специализирани полицейски сили“. При процесуални и следствени действия в дома на 32-годишен криминално проявен и осъждан жител униформените открили три топчета с марихуана, електронна везна, няколко незаконно притежавани боеприпаси и значителна парична сума. Осем пакетчета със същото съдържание иззели при обиск на 19-годишен младеж, а близо 20 грама от наркотика намерили в лек автомобил „Форд“, управляван от друг познайник на полицията, на 30 години. Срещу извършителите са образувани бързи производства, уведомена е прокуратурата.", "date": "2019.03.06", "title": "Пловдив: Трима души са задържани с наркотици при специализирана полицейска операция в Първомай"}
{"url": "http://www.focus-news.net/news/2019/03/06/2631285/pregled-na-mezhdunarodnite-novini-do-13-chasa-agentsiya-fokus.html", "text": "Сред 28-те държави-членки на Общността , България се нарежда на 16-о място по брой представителки на нежния пол в Европейския парламент. Това показват данни на Евростат, цитирани от виенския ежедневник  Die Presse , който отбелязва, че Австрия се нарежда на пето място.  \r\nНай-много дами в ЕП изпраща Швеция (46,7% от общия дял на депутатите й), следвана от Финландия (41.5%), Белгия и Испания (по 39.5% всяка), Австрия (36.5%). В десетката влизат още Португалия (36.4%), Дания (36.3%), Италия (35%, 3%), Холандия (33,8%), Германия (31,4%) и Латвия (31,0%). \r\nПод средните стойности за ЕС са Естония (29.7%), Франция (29.0%), Великобритания (28.9%), Полша (26.1%), България (25.4%), Ирландия (24%, 3%), Словения (22.3%), Литва (22.0%), Люксембург (21.7%), Чехия (21.0%), Словакия (20.7%) и Хърватия (20.5%) ). \r\nПод 20% са жените от общия брой депутати на Румъния (19,6%), Гърция (18,3%), Кипър (18,2%), Малта (14,5%). Унгария е на последно място с 12.6%.  \r\nКвотата за жени в ЕП е 29,9%, пояснява изданието. \r\n***  Множество взривове разтърсиха разположения в източната част на Афганистан град Джалалабад в ранните часове на деня, предава  AFP , като се позовава на данни на местните власти. \r\nСъгласно разпространената информация, атаката е била насочена срещу частна компания близо до летището на града. „Двама нападатели задействаха експлозиви, заложени в жилетките им, други двама бяха застреляни от силите за сигурност\", заяви говорителят на провинцията Атаулах Хогиани. \r\nРепортер на агенцията в в района потвърди информацията за взривовете. Към настоящия момент нито една групировка не е поела отговорност за нападението. Не се привеждат и данни за пострадали или загинали.  \r\nАтаката е извършена на на фона на мирните преговори, които се водят с талибаните в Катар за прекратяване на почти 18-годишния конфликт в Афганистан. \r\n***  Според министър-председателя на Бавария Маркус Зьодер подкрепата за „Алтернатива за Германия“ в западните провинции на страната не се увеличава. Тъкмо обратното – полулистите са изживели зенита си, отбелязва водещото издание  Der Spiegel . \r\n„Разбира се, не става въпрос за излизането на „Алтернатива за Германия“ от регионалните парламенти. Но чувствам, че партията е изживяла зенита си на Запад“, коментира премиерът на най-голямата провинция във ФРГ.  \r\nАко политиката е в състояние да разреши проблемите „и да нарече „Алтернатива за Германия“ с думите, които наистина я характеризират, то тогава на кошмара ще бъде сложен край“, допълни Зьодер.  \r\nПо повод предстоящите европейски избори през май баварския политик подчерта, че „ЕС е заплашен от популисти и националисти“, като припомни, че „Алтернатива за Германия“ лобира за излизането на страната от Общността.  \r\n„Целта й не е да създаде нещо ново или по-добро, а умишлено да предизвика истински хаос\", допълни Зьодер. \r\nПредседателят на Бундестага Волфганг Шойбле (ХДС) разкритикува политическия стил на дясната популистка партия. „Алтернатива за Германия“ работи с обещания, които не са осъществими. Това е безотговорно“, коментира пред медии бившият финансов министър на ФРГ. В същото време Шойбле призова в Бундестага „да има сътрудничество между всички партии“, като припомни, че „за добро или лошо“ „Алтернатива за Германия“ е част от парламента.  \r\nШойбле предупреди, че избирателите на „Алтернатива за Германия“ следва да бъдат вземани също толкова сериозно, колкото и тези на останалите партии. Популистите са „част от политиката и нейните избиратели са също толкова важни, колкото и останалите. Някои от тях просто искат да покажат на утвърдените политически сили, че трябва да се подобрят. Това предизвикателство следва да бъде прието – и наистина да станем по-добри“, изрази увереност Шойбле. \r\n***  Кипър протестира срещу продължаващите турски сондажи в континенталния шелф на Средиземно море и в Изключителната икономическа зона (ИИЗ) на острова, съобщава електронното издание на водещия гръцки ежедневник  Kathimerini . \r\nВ писмо до генералния секретар на ООН Антониу Гутериш, което бе публикувано късно във вторник, постоянният представител на Република Кипър Корнилос Корнилоу заяви, че Турция провежда сондажи в блоковете 1, 8, 9 и 12, като добавя, че Никозия вече е дала лиценз на енергийните гиганти Total и Eniда проучат и експлоатират запасите от нефт и газ в блокове 8 и 9. \r\nКорнилиу допълни, че проучването на Турция нарушава суверенните права на Кипър и международното право, по-специално Конвенцията на ООН за морското право. \r\n***  Министър-председателят на Косово Рамуш Харадинай обяви, че премиерът на Сърбия Ана Бърнабич ще бъде сред поканените регионални лидери, които се събират в Прищина през април за среща на правителствените ръководители на страните от региона, отбелязва електронното издание на вестник  Koha Ditore . \r\nНа заседание Харадинай поиска от кабинета на министрите да одобри инициативата за събиране на всички регионални лидери, както и на еврокомисаря по разширяването Йоханес Хан, за да обсъдят процесите на европейска интеграция. „Ще демонстрираме непрекъснатия си фокус върху прилагането на реформите“, подчерта Харадинай и добави, че събитието ще даде възможност да се обсъди либерализирането на визовия режим за Косово. \r\n***  В много съмнителен ход, който се очаква да предизвика негативни критики, министър-председателят на Гърция Алексис Ципрас предложи Турция да бъде обявена за „страна на честта“ на Международния панаир в Солун през 2021 г., разкрива електронното издание на атинския ежедневник  Protothema , като припомня, че през същата година южната ни съседка чества 200-годишнината от извоюването на независимостта си от Османската империя.  \r\nСъответното предложение, което дипломатическите кръгове определиха като „проблематично“, Ципрас е изложил в рамките на срещата си с турския президент Реджеп Тайип Ердоган в Анкара на 5 февруари. \r\nИзданието е открило документ, който показва, че правителството в Атина официално е предложило Турция да бъде във фокуса на панаира в Солун през 2021 г. - година, в която Гърция ще чества 200-годишнината от въстанието и получаване на независимост от Османската империя. \r\nС други думи, гръцкият премиер - вероятно в опит да успокои Ердоган – е предложил Турция да бъде в центъра на вниманието на най-голямото събитие в страната с глобално медийно отразяване, по повод 200-годишнината от въстанието срещу Османската империя. „Трудно е да се пренебрегне символиката на такова неразбираемо и дори унизително предложение“, коментират от редакцията. \r\nПодчертава се, че това е втори случай на „обезпокоителна“ отстъпка от страна на гръцкия премиер пред Турция, след като по-рано стана ясно, че Ердоган е е повдигнал въпроса за откриването на джамията Фетие в Атина.  В отговор гръцкият премиер призова за повторното отваряне на семинарията на Халки. \r\n***  Членът на Тристранното председателство на Босна и Херцеговина Милорад Додик определи страната си като „карикатура\", като допълни, че е тръгнала „по пътя на самоунищожението\". Същевременно обаче той увери, че нито той, нито някой в Белград подготвя сценарий за отделяне на Република Сръбска от Босна и Херцеговина, отбелязва електронното издание на водещия хърватски ежедневник  Jutarnji List . \r\n„В момента Босна и Херцеговина е като карикатура, бих искал да видя хармонична общност, съставена от два равноправни субекта... Като държава Босна може да оцелее, само ако  \r\n(БиХ) виждам като карикатура на страната, и бих искал да се види като хармонична общност, съставена от две равни субекти, където никой никой не отрича, нито някой някой си направи труда да продължим напред. Босна като държава може да оцелее само ако политиците осъзнаят, че страната е сложно устроени и няма перспектива да се превърне в унитарна“, анализира Додик ситуацията.  \r\nТой също така увери, че е „прозрачен прагматик, който гледа на Босна и Херцеговина с очите на един реалист\" и действа от същите позиции. „Не ме разбират добре, но в крайна сметка това не зависи от мен“, допълни Додидк, като подчерта, че е реалист по отношение на териториалния суверенитет на Босна и Херцеговина, който - съгласно думите му, той не е противоречив, а нефункционален.  \r\nДодик обяви, че дава максимален срок от една година, в който заедно с останалите двама членове на Председателството – Шефик Джаферович и Желко Комшич, да се опитат да отклонят страната от „пътя на самоунищожението“. Ако това не се случи, Додик ще подаде оставка и „ще се върна в Баня Лука“. \r\n***", "date": "2019.03.06", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/03/06/2631289/kyustendil-rayonnata-prokuratura-e-vnesla-postanovlenie-v-sada-po-sluchaya-s-otkriti-martvi-kone-v-osogovska-planina.html", "text": "Районна прокуратура – Кюстендил е внесла постановление в съда по случая с открити мъртви коне в Осоговска планина. Това каза пред  Радио „Фокус” – Кюстендил  прокурор Галина Димитрова, говорител на Районна прокуратура – Кюстендил. Обвинението е по член 325 б, ал. 2 т. 1 от Наказателния кодекс. Този член третира извършване на престъпление от лице, което осъществява дейност или професия, свързани с отглеждането на животни – причинена смърт на гръбначни животни. Районна прокуратура е направила предложение обвиненото лице да бъде освободено от наказателна отговорност, спрямо него да се наложи административно наказание. „Фокус” припомня:  през март 2018 година беше подаден сигнал за коне в Осоговска планина, които са оставени през зимния сезон на временно пасище, като някои от тях бяха загинали. По случая беше образувано досъдебно производство. \r\nВенцеслав ИЛЧЕВ", "date": "2019.03.06", "title": "Кюстендил: Районната прокуратура е внесла постановление в съда по случая с открити мъртви коне в Осоговска планина"}
{"url": "http://www.focus-news.net/news/2019/03/06/2631284/berlin-i-ankara-na-praga-na-nov-skandal-obzor.html", "text": "„Има хора, които участват в митинги на терористични организации в Европа или в Германия, а след това идват в Анталия, Бодрум или Мугла на почивка. Взехме мерки срещу тях. Нека идват спокойни, след това ще бъдат арестувани още на летището. Отсега нататък извършването на предателство в чужбина и след това наслаждаването на удоволствието от живота в Турция няма да е толкова лесно\". \r\nТова изявление на  министъра на вътрешните работи на Турция Сюлейман Сойлу , направено в рамките на митинг на управляващата в Анкара  „Партия на справедливостта и развитието“, се превърна в повод за поредно изостряне на отношенията с Берлин.  \r\nТопката бе поета най-напред не от политиците, а от медиите в Германия, които не пропуснаха да предупредят, че „Турция иска да арестува на влизане в страната противници на правителството“, (Der Tagesspiegel), „Турция ще арестува германски туристи“ (BILD), „Турция се опитва да сплашва със закани срещу германските туристи“ (Die Stuttgarter Zeitung). \r\n„Поддръжниците на „Работническата партия на Кюрдистан“ (ПКК), която е забранена и в Германия, изглежда са в центъра на вниманието на Сойлу. Съобщението, че критично настроени срещу Анкара туристи от Германия ще бъдат арестувани при влизането си в Турция, предизвика възмущение сред редица политици в Берлин“, съобщи един от най-популярните вестници в страната -  BILD . \r\nАвторитетното издание  Der Spiegel   хвърли светлина върху това които точно са тези политици.  Вицепредседателят на Съюза (ХДС/ХСС) в Бундестага Торстен Фрай  определи като  „неприемливо, ако турски разузнавателни агенти шпионират наши граждани и се опитват да ограничат техните свободи“.  „Зеленият“ политик Джем Йоздемир  определи речта като поредна обида на Берлин от страна на Анкара и коментира: „Политиката на федералното правителство за умилостивяване на Ердоган се провали\". Той припомни, че преди няколко дни турските власти отказаха акредитации на няколко германски журналисти. „Сега Ердоган иска да разпространи атмосфера на страх и в Германия“, бе заключението на Йоздемир.  \r\nКонстантин Куле, говорител на Свободната демократическа партия (СвДП) подчерта:  „Изявлението на турския вътрешен министър е недостойно за отношения между две държави-членки на НАТО и Съвета на Европа\". Говорителят на Германската социалдемократическа партия (ГСДП) Буркхард Лишка  подчерта, че събирането на информация за предполагаеми поддръжници на „Работническата партия на Кюрдистан“ (ПКК) в страната е в ръцете на „германските съдилища, а не в тези на контролираното от управляващите в Анкара турско правосъдие“. Константин Куле, говорител на Свободната демократическа партия (СвДП)  подчерта:  „Изявлението на турския вътрешен министър е недостойно за отношения между две държави-членки на НАТО и Съвета на Европа\". \r\n„Турската общност в Германия реагира с раздразнение на докладите за възможни арести на туристи от Германия на влизане в страната“, отбелязва вестник  Die Stuttgarter Zeitung . \r\n„С тревога наблюдаваме, че свободата на изразяване е все по-ограничена\", заяви  председателят на турската общност в Германия Гьокай Софуоглу  пред изданието, като същевременно допълни: „Не бива да забравяме, че случващото се е в контекста на местните избори в Турция“.  \r\nОт редакцията отбелязаха, че през октомври миналата година федералното правителство в Берлин коригира съветите си за пътуващите до Турция, като предупреди, че „изявления, които германското право разбира като свободата на изразяване, може да доведат до наказателно дело в Турция\". Към момента в Турция има няколко задържани германски граждани, подчерта изданието, без обаче да представя по-конкретни данни за тях.  \r\nВ Анкара запазиха спокойствие по повод коментарите в Берлин.  Министерството на външните работи на Турция  отрече твърденията за опасност от арест на туристи от Германия още на влизане в страната, като увери, че Анкара ще продължи да приветства туристите от цял свят с гостоприемство. \r\n„В някои германски медии са обявени неоснователни съобщения за евентуално малтретиране на германци, пътуващи до Турция\", подчерта говорителят на МВнР Хами Аксой в специално изявление, като подчерта, че докладите не отразяват истината.  \r\n„Ясно е, че изявленията на нашия министър на вътрешните работи (Сюлейман Сойлу) по отношение на борбата срещу тероризма са били умишлено извадени от контекста и изкривени\", отбелязва Аксой. \r\n„Както винаги, Турция ще продължи да посреща туристи от Германия и всички други страни с традиционно за страната ни гостоприемство\", увери говорителят на външното министерство в Анкара. Тереза Герова", "date": "2019.03.06", "title": "Берлин и Анкара на прага на нов скандал (ОБЗОР)"}
{"url": "http://www.focus-news.net/news/2019/03/06/2631290/odobreni-sa-promeni-v-postanovlenieto-za-sazdavane-na-natsionalniya-savet-po-demografska-politika.html", "text": "Правителството одобри промени в постановлението за създаване на Националния съвет по демографска политика към Министерския съвет. Те са във връзка с измененията в името и структурата на звеното в състава на Министерството на труда и социалната политика, изпълняващо функциите на Секретариат на Съвета. Това съобщиха от  правителствената информационна служба . Националният съвет по демографска политика е консултативен орган за осъществяване на сътрудничество и координация между държавните органи и институции, органите на местното самоуправление и неправителствени организации регистрирани в обществена полза при разработването, планирането, програмирането, идентифициране на ресурсното осигуряване, наблюдението и оценката на изпълнението на държавната интегрирана хоризонтална междусекторна демографска политика.", "date": "2019.03.06", "title": "Одобрени са промени в постановлението за създаване на Националния съвет по демографска политика"}
{"url": "http://www.focus-news.net/news/2019/03/06/2631291/o-r-general-mayor-aleksandar-aleksandrov-e-predlozhen-za-udostoyavane-s-orden-za-voenna-zasluga-i-stepen.html", "text": "Министерският съвет предлага на Президента на Република България да издаде указ, с който да награди о. р. генерал-майор Александър Панайотов Александров с орден „За военна заслуга“ I степен за големите му заслуги за развитието и укрепването на въоръжените сили, за дългогодишна и безупречна служба и принос за националната сигурност в Република България. Това съобщиха от  правителствената информационна служба . \r\nО. р. генерал-майор Александър Александров е вторият български космонавт, летял на борда на космическия кораб „Съюз ТМ-5“. Мисията продължава от 7 до 17 юни 1988 година. По време на полета той извършва над 50 успешни научни експеримента, включително изпитание на български храни за космонавти. Удостоен е с орден „Стара планина“.", "date": "2019.03.06", "title": "O. р. генерал-майор Александър Александров e предложен за удостояване с орден  „За военна заслуга“ I степен"}
{"url": "http://www.focus-news.net/news/2019/03/06/2631292/kardzhali-41-godishen-mazh-e-zadarzhan-za-otpraveni-zakani-za-ubiystvo.html", "text": "41-годишен мъж е задържан в Районно управление на МВР-Кърджали за отправени закани за убийство вчера, в 14.00 часа. Това съобщиха от  ОДМВР-Кърджали . Заплахите били насочени към 58-годишна жена. Работата по изясняване на случая продължава сектор „Охранителна полиция“.", "date": "2019.03.06", "title": "Кърджали:  41-годишен мъж е задържан за отправени закани за убийство"}
{"url": "http://www.focus-news.net/news/2019/03/06/2631294/pravitelstvoto-se-razporedi-s-imoti.html", "text": "С решение на Министерския съвет Комисията за противодействие на корупцията и за отнемане на незаконно придобитото имущество получава за управление имот с площ 288 кв. м в град Варна, включващ част от партерен етаж и целия надпартерен етаж от сградата на ул. „Хан Аспарух“ № 1. До момента имотът е управляван от Висшия съдебен съвет, но е с отпаднала необходимост за съдебната власт. Той ще се използва за изпълнение на функциите Териториалната дирекция на КПКОНПИ в град Варна. Това съобщиха от  правителствената информационна служба . Съгласно друго правителствено Решение се учредява безсрочно възмездно право на строеж върху поземлен имот в горска територия - публична държавна собственост, в землището на гр. Мелник, община Сандански. Имотът с площ 400 кв. м се намира в района на дейност на Териториално поделение „Държавно горско стопанство Сандански“ към ДП „Югозападно държавно предприятие“ - Благоевград. Той ще бъде използван за изграждане на стълб за телекомуникационно оборудване и съоръжения на техническата инфраструктура към него на обект: „Базова станция № 2142“. „Теленор България“ ЕАД ще заплати по сметка на ДП „Югозападно държавно предприятие“ - Благоевград цена за учредяване на право на строеж в размер на 4 488 лв. и цена за компенсационно залесяване на стойност 453,60 лева. По сметката на Изпълнителна агенция по горите ще бъдат заплатени режийни разноски на стойност 89,76 лева, а по сметка на община Сандански ще бъде заплатен данък за придобиване на ограничено вещно право в размер, определен от общинския съвет.", "date": "2019.03.06", "title": "Правителството се разпореди с имоти"}
{"url": "http://www.focus-news.net/news/2019/03/06/2631238/korneliya-ninova-bsp-sdelkata-za-zakona-za-veroizpovedaniyata-e-dokazatelstvo-za-pravotata-v-namereniyata-i-povedenieto-ni-da-stoim-izvan-statukvoto-i-zadkulisieto.html", "text": "Сделката за Закона за вероизповеданията е доказателство за правотата в намеренията и поведението ни да стоим извън статуквото и задкулисието. Това каза лидерът на БСП Корнелия Нинова по време на пресконференция в централата на партията във връзка с отсъствието на партията от парламента и заплатите на депутатите, предаде репортер на  Агенция „Фокус“ . Нинова призова да бъде питана Българската православна църква какво мисли по въпроса за Закона за вероизповеданията и опрощаването на дълговете на Мюфтийството.  \r\n„Сделката е „Ние ви подкрепяме, за да отхвърлим ветото на президента и аргументите на БСП – вие ни опрощавате задълженията на Мюфтийството“. Това е още едно доказателство за правотата за намеренията и поведението ни да стоим извън това статукво и това задкулисие. На това статукво и на това задкулисие има алтернатива и претендираме, че ние сме тази алтернатива. Благодаря на организации, партии и хора, които застават до нас в една принципна и надпартийна битка“, каза Нинова. По думите ѝ тази битка е срещу модела на прехода, срещу договорките за партийни     интереси, насочени срещу народните и обществени такива. „Затова сме отвън, както виждате всеки ден те ни дават доказателства, че сме прави, когато сме напуснали това статукво. Нашата цел е промяната и на статуквото и на модела. Така че ще продължим по този начин“, обясни още лидерът на БСП. \r\nДеница КИТАНОВА", "date": "2019.03.06", "title": "Корнелия Нинова, БСП: Сделката за Закона за вероизповеданията е доказателство за правотата в намеренията и поведението ни да стоим извън статуквото и задкулисието"}
{"url": "http://www.focus-news.net/news/2019/03/06/2631293/predsedatelyat-na-daeu-e-opredelen-za-natsionalen-koordinator-po-informatsionnata-sistema-za-vatreshniya-pazar.html", "text": "Председателят на Държавна агенция „Електронно управление“ поема функциите на национален координатор по Информационната система за вътрешния пазар. Това реши правителството като прие промени в свое Решение № 290/2011 г. за определяне на национален координатор и делегиран координатор в сферата на услугите на вътрешния пазар по Информационната система на вътрешния пазар. Актуализира се също така и Списъкът на компетентните органи, които подлежат на регистрация в системата в сферата на услугите. Това съобщиха от  правителствената информационна служба . \r\nИнформационна система за вътрешния пазар (ИСВП) е електронна система, разработена и поддържана от Европейската комисия, предназначена за обмен на информация между администрациите на държавите-членки на ЕС. ИСВП е достъпна на всичките официални езици на ЕС и осигурява по-бърз, по-добре структуриран, по- надежден и защитен обмен на информация между компетентните органи на държавите-членки на ЕС. Системата ИСВП поддържа повече от 50 процедури за административно сътрудничество като се използва за обмен на информация в следните законодателни области: дейностите по предоставяне на услуги на вътрешния пазар; признаването на професионални квалификации; командироването на работници в рамките на предоставянето на услуги; упражняване на правата на пациентите при трансгранично здравно обслужване; специализираното трансгранично транспортиране на евро в брой по шосе между държавите-членки в еврозоната; връщане на паметници на културата, които са незаконно изнесени от територията на държава-членка; използване на мрежата „SOLVIT“ за решаване на проблеми в рамките на вътрешния пазар. Благодарение на използването на системата е подобрено трансграничното административно сътрудничество между органите на държавите-членки в полза на гражданите и бизнеса, които могат да се възползват по-пълноценно от предимствата на единния пазар в ЕС.", "date": "2019.03.06", "title": "Председателят на ДАЕУ е определен за национален координатор по Информационната система за вътрешния пазар"}
{"url": "http://www.focus-news.net/news/2019/03/06/2631295/kardzhali-okolo-30-dekara-suhi-trevi-i-hrasti-sa-goreli-v-zemlishteto-na-selo-gabrovo.html", "text": "Около 30 декара сухи треви и храсти са горели в землището на село Габрово, вследствие на небрежна работа с огън вчера, около 15.30 часа. Това съобщиха от  ОДМВР-Кърджали . Местен жител почиствал ливадата си, запалил отпадъците и изпуснал от контрол източника на огън. Шестима огнеборци от службата в Кърджали с един противопожарен автомобил са локализирали и загасили пламъците.  \r\nСигнал за запалено електрическо табло във фирмена сграда в Кърджали е подаден вчера, около 20.00 часа. До пристигането на екипа на пожарната служба служител успял да загаси огъня. Изгоряло таблото и били опушени около 10 кв. м стени. Два екипа на службите в Джебел и Кърджали са загасили горящ комин на жилищна сграда и запален контейнер.", "date": "2019.03.06", "title": "Кърджали: Около 30 декара сухи треви и храсти са горели в землището на село Габрово"}
{"url": "http://www.focus-news.net/news/2019/03/06/2631297/zam-kmetat-na-kazanlak-liliya-tsonkova-za-nas-e-vazhno-detsata-da-se-chuvstvat-dobre-da-imat-vsichki-neobhodimi-usloviya-za-da-se-razvivat-i-da-ostavat-v-obshtinata.html", "text": "Общият ресурс, който е вложен в подобряване на образователната инфраструктура в община Казанлък е 20 милиона лева, каза за  Радио „Фокус”  Лилия Цонкова, заместник-кмет по проекти, програми и хуманитарни дейности. Тя поясни, че тези средства са осигурени от различни източници на финансиране - както от общинския бюджет, така и от Европейския съюз. „В годините, в които кмет е Галина Стоянова са извършени основни ремонти на четирите детски ясли в Казанлък, в 11 детски градини и 17 училища на територията на цялата община. През 2019 година също предвиждаме да работим в посока подобряване на образователната структура. Смея да твърдя, че наистина средата и условията за образование много добри”, заяви Цонкова и подчерта, че Общината подпомага образователните институции и в предоставяне на самата услуга, изпълнявани са и ще продължат да бъдат реализирани много съвместни проекти.  \r\n„Грижата ни като Община за децата започва от най – ранната им възраст, от отглеждането и възпитанието им още от детските заведения”, каза заместник – кметът на Община Казанлък и в тази връзка посочи примери. Направена е оптимизация на детските заведения, с която са запазени градините в населените места, осъществява се по – добър контрол и се предоставя по-качествена услуга, прилагат се всички успешни практики на градските детски градини и в селата, тъй като директорите на градските градини са и директори на филиалите малките населени места. \r\nЛилия Цонкова определи като голям успех по отношение грижата за децата, въвеждането на кухня-майка, която храни децата във всички детски градини, детски ясли и детска млечна кухня. Това е направено с цел да се повиши качеството, да бъде по – голям контролът, а и да бъде направена икономия по отношение на разхода за хранене на децата – около 50 процента по изчисления до момента. \r\n„По отношение на децата Община Казанлък работи в много различни посоки, включително и по отношение на подобряване на градската среда, създаване на условия за спорт, създаването на велоалеи в различните паркове. Изобщо политиката е всеобхватна и грижата е с мисълта децата да се чувстват добре, да имат всички необходими условия, за да се развиват и да остават в община Казанлък”, каза Лилия Цонкова. \r\nСлавяна ГАЙДАРОВА", "date": "2019.03.06", "title": "Зам.-кметът на Казанлък Лилия Цонкова: За нас е важно децата да се чувстват добре, да имат всички необходими условия, за да се развиват и да остават в общината"}
{"url": "http://www.focus-news.net/news/2019/03/06/2631300/balgariya-regulira-vaprosa-s-otpusnati-za-polzvane-ot-posolstvoto-ni-v-budapeshta-imoti.html", "text": "Министерският съвет одобри проект на споразумение между правителствата на България и Унгария за уреждане на въпросите относно недвижимите имоти за нуждите на дипломатическото ни представителство в Будапеща. Това съобщиха от  правителствената информационна служба . Приетият проект трябва да послужи като основа за водене на преговори и за сключване на споразумение при условията на последваща ратификация. По силата на междуправителствена спогодба, сключена между Унгария и България през 1980 г., на българската държава са предоставени право на ползване и право на строеж върху пет имота в гр. Будапеща, Унгария. Въз основа на горепосочената спогодба българската държава е придобила право на собственост върху построените сгради и право на ползване върху парцелите, докато върху тях съществуват сградите.", "date": "2019.03.06", "title": "България регулира въпроса с отпуснати за ползване от посолството ни в Будапеща имоти"}
{"url": "http://www.focus-news.net/news/2019/03/06/2631299/denonsira-se-mnogostranna-spogodba-s-armeniya-i-gruziya-za-multimodalni-prevozi.html", "text": "Правителството прие решение за денонсиране на многостранна Спогодба за мултимодални превози между Армения, България и Грузия. Това съобщиха от  правителствената информационна служба . Спогодбата е подписана пред 2003 г. и до момента не е влязла в сила. Извършеният анализ на текстовете на документа след приемането на България за член на Европейския съюз, показа редица несъответствия с правото на ЕС. С денонсирането от българска страна на Спогодбата отпада необходимостта от изменение на текстовете, които са в противоречие с правото на ЕС.", "date": "2019.03.06", "title": "Денонсира се многостранна спогодба с Армения и Грузия за мултимодални превози"}
{"url": "http://www.focus-news.net/news/2019/03/06/2631302/vladimir-putin-izlizaneto-na-sasht-ot-drsmo-ne-promenya-situatsiyata-kam-po-dobro.html", "text": "Обръщайки се към колегиума на Федералната служба за сигурност, държавният глава на Руската федерация Владимир Путин заяви, че решението на САЩ да излязат от Договора за ракети със среден и малък обсег (ДРСМО) не променя оперативната ситуация към по-добро, предава  РИА Новости . \r\n„Решението на САЩ да се оттеглят от ДРСМО е пряка стъпка към разклащане на цялата система на международни споразумения за сигурност. Това със сигурност променя оперативната ситуация и, за съжаление, не към по-добро\", подчерта лидерът на Кремъл.   \r\n„Затова очаквам професионални и добре координирани действия от страна на служителите на централния апарат, териториалните администрации и специалните звена на ФСБ, които трябва да бъдат готови да решават задачите бързо и ефективно\", допълни Путин.  Тереза Герова", "date": "2019.03.06", "title": "Владимир Путин: Излизането на САЩ от ДРСМО не променя ситуацията към по-добро"}
{"url": "http://www.focus-news.net/news/2019/03/06/2631301/rumen-petkov-tsvetan-antov-i-prof-asen-baltov-polozhiha-ventsi-pred-pametnitsite-na-pirogov-v-pleven-i-pordim.html", "text": "Председателят на ПП АБВ Румен Петков, областният лидер на партията в Плевен Цветан Антов, заедно с управителя на УМБАЛСМ „Пирогов“ професор Асен Балтов, поднесоха венци и цветя на паметника на Николай Иванович Пирогов в Плевен и Пордим. Това съобщиха от пресцентъра на  ПП АБВ . \r\n„Чест прави на ръководството на болница „Пирогов“ за вниманието, което отделя, защото това не е само история, а е част от ценностната система на българските лекари и на хората, които по принцип са дали своя живот, за да се грижат за нашия“, каза Румен Петков. Той и проф. Балтов бяха посрещнати от директора на Военноисторически музеи - Плевен Емилия Зорнишка. \r\nПрофесор Асен Балтов каза, че има личен ангажимент към събитията от Руско-турската война. \r\n„Моят пра-пра дядо е един от участниците, който е бил в Габрово и е организатор на лазарет за офицерите, който е бил позициониран в „Априловската гимназия“ с 250 легла. Така че за мен е и чест и удоволствие да спазваме тази традиция“, каза той и добави, че посещението на мемориалите в Плевен и Пордим ще бъде традиция за в бъдеще.", "date": "2019.03.06", "title": "Румен Петков, Цветан Антов и проф. Асен Балтов  положиха венци пред паметниците на Пирогов в Плевен и Пордим"}
{"url": "http://www.focus-news.net/news/2019/03/06/2631303/odobrena-e-balgarskata-pozitsiya-za-predstoyashti-zasedaniya-na-saveta-na-es.html", "text": "Правителството одобри позицията на страната ни за заседанието на Съвета на ЕС по икономически и финансови въпроси (ЕКОФИН), което ще се проведе на 12 март в Брюксел. Това съобщиха от  правителствената информационна служба . Очаква се Съветът да постигне общ подход по директивата за общия режим на облагане с акциз, по регламента за административното сътрудничество по отношение на съдържанието на електронните регистри и по директивата за структурата на акцизите върху алкохола и алкохолните напитки. Финансовите министри ще обменят мнения по общата система на данък върху цифровите услуги и ще обсъдят предложението за създаването на програмата InvestEU. В рамките на Европейския семестър Европейската комисия ще представи докладите по държави и задълбочените прегледи за 2019 г. и министрите ще обсъдят изпълнението на специфичните за всяка държава препоръки с акцент върху инвестициите. Очаква се да бъдат одобрени и заключенията на Съвета за ревизирания списък на ЕС с юрисдикции, неоказващи съдействие за данъчни цели. \r\nНа 7 и 8 март в Брюксел предстои да заседава Съветът на ЕС „Правосъдие и вътрешни работи“. В част „Правосъдие“ ще се обсъди постигането на общ подход по предложението за Директива относно установяването на хармонизирани правила за определянето на представител за целите на събирането на доказателства в наказателния процес. Ще бъдат разгледани и препоръките за Решение на Съвета за предоставяне на мандат за преговори за споразумение между Европейския съюз и Съединените американски щати относно трансграничния достъп до електронни доказателства при съдебно сътрудничество по наказателноправни въпроси и за преговори по Втория допълнителен протокол към Конвенцията на Съвета на Европа за престъпления в кибернетичното пространство. В част „Вътрешни работи“ ще се обсъдят теми, свързани с борбата срещу тероризма, миграцията и перспективите за политиките в областта на вътрешните работи.  \r\nПравителството одобри и резултатите от българското участие в неформалното заседание на Съвета на ЕС „Правосъдие и вътрешни работи“, което се проведе на 7 и 8 февруари в Букурещ. В част „Вътрешни работи“ бяха дискутирани темите за борбата с тероризма, полицейското сътрудничество, въпросите на миграцията и убежището, както и функционирането на Шенген. В част „Правосъдие“ бяха обсъдени начините за по-нататъшно развитие на съдебното сътрудничество, като прилагането на съществуващото европейско законодателство и необходимостта от предприемане на нови законодателни инициативи на ниво ЕС по граждански и търговски въпроси. Министрите на правосъдието взеха отношение и по поставените от Румънското председателство въпроси за бъдещето на съдебното сътрудничество по наказателноправни въпроси в рамките на общото съдебно пространство на Европейския съюз.  \r\nНеформално предстои да заседават министрите на външните работи от ЕС и държавните секретари по европейските въпроси. На 11 и 12 март в Букурещ те ще обменят мнения по Многогодишна финансова рамка 2021-2027 г. и по бъдещия Стратегически дневен ред на ЕС.", "date": "2019.03.06", "title": "Одобрена е българската позиция за предстоящи заседания на Съвета на ЕС"}
{"url": "http://www.focus-news.net/news/2019/03/06/2631304/blagoevgrad-mediatori-ot-obshtinata-provezhdat-besedi-za-rannite-brakove.html", "text": "Беседи, свързани с отговорностите, произтичащи от ранните бракове, провеждат общинските медиатори в Благоевград. Кампанията стартира на 1 март, когато бе проведена и първата среща с представители на ромската общност. Тоава съобщиха от пресцентъра на  Общината . \r\nВ приятна обстановка тийнейджърите споделяха  и аргументираха своите виждания за плюсовете и минусите на „традиционните“ ранни бракове. Беседите са насочени към младежи на възраст от 14 до 16 години.  \r\nПредстоят подобни срещи с родители на тийнейджъри и с малолетни и непълнолетни майки.", "date": "2019.03.06", "title": "Благоевград: Медиатори от Общината провеждат беседи за ранните бракове"}
{"url": "http://www.focus-news.net/news/2019/03/06/2631305/gd-granichna-politsiya-na-gkpp-kalotina-i-gkpp-kapitan-andreevo-trafikat-e-intenziven-na-izhod-za-tovarni-avtomobili.html", "text": "На ГКПП \"Калотина\" на българо-сръбската и ГКПП \"Капитан Андреево\" на българо-турската граница трафикът е интензивен на изход за товарни автомобили, по данни към 13.00 часа. Това съобщиха от  ГД \"Гранична полиция\" . \r\nНа българо-румънската, българо-македонската и българо-гръцката граница трафикът е нормален на всички контролно-пропускателни пунктове.", "date": "2019.03.06", "title": "ГД \"Гранична полиция\": На ГКПП \"Калотина\" и ГКПП \"Капитан Андреево\" трафикът е интензивен на изход за товарни автомобили"}
{"url": "http://www.focus-news.net/news/2019/03/06/2631308/kmetat-na-belovo-inzh-kostadin-varev-v-hod-e-protsedurata-po-proekta-za-podmyana-na-vatreshnata-vodoprovodna-mrezha-v-chetiri-ot-naselenite-mesta-v-obshtinata.html", "text": "В ход е процедурата по проекта за подмяна на вътрешната водопроводна мрежа в четири от населените места в община Белово, каза за  Радио „Фокус“ – Пазарджик  кметът на Белово инж. Костадин Варев. Той обясни, че вече има избран изпълнител. „Подготвяме и проект за пречиствателна станция, която ще обслужва освен град Белово и квартал „Малко Белово“. Надяваме се да успеем да разширим проекта и към него да се включат и селата Мененкьово и Аканджиево“, коментира също Варев. Той допълни, че по отношение състоянието на културните институции, освен откриването на новия Исторически музей, в момента тече процедура за избор на изпълнител за саниране на четири читалища и две селски училища в селата Мененкьово и Сестримо. \r\nВаня НИКОЛОВА", "date": "2019.03.06", "title": "Кметът на Белово инж. Костадин Варев: В ход е процедурата по проекта за подмяна на вътрешната водопроводна мрежа в четири от населените места в общината"}
{"url": "http://www.focus-news.net/news/2019/03/06/2631310/blagoevgrad-zapochna-poetapno-izmivane-na-ulitsite.html", "text": "По разпореждане на кмета на Благоевград д-р Атанас Камбитов започна поетапното измиване на улиците в града. Това съобщиха от пресцентъра на  Община Благоевград  . Тази година за дейност „Чистота“ са заложени 360 000 лева, или три пъти повече спрямо 2018 година. Първоначално ще бъдат обхванати главните пътни артерии, с най-голямо запрашване. Сред тях са бул. „Св. св. Кирил и Методий“, „Васил Левски“, улиците „Александър Стамболийски“, районите около 8 ОУ и СУ „Иван Вазов“. С цел да бъдат избегнати неудобства за гражданите и да не се пречи на автомобилния трафик, измиването на улиците ще се извършва от 13.30 ч. до 16.00 ч. и от 18.30 до 22.00 часа. В зависимост от районите е възможно часовете да бъдат променяни.В Община Благоевград има изготвен график за територията на целия град.  \r\nМиенето на улиците е една от основните мерки, заложени в Програмата за намаляване на вредните емисии в атмосферния въздух на фини прахови частици и полициклични ароматни въглеводороди на територията на Община Благоевград.", "date": "2019.03.06", "title": "Благоевград: Започна поетапно измиване на улиците"}
{"url": "http://www.focus-news.net/news/2019/03/06/2631309/abv-shte-dade-preskonferentsiya-na-7-mart.html", "text": "Ръководството на ПП АБВ ще даде пресконференция на 7 март. Това съобщиха от пресцентъра на  партията . Събитието ще се проведе от 13.00 часа в централата на АБВ на улица „Врабча“ 23. Темите на пресконференцията ще бъдат позицията на партията относно редовен доклад на ЕК за икономическите политики, включително предотвратяване на макроикономически дисбаланси сред страни-членки на ЕС, както и политическата оценка на отбелязването на националния празник, посещението на Генералния секретар на НАТО и на премиера на Руската федерация. В пресконференцията ще участват Румен Петков – председател на ПП АБВ и Любомира Ганчева – зам.-председател на ПП АБВ.", "date": "2019.03.06", "title": "АБВ ще даде пресконференция на 7 март"}
{"url": "http://www.focus-news.net/news/2019/03/06/2631311/afp-zasega-nyama-reshenie-za-izlizane-ot-bezizhoditsata-za-brekzit.html", "text": "Главният преговарящ на Европейския съюз по въпросите за Брекзит Мишел Барние обяви, че към настоящия момент не е постигнато решение за преодоляване на безизходицата около преговорите за излизане на Обединеното кралство от структурите на Общността, предава  AFP . \r\nБарние е информирал членовете на Европейската комисия, че „на този етап не е намерено решение, което да съответства на споразумението за оттегляне\". Съответното обяви говорителят на ЕК  Маргаритис Схинас на пресконференция в Брюксел.  \r\nПо план Великобритания трябва да напусне ЕС на 29 март. Тереза Герова", "date": "2019.03.06", "title": "AFP: Засега „няма решение“ за излизане от безизходицата за Брекзит"}
{"url": "http://www.focus-news.net/news/2019/03/06/2631312/sport-machat-porto-roma-e-obyaven-za-riskov-vzimat-spetsialni-merki-za-sigurnost.html", "text": "Порто посреща Рома в 1/8-финален реванш в Шампионската лига. Победата с 2:1 на вълците на \"Олимпико\" оставя интригата широко отворена. \"До Драгао\" ще бъде пълен до дупка, до вчера бяха останали около 100-ина билета, а с подкрепата от трибуните синьо-белите са готови да превърнат срещата в истински ад за гостите. \r\nОсвен престиж попадането на четвъртфинал носи и финансови бонуси, които двата клуба не могат да пренебрегнат. Минимум 15 млн. евро от наградния фонд ще влезе в касата на този, който попадне в Топ 8. А там са големите акули, което означава и допълнително сериозни приходи от билети. Например в групова фаза Рома спечели 3,5 млн. евро от гостуването на Реал М. Миналия сезон вълците прибраха 3,67 млн. евро от 1/4-фи-нала срещу Барселона и 5,5 млн. евро за 1/2-финала срещу Ливърпул. Така сблъсъкът на \"До Драгао\" спокойно може да се определи като всичко или нищо за двата съперника. \r\nА Порто и Рома влизат ранени в схватката. Драконите загубиха у дома дербито срещу Бенфика (1:2) и отстъпиха лидерската позиция на лисабонските орли. Вълците пък бяха унизени с 0:3 от Лацио и са на 3 т. от зона Шампионска лига. \r\nВ състава на Порто се завръща Хесус Корона, който пропусна първия мач заради наказание. Пепе, Ектор Ерера и Отавиньо обаче трябва да внимават, защото при жълт картон ще пропуснат следващия мач. Добра новина за треньора Серджо Косейсао е завръщането на възстановения Муса Марега. \r\nВ Рома Костас Манолас и Николо Дзаниоло не са в оптимално физическо състояние, но по всяка вероятност ще започнат титуляри. Хавиер Пасторе обаче не успя да преодолее контузията в прасеца си и не се качи в самолета. \r\nПолицията в Порто определи мача като рисков, пише \"Рекорд\". В синьо-бялото море на \"До Драгао\" 2200 тифози на Рома ще подкрепят гостите. Специалните мерки за сигурност включват засилено присъствие на органите на реда около съоръжението. \r\n\"Организирали сме операция, с която да създадем необходимите условия за нормалното провеждане на срещата. Ще придружаваме италианските фенове от летище \"Са Карнейро\" до стадиона и обратно. Особено внимателни ще сме в местата с висока концентрация на хора като площад \"Рибейро\" и в района на \"Алиадос\". Обръщам се към жителите на Порто да посрещнат с уважение италианците, не провокирайте и не се поддавайте на провокации\", заяви шефьт на полицията Кардозо да Силва, който отговаря за района До Драгао.", "date": "2019.03.06", "title": "Спорт: Мачът Порто - Рома е обявен за рисков, взимат специални мерки за сигурност"}
{"url": "http://www.focus-news.net/news/2019/03/06/2631307/srabskoto-mo-za-vesti-online-obuchenieto-na-rezervisti-ne-zasyaga-diasporata.html", "text": "Редовната военна служба в Сърбия отдавна е в миналото, но мнозина бяха неприятно изненадани от информацията, че Министерството на отбраната е изпратило няколкостотин покани за военно обучение на мъже на 30-годишна възраст, които не са служили в армията. От военното ведомство в Белград обаче поясниха пред  Vesti Online , че сърбите, пребиваващи в други страни, няма да преминават специалната подготовка.  \r\n„Разпоредбата на чл. 12 от Закона за военните, трудовите и материалните задължения предвижда, че онези, които пребивават в чужбина, няма да преминават обучение за резервисти до завръщането си в страната“, поясниха за електронното издание от Министерството на отбраната на западната ни съседка.  \r\nОт ведомството припомнят, че този тип военно обучение не е ново и се провежда в съответствие с нуждите на армията. Годишно в него ще бъдат включвани едва няколкостотин мъже.  \r\nИзданието подчертава, че до премахването на задължителната военна служба през 2010 г., по неофициална информация 18 хил. млади сърби не са се отзовали на повиквателни заповеди за влизане в казарма.  . Тереза Герова", "date": "2019.03.06", "title": "Сръбското МО за Vesti Online: Обучението на резервисти не засяга диаспората"}
{"url": "http://www.focus-news.net/news/2019/03/06/2631313/pazardzhik-dvama-narkozavisimi-sa-zadarzhani-v-grada-sled-kato-sa-zaplashili-lekar-s-nozh.html", "text": "Двама наркозависими са задържани в Пазарджик, след като са заплашили лекар с нож, съобщиха от  ОДМВР-Пазарджик . Случаят е станал вчера следобед в кабинета на общопрактикуващ лекар в областния град. В кабинета влязъл първоначално един, а после и още един мъж, които искали от лекаря да им издаде рецепти за закупуване на забранени за свободна продажба лекарствени средства с така наречената „зелена рецептурна бланка“. Докторът отказал категорично и обяснил, че това не може да стане, без да са налице необходимите изисквания за издаване на такъв вид бланки. Мъжете видели, че няма планът им няма да успее и единия от тях извадил нож. Той заплашил лекаря със саморазправа и се заканил да използва ножа. Цялата тази случка се разиграла и пред други пациенти присъстващи в приемната или в лекарския кабинет. Междувременно бил подаден сигнал за случващото се на телефон 112, а нападателят и неговият съучастник излезли от стаята и избягали. Незабавно към периметъра били насочени дежурни автопатрулни екипи от РУ-Пазарджик. Минути по-късно в резултат на активното издирване са заловени двамата мъже. Оказало се, че това са криминално проявените и наркозависими  и двама от Пазарджик на 50 и 28 години. Те са задържани в ареста на РУ-Пазарджик за срок от 24 часа. Спрямо тях е образувано бързо производство под наблюдението на прокуратурата.", "date": "2019.03.06", "title": "Пазарджик: Двама наркозависими са задържани в града, след като са заплашили лекар с нож"}
{"url": "http://www.focus-news.net/news/2019/03/06/2631316/blagoevgrad-17-uchebni-zavedeniya-se-vklyuchiha-v-konkursa-za-poetichen-retsital-s-balgariya-v-sartseto.html", "text": "17 учебни заведения се включиха в конкурса за поетичен рецитал „С България в сърцето” в Регионален исторически музей – Благоевград, предаде репортер на  Радио „Фокус” – Пирин . Всяко училище участваше с един ученик, а журито оценяваше представянията по точки. Всеки от учениците имат право да представи по едно стихотворение. Участниците бяха разделени на две категории: от 4 до 7 и от 7 до 12 клас. Наградата за първо място е парична - 50 лева, както и комплект книги, грамота и безплатно посещение на музея до края на годината. Призът за второ място е 20 лв., а за трето - 10 лв. Събитието започна със стихотворението „България” от Дамян Дамянов и завърши с изява на ученици от XI ОУ „Христо Ботев“ – Благоевград. Журито определи победителите по точкова система като най-много точки в първа възрастова група получи Зара Милушева – 204 т.  От втора възрастова група на първо място се класира Христина Тонкова.  \r\nКонкурсът се проведе за поредна година в Регионалния исторически музей в Благоевград. \r\nДенис НИКИФОРОВ", "date": "2019.03.06", "title": "Благоевград: 17 учебни заведения се включиха в конкурса за поетичен рецитал „С България в сърцето”"}
{"url": "http://www.focus-news.net/news/2019/03/06/2631317/dobrich-65-godishen-vodach-na-avtomobil-proyavil-agresiya-spryamo-politseyski-sluzhiteli.html", "text": "Досъдебно производство е образувано по случай с агресия спрямо полицейски служители. Това съобщиха от пресцентъра на  МВР . Инцидентът е станал вчера, около 10.15 часа, на бул. „Добруджа” в града, автопатрулен екип спрял за проверка лек автомобил „Пежо”, управляван от 65-годишен добричлия. Водачът отправил закани към служителите на реда и смачкал съставените му актове за установяване на административно нарушение по Закон за движението по пътищата. В агресията си мъжът затиснал с врата на патрулния автомобил десния крак на един от униформените. Автоконтрольорът е прегледан в болница, установена е лека телесна повреда. Материалите по случая са докладвани в прокуратурата, досъдебното производство е по описа на Първо РУ.", "date": "2019.03.06", "title": "Добрич: 65-годишен водач на автомобил проявил агресия спрямо полицейски служители"}
{"url": "http://www.focus-news.net/news/2019/03/06/2631296/yordan-tsonev-dps-reshenieto-da-se-finansirat-veroizpovedaniyata-beshe-vzeto-pri-prezidenta-rumen-radev-ne-e-sdelka-mezhdu-gerb-i-dps.html", "text": "Решението да се финансират вероизповеданията беше взето при президента Румен Радев, а не е сделка между ГЕРБ и ДПС. Това каза народният представител от ДПС Йордан Цонев, който прочете декларация от името на парламентарната група по повод Закона за вероизповеданията, предаде репортер на  Агенция „Фокус“ . Цонев коментира изявлението на председателят на БСП Корнелия Нинова, че отхвърлянето на ветото на президента е поредната сделка на ГЕРБ и ДПС, цената на която е да се опростят задълженията на Мюфтийството чрез Закона за вероизповеданията. Той припомни, че решението да се финансират вероизповедания е било взето при два поредни Консултативни съвета за национална сигурност в президентството през 2017 г. „Това решение е взето със съгласието на президента и с лидерите на всички партии, включително и с г-жа Нинова. По настояване на президента се задейства процедурата по промени в закона с цел финансиране, за да се прекъснат всички финансови зависимости от чужбина. Бяха ли там БСП? Бяха. Поставят ли националната сигурност над партийния интерес? Не“, коментира депутатът от ДПС. \r\nЦонев заяви, че законопроектът не действа и затова трябва да бъде променен, защото в него е имало две грешки. „И стана така, че православието получи своите пари и свещенослужителите получиха своите заплати. А тези, които получаваха заплати от Република Турция – нямат заплати“, коментира той. „От името на ДПС искам да заявя категорично, че финансирането на Главното мюфтийство в частта със заплатите не е частен партиен въпрос на ДПС, а е въпрос от калибъра на националната сигурност. Не трябва да си играем на политика за сметка на националната сигурност. Малко преиграхте, г-жо Нинова, и трябва да отидете при президента да го попитате дали това е пазарлък на ДПС. Няма да допуснем този въпрос да бъде разглеждан като партиен на ДПС. Или всички ще се грижим за националната сигурност, или ще я оставим така, както е в момента“, каза още той. \r\nЦветилена СИМЕОНОВА", "date": "2019.03.06", "title": "Йордан Цонев, ДПС: Решението да се финансират вероизповеданията беше взето при президента Румен Радев, не е сделка между ГЕРБ и ДПС"}
{"url": "http://www.focus-news.net/news/2019/03/06/2631298/vmro-vnese-promeni-v-zakona-za-sotsialno-podpomagane-s-iziskvaniya-kam-poluchavashtite-sotsialni-plashtaniya.html", "text": "ВМРО внесе в деловодството на Народното събрание промени в Закона за социално подпомагане, с които се прeдлагат изисквания към получаващите социални плащания. Това обяви заместник-председателят на ВМРО и зам.-председател на ПГ на „Обединени патриоти“ Искрен Веселинов по време на брифинг в Народното събрание, предаде репортер на  Агенция „Фокус“ . От ВМРО отчетоха, че това е сред стъпките за реализиране на концепцията на Красимир Каракачанов за циганската интеграция. „Имаме огромна маса от хора, които получават плащания през Закона за социално подпомагане“, коментира Веселинов и посочи, че тези хора очакват държавата да ги издържа. „Предлагаме най-после държавата да въведе някакви изисквания към хората, които получават някакви социални плащания. Трайно безработните лица трябва ежегодно да бъдат оценявани. Трябва да им бъдат поставяни задачи и оценката да бъде в посока социализация, повишаване на квалификация, повишаване на грамотност“, заяви зам.-председателят на ВМРО. Според партията трябва да има мерки, които да подпомагат развитието на тези хора и да ги правят пригодни за пазара на труда. „Тези мерки трябва да бъдат задължителни, ако искат да се получават социални помощи“, изтъкна Веселинов. Той уточни, че това е първа стъпка към дебата, който да промени изцяло системата за социално подпомагане. Депутатът  от ВМРО Александър Сиди  обърна внимание и на концепцията на Красимир Каракачанов за циганската интеграция. Според него има твърде много хора в обществото, които живеят на социални помощи и са трайно безработни и именно за това ВМРО прави поправка на Закона за социално подпомагане. \r\nДеница КИТАНОВА", "date": "2019.03.06", "title": "ВМРО внесе промени в Закона за социално подпомагане с изисквания към получаващите социални плащания"}
{"url": "http://www.focus-news.net/news/2019/03/06/2631288/parlamentat-edinodushno-othvarli-prezidentskoto-veto-varhu-izborniya-kodeks-obzor.html", "text": "Единодушно - със 154 гласа „за“, парламентът преодоля президентското вето върху промените в Изборния кодекс. Съгласно Правилника за организацията и дейността на Народното събрание, законът може да бъде повторно приет с гласовете на повече от половината народни представители. Държавният глава върна промените в изборното законодателство за ново обсъждане в парламента на 25 февруари, тъй като според него поправките в изборното законодателство отслабват механизмите за осигуряване на честни избори. Радев наложи вето на увеличаването на прага на преференцията, както и на ограничаването на машинното гласуване. Вето беше наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати бяха и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ. Изборните промени бяха и причината ПГ на „БСП за България“ да напусне парламента и вече трета седмица да на участва в заседанията. \r\nВ рамките на дебата от  ГЕРБ  подчертаха, че при приемане на промените в Изборния кодекс не е била нарушена Конституцията, както се посочва в президентското вето.  Председателят на ПГ на ГЕРБ Цветан Цветанов  подчерта, че някои партии приемат промените в Изборния кодекс, за да изложат мотивите си за предстоящата им загуба на изборите. „Нека да припомним, че през 2016 г. президентът Румен Радев призна изборите за честни, защото ги спечели. През 2017 г. точно с назначеното служебно правителство от Румен Радев бяха спечелени изборите от ГЕРБ. Така че на колегите от БСП не им прави чест да правят политика на инат“, посочи Цветанов. Той коментира, че президентът и президентската институция са станали като говорител на БСП. „И сега това им е единственият начин да говорят, защото те се лишиха от парламентарната трибуна“, заяви Цветанов. По думите му президентската институция не е участвала активно в дебата за промените в Изборния кодекс. Колегата му от ГЕРБ  Георги Марков  изрази мнение, че Румен Радев е обладан от машинното гласуване, но отбеляза, че ако то е единствена гаранция за честност на изборите, трябва да повтаряме президентския вот.  Народният представител от ПГ на ГЕРБ Тома Биков  отчете, че ветото ще бъде отхвърлено с нула гласа в негова подкрепа и подчерта, че ГЕРБ ще върне преференциите. Биков изрази убедеността си, че партията му ще спечели изборите не заради правилата на играта, а защото има повече избиратели и по-голяма подкрепа от БСП. Заместник-председателят на ВМРО Искрен Веселинов  посочи, че ГЕРБ са ги уверили, че ще върнат старото положение за преференциите и затова ще гласуват против него. По думите в мотивите към ветото на президента се правят доста фалшиви внушения. „Обединените патриоти“ никога не сме бягали от дебата за мажоритарния вот. Той няма да донесе успокоение на обществото, а до огромни групи непредставени хора. Начинът да примирим двата елемента – желанието за личности и желанието да бъдат партиите политически представени е именно преференциалният вот“, обясни Веселинов. Лидерът на НФСБ Валери Симеонов  отчете, че президентът се опитва да внесе съмнение в изборите и коментира, че това не е държавническо поведение. Валери Симеонов изрази становището на НФСБ против преференциите. „Огромен риск при прилагането на чисто мажоритарен вот е тези столове и банки в Народното събрание да се напълнят със силикони, с ботокси, с ритнитопковци и всякакви представители на подземния свят от различните области, общини, градове и села даже“, каза Симеонов.  \r\nПозицията на Движението по ветото беше изразена от  председателя на ДПС Мустафа Карадайъ , който посочи, че истинските ограничения в Изборния кодекс не са отчетени от президента и изрази надежда кодексът да бъде атакуван пред Конституционния съд. „Отговорност на ГЕРБ е спазването на Конституцията на страната, прилагането на международните договори“, подчерта Карадайъ. \r\nОт  „Воля“  бяха убедени, че ще се отхвърли президентското вето и го определиха като чиста демагогия, стигаща до цинизъм. От партията обаче настояха за пълно отпадане на прага на преференциите. \r\nМеждувременно на пресконференция в централата на партията БСП също коментира президентското вето.  Лидерът на БСП Корнелия Нинова  прогнозира, че вероятно ветото върху Изборния кодекс ще бъде отхвърлено и заяви, че това е сделка между ГЕРБ и ДПС, чиято цена е опрощаването на дълговете на Мюфтийството. „Виждате, че ДПС, ГЕРБ и „Обединени патриоти“ в пълно съгласие отхвърлят аргументите на президента, а и нашите“, каза Нинова. Според нея сделката за Закона за вероизповеданията е доказателство за правотата в намеренията и поведението ни да стоим извън статуквото и задкулисието. „На това статукво и на това задкулисие има алтернатива и претендираме, че ние сме тази алтернатива. Благодаря на организации, партии и хора, които застават до нас в една принципна и надпартийна битка“, каза Нинова и посочи, че тази битка е срещу модела на прехода, срещу договорките за партийни интереси, насочени срещу народните и обществени такива. \r\nМиналата седмица ГЕРБ и „Обединени патриоти“ стигнаха до общо решение да отхвърлят президентското вето и да върнат отново спорните прагове на преференциите. От ГЕРБ заявиха, че веднага след като ветото бъде отхвърлено и в пленарната зала и последните изборни промени  бъдат приети повторно, ще внесат законопроект за връщане на стария праг на преференциите. \r\nДеница КИТАНОВА", "date": "2019.03.06", "title": "Парламентът единодушно отхвърли президентското вето върху Изборния кодекс (ОБЗОР)"}
{"url": "http://www.focus-news.net/news/2019/03/06/2631320/dobrich-v-etnografskiya-kompleks-v-kavarna-na-10-mart-shte-se-sastoi-vazstanovka-na-traditsionni-obredi-i-obichai-svarzani-s-balgarskiya-praznik-sirni-zagovezni.html", "text": "В Етнографския комплекс в Каварна от 11.00 часа на 10 март ще се състои възстановка на традиционни обреди и обичаи, свързани с българския празник Сирни Заговезни, известен още като Прошка, Поклади, Сирница, Масленица. Това съобщиха от пресцентъра на  Община Каварна . Ще бъде отигран и обичаят „хамкане“ - на червен конец се завързва и се спуска от тавана парче бяла халва или варено яйце. Най-възрастният мъж завърта конеца в кръг и всеки член от семейството, главно децата, се опитва да хване халвата или яйцето с уста. Който успее, ще бъде жив и здрав през цялата година. Типични за празника традиционни ястия ще напълнят трапезата в деня на Сирни Заговезни. Кукери ще танцуват по улиците, за да изплашат лошите сили и да прогонят студа, а за плодородие и здраве ще извършват обредни действия като оране и сеитба.  \r\nОбщина Каварна кани всички граждани и гости на града да се присъединят към традиционния български празник Сирни Заговезни.", "date": "2019.03.06", "title": "Добрич: В Етнографския комплекс в Каварна на 10 март ще се състои възстановка на традиционни обреди и обичаи, свързани с българския празник Сирни Заговезни"}
{"url": "http://www.focus-news.net/news/2019/03/06/2631321/veliko-tarnovo-politseyski-sluzhiteli-ustanovili-avtomobil-obyaven-za-izdirvane-ot-belgiya.html", "text": "Автомобил, обявен за издирване, установили служители на РУ – Горна Оряховица. Това съобщиха от пресцентъра на  МВР . Случаят е станал вчера, около 18.10 часа, в с. Първомайци, където полицейски автопатрул предприел проверка на лек автомобил „Фолксваген Голф“ с белгийски регистрационни табели, управляван от 29-годишен белгийски гражданин и 24-годишен пътник от с. Петко Каравелово. В хода на инспекцията станало ясно, че колата е обявена за издирване от Белгия. Водачът и пътникът са задържани за срок до 24 часа. За случая са уведомени компетентните служби.", "date": "2019.03.06", "title": "Велико Търново: Полицейски служители установили автомобил, обявен за издирване от Белгия"}
{"url": "http://www.focus-news.net/news/2019/03/06/2631324/odobreni-sa-pozitsiyata-i-sastavat-za-osmoto-zasedanie-na-balgaro-armenskata-mezhdupravitelstvena-komisiya.html", "text": "Правителството одобри позицията и състава на българската делегация за Осмото заседание на българо-арменската междуправителствена комисия за икономическо и научно-техническо сътрудничество. То ще се проведе в периода 12-13 март в Ереван. Това съобщиха от  правителствената информационна служба . На заседанието се предвижда да бъдат разгледани актуални въпроси в областта на търговията и инвестициите, информационните и технологии и съобщенията, електронното управление, транспорта, туризма, селското стопанство, образованието и науката, културата, отбраната, регионалното развитие и благоустройството, архивите, енергетиката, труда и социалната политика.", "date": "2019.03.06", "title": "Одобрени са позицията и съставът за Осмото заседание на българо-арменската междуправителствена комисия"}
{"url": "http://www.focus-news.net/news/2019/03/06/2631306/tsvetan-tsvetanov-gerb-tvardeniyata-na-korneliya-ninova-za-sdelka-mezhdu-gerb-i-dps-sa-falshivi-novini-kogato-ne-uchastvash-v-plenarnite-zasedaniya-nyama-kak-da-badesh-obektiven.html", "text": "Твърденията на Корнелия Нинова за сделка между ГЕРБ и ДПС са фалшиви новини – когато не участваш в пленарните заседания, няма как да бъдеш обективен. Това каза председателят на ПГ на ГЕРБ Цветан Цветанов пред журналисти в Народното събрание във връзка с твърденията на лидера на БСП Корнелия Нинова, че ДПС и ГЕРБ са се договорили за ветото по Изборния кодекс в замяна на опрощаване на дълговете на Мюфтийството, предаде репортер на  Агенция „Фокус“.  \r\n„Когато не участваш в пленарни заседания, на председателски съвет, няма как да бъдеш обективен в подобни декларации, които правиш от политическите си централи. Българските избиратели са изпратили народните си представители да работят и да водят политически дебат. И когато този дебат има достатъчно стойностни аргументи, се намира и съответният политически консенсус. Това, което е казала Корнелия Нинова за поредна сделка или сделка между ГЕРБ и ДПС, са отново фалшиви новини, лъжи и неистини, които може да се тиражират в публичното пространство от лидера на българската опозиция“, каза Цветанов. \r\nПо думите му във всички заседания на КСНС при президента, на които е присъствала и Корнелия Нинова, тази тема е поставяна многократно и по нея е намерен консенсус. „Това е въпрос, който е поставян, обсъждан и е взето и съответното политическо решение, което ние сме се консолидирали“, допълни Цветанов и уточни, че след това се е преминало към обсъждане и приемане на законодателство, какъвто е Законът за вероизповеданията. \r\nДеница КИТАНОВА", "date": "2019.03.06", "title": "Цветан Цветанов, ГЕРБ: Твърденията на Корнелия Нинова за сделка между ГЕРБ и ДПС са фалшиви новини – когато не участваш в пленарните заседания, няма как да бъдеш обективен"}
{"url": "http://www.focus-news.net/news/2019/03/06/2631318/tsvetan-tsvetanov-gerb-stignahme-do-konsensus-po-zakona-za-veroizpovedaniyata-s-koyto-da-ogranichim-vazmozhnostta-za-poluchavane-na-pari-otvan.html", "text": "Стигнахме до консенсус за приемане на Закон за вероизповеданията, с който да ограничим възможността за получаване на пари отвън. Това каза председателят на ПГ на ГЕРБ Цветан Цветанов пред журналисти в Народното събрание във връзка с твърденията на лидера на БСП Корнелия Нинова, че ДПС и ГЕРБ са се договорили за ветото по Изборния кодекс в замяна на опрощаване на дълговете на Мюфтийството, предаде репортер на  Агенция „Фокус“ . Цветанов обърна внимание, че при първоначалния вариант на промените в Закона за вероизповеданията, управляващите са искали изцяло да ограничат възможността за външно финансиране. „Когато направихме работна среща в Българската православна църква, където присъства и патриархът митрополитите, се съобразихме с техните искания и ги заложихме в закона“, припомни председателят на ПГ на ГЕРБ. „Искаме националната ни сигурност да бъде гарантирана с усилията ни за промяна в законодателството като развитите демократични общества“, коментира той. На въпрос колко пари ще бъдат опростени, Цветанов уточни, че става въпрос за общо 8 млн. лв.. „За Мюфтийството просто чакам разчетите, които ще бъдат предоставени от Министерство на финансите в утрешния ден, когато ще бъде точка от седмичната програма и от дневния ред на Комисията по вероизповедания“, каза още Цветанов. \r\nДеница КИТАНОВА", "date": "2019.03.06", "title": "Цветан Цветанов, ГЕРБ: Стигнахме до консенсус по Закона за вероизповеданията, с който да ограничим възможността за получаване на пари отвън"}
{"url": "http://www.focus-news.net/news/2019/03/06/2631325/odobren-e-zakonoproekt-za-priznavane-izpalnenie-i-izprashtane-na-sadebni-aktove-za-nalagane-na-nakazanie-lishavane-ot-svoboda.html", "text": "Министерският съвет одобри проект на Закон за признаване, изпълнение и изпращане на съдебни актове за налагане на наказание лишаване от свобода или мерки, включващи лишаване от свобода. Това съобщиха от  правителствената информационна служба . Със законопроекта се цели да бъдат въведени в българското законодателство изискванията на Рамково решение 2008/909/ПВР на Съвета от 27 ноември 2008 година за прилагане на принципа за взаимно признаване към съдебни решения по наказателни дела, с които се налагат наказания лишаване от свобода или мерки, включващи лишаване от свобода, за целите на тяхното изпълнение в Европейския съюз, изменено с Рамково решение 2009/299/ПВР на Съвета от 26 февруари 2009 година за изменение на рамкови решения 2002/584/ПВР, 2005/214/ПВР, 2006/783/ПВР, 2008/909/ПВР и 2008/947/ПВР, с което се укрепват процесуалните права на лицата и се насърчава прилагането на принципа за взаимно признаване на решения, постановени в отсъствието на заинтересованото лице по време на съдебния процес. С него се укрепват процесуалните права на лицата и се насърчава прилагането на принципа за взаимно признаване на решения, постановени в отсъствието на заинтересованото лице по време на съдебния процес. Големият обем на материята, уредена в рамковото решение, както и възприетата практика при въвеждането на актове на вторичното право на Европейския съюз в областта на сътрудничеството по наказателноправни въпроси изискват създаването на отделен закон. В проекта на закон се установява уредба за трансфер на осъдени лица между държавите-членки на ЕС, която ще замени режима, установен с Конвенцията за трансфер на осъдени лица от 1983 г. на Съвета на Европа. Така сътрудничеството вече ще се осъществява на принципа на директната комуникация между компетентните органи на държавите-членки, а производството по признаване и изпълнение следва да приключи в срок от 90 дни, което значително ще съкрати продължителността му в сравнение с тази на досегашния ред за извършване на трансфер на осъдени лица по Наказателно-процесуалния кодекс (НПК). За компетентен орган по признаване и изпълнение на чужди съдебни актове законопроектът определя окръжния съд по местоживеенето или обичайното местопребиваване на лицето, на което е наложено наказанието или мярката включваща лишаване от свобода. Ако местоживеенето на лицето в страната е неизвестно или то не живее в страната, компетентен да признае акта е Софийският градски съд. За гарантиране на изпълнението на признатия съдебен акт е предвидена възможността за временно задържане на лицето при условията и реда на НПК. В съответствие с изискванията на Рамковото решение на съда се предоставя възможност да адаптира наказанието, наложено от издаващата държава-членка, като го приспособи към най-близкото по вид и характер наказание, предвидено за подобни деяния по българското законодателство. Наказание лишаване от свобода или мярка, включваща лишаване от свобода не могат да бъдат заменени с глоба или друга форма на парична санкция. В законопроекта се предлага опростена процедура за трансфер на осъдени лица. Предвижда се предаването на лицето да се осъществява на предварително уговорена дата между двете държави-членки, но не по-късно от 30 дни от постановяване на окончателното решение. Регламентирани са и случаите за предаване на основание Европейска заповед за арест и транзит през територията на Република България на лице, което подлежи на трансфер в изпълняваща държава-членка.", "date": "2019.03.06", "title": "Одобрен е законопроект за признаване, изпълнение и изпращане на съдебни актове за налагане на наказание лишаване от свобода"}
{"url": "http://www.focus-news.net/news/2019/03/06/2631326/tseremoniya-po-nagrazhdavane-na-detsa-i-uchenitsi-uchastnitsi-v-natsionalen-konkurs-za-risunka-shte-se-provede-v-stolichna-obshtina-na-8-mart.html", "text": "Церемония по награждаване на деца и ученици, участници в Националния конкурс за рисунка „Аз и детското полицейско управление“, областно ниво, ще се проведе от 13.30 часа на 8 март 2019 г. в зала № 5 на Столична община. Това съобщиха от пресцентъра на  Общината . \r\nВ конкурса взеха участие над 60 деца и ученици от Детски полицейски управления в София, разпределени в две възрастови групи - от 8 до 10 години и от 11 до 13 години. \r\nУчениците представиха рисунки в различни тематични области, които бяха разгледани и оценени от комисия, с участието на представители от СДВР, Столична община и  Национално художествено училище за изящни изкуства Илия Петров». \r\nКомисията определи много награди, грамоти и изненади за участниците. \r\nСтолична община осигури предметните награди за участниците. \r\nНа официалната церемония, кметът на столицата Йорданка Фандъкова и старши комисар Борислав Борисов, заместник - директор на Столична дирекция на Вътрешните работи ще наградят най-добре представените идеи с четка и бои. \r\nНа територия на столицата са открити 10 „Детски полицейски управления“, в които се обучават 231 ученици от София.  \r\nЗа успешното реализиране и изпълнение на програмата „Детско полицейско управление” е подписано споразумение между Министерство на вътрешните работи, Министерство на образованието и науката, Министерство на младежта и спорта, Министерство на правосъдието, Българската православна църква, Български червен кръст, Български туристически съюз и Национално сдружение на общините в Република България. \r\nПрограмата „Детско полицейско управление” в гр. София се реализира от служители на Столична дирекция на вътрешните работи и районните управления, от структурите на „Противодействие на криминална полиция“, „Охранителна полиция”, „Пътна полиция“, сектор „Масови мероприятия“ - СДВР, сектор „Водачи на служебни животни“, отдел „Специализирани полицейски сили“ – СДВР, психолози от Института по психология на МВР, служители от отдел „Киберпрестъпност“ на ГДБОП, експерти от Българския младежки Червен кръст, Фондация Асоциация Анимус. \r\nЧаст от дейностите по Програмата се реализират в сътрудничество със Столична Община и дирекция „Превенция, интеграция, спорт и туризъм”, които са партньори на настоящата церемония. \r\nВ рамките на планираните дейности по Програмата „Детско полицейско управление” и за реализиране на една от целите „Ангажиране на свободното време на децата и популяризиране на полицейската професия сред подрастващите”, през месец февруари 2019 г. се проведе конкурс за рисунка на тема „Аз и детското полицейско управление” на областно ниво.", "date": "2019.03.06", "title": "Церемония по награждаване на деца и ученици, участници в Национален конкурс за рисунка, ще се проведе в Столична община на 8 март"}
{"url": "http://www.focus-news.net/news/2019/03/06/2631329/kmetat-yordanka-fandakova-se-sreshtna-s-prezidenta-na-enp-zhozef-dol.html", "text": "София е голям град и всичко, което кметът Фандъкова е направила се вижда. Хората виждат с очите си метрото и промяната на града. Това каза Жозеф Дол – президент на Европейската Народна Партия, на среща с кмета на София Йорданка Фандъкова в Брюксел, съобщиха от пресцентъра на  Столична община . По думите му кметът Фандъкова защитава за София европейски средства и проекти, които развиват града.    \r\nПрез предходния програмен период 2007 – 2013г. защитихме и привлякохме за София 1.5 млрд.евро, от тях 1 млрд евро са безвъзмездни европейски средства. С тях са изпълнени 89 проекта. През настоящия програмен период 2014 – 2020 г. защитихме около 930 млн.евро европейско финансиране, с които изпълняваме 48 проекта, каза кметът Фандъкова.   \r\nГоляма част от проектите са насочени към обновяване на градската среда, подобряване на транспорта, качеството на въздуха и по-добри условия за живот на хората и развитието на бизнеса. Метрото на София, което разширяваме в момента с нов трети лъч с 12 км, има над 40 км метролинии, 35 станции и заема 34% дял в системата на градския транспорт. Първите 8 км от третия лъч, който изграждаме ще бъдат пуснати в експлоатация до края на годината, каза още кметът.  \r\nКметът Фандъкова има пълната наша подкрепа за всички проекти на София, каза също Дол.", "date": "2019.03.06", "title": "Кметът Йорданка Фандъкова се срещна с президента на ЕНП Жозеф Дол"}
{"url": "http://www.focus-news.net/news/2019/03/06/2631328/otpuskat-se-05-mln-lv-za-provezhdaneto-na-interski-kongres-2019.html", "text": "Министерският съвет одобри допълнителни разходи по бюджета на Министерството на туризма в размер на 0.1 млн. лв. и допълнителни трансфери по бюджета на община Чепеларе в размер на 0,4 млн. лв. Това съобщиха от  правителствената информационна служба . Ресурсът е предназначен за обезпечаване на част от разходите по организацията и провеждането на международния форум на световната организация на ски учителите „Интерски конгрес 2019“. Допълнителните средства се осигуряват за сметка на преструктуриране на разходите и/или трансферите по централния бюджет за 2019 година.", "date": "2019.03.06", "title": "Отпускат се 0,5 млн. лв. за провеждането на „Интерски конгрес 2019”"}
{"url": "http://www.focus-news.net/news/2019/03/06/2631314/tsvetan-tsvetanov-gerb-korneliya-ninova-se-zaigrava-s-etnicheskata-tolerantnost-a-tova-e-dostatachno-vzrivoopasno-za-obshtestvoto-i-stranata.html", "text": "Корнелия Нинова се заиграва с етническата толерантност, а това е достатъчно взривоопасно за обществото и за страната. Това каза председателят на ПГ на ГЕРБ Цветан Цветанов пред журналисти в Народното събрание във връзка с твърденията на лидера на БСП Корнелия Нинова, че ДПС и ГЕРБ са се договорили за ветото по Изборния кодекс в замяна на опрощаване на дълговете на Мюфтийството, предаде репортер на  Агенция „Фокус“  . Той посочи, че не би искал в страната ни да има противопоставяне на етническа основа. „Не бих искал вероизповеданията в България да имат противопоставяне и българските граждани, независимо от тяхната принадлежност към даден етнос, да казват, че държавата за едни е мащеха, за други майка“, коментира Цветанов. „Точно за това сме направили необходимото законодателно предложение, което ще реши проблем, който стои към настоящия момент. С промените и закона, който приехме в края на 2018 г. дадохме възможност българските вероизповедания да получават необходимата субсидия за заплати и осигуровки“, припомни председателят на ПГ на ГЕРБ. „Това, което към настоящия момент имаме като казус е, че православната църква получи своите субсидии, изплати своите възнаграждения, а българските мюсюлмани, имамите и Мюфтийството не можа да получи тези средства. Ако бъдат получени, те веднага трябва да отиват за покриването на тези задължения, които са натрупани под една или друга форма“, допълни Цветанов.  \r\nДеница КИТАНОВА", "date": "2019.03.06", "title": "Цветан Цветанов, ГЕРБ: Корнелия Нинова се заиграва с етническата толерантност, а това е достатъчно взривоопасно за обществото и страната"}
{"url": "http://www.focus-news.net/news/2019/03/06/2631322/pravo-na-sotsialni-uslugi-veche-shte-imat-vsichki-nuzhdaeshti-se-a-ne-samo-uyazvimite-grupi.html", "text": "Парламентът гласува окончателно текстове от Законопроекта за социалните услуги, с които се въвежда право на такива услуги да имат всички нуждаещи се хора в България, а не само уязвимите групи, предаде репортер на  Агенция „Фокус“ . Със закона за първи път право на социални услуги се дава на всяко лице, което се нуждае от подкрепа за превенция и/или преодоляване на социалното изключване, реализиране направа или подобряване на качеството му на живот, независимо от неговите възраст, здравно състояние, образование, доходи, социално и имуществено състояние. Право на социални услуги ще има и всяко дете, съобразно неговата възраст, физическо, здравно и психическо състояние, степен на развитие и индивидуални потребности. \r\nСъс закона се въвежда и забрана за дискриминация спрямо пол, раса, народност, етническа принадлежност, човешки геном, гражданство, произход, религия или вяра, образование, политическа принадлежност, сексуална ориентация, имуществено състояние и всякакви други признаци, установени в закон или в международен договор, по който България е страна. \r\nВ зависимост от средата, в която се предоставят, социалните услуги могат да бъдат три вида - услуги в домашна среда, услуги в специализирана среда и услуги, които се предоставят мобилно. \r\nЦветилена СИМЕОНОВА", "date": "2019.03.06", "title": "Право на социални услуги вече ще имат всички нуждаещи се, а не само уязвимите групи"}
{"url": "http://www.focus-news.net/news/2019/03/06/2631330/sliven-53-godishen-mazh-e-zadarzhan-za-napadenie-s-ostar-predmet.html", "text": "53-годишен мъж е задържан от служители от участък „Ябланово“ за извършване на тежко престъпление. Това съобщиха от пресцентъра на  МВР . В резултат на бързите действия на полицаите и оказаната първа помощ пострадалият е извън опасност. Инцидентът е станал вчера, около 19.00 часа. В участъка на МВР е постъпил сигнал за мъж, прободен с остър предмет в селото. Пристигналите бързо на място униформени установили, че 28-годишният е в тежко състояние и заедно с медицинско лице от селото оказали първа помощ на пострадалия до пристигане на екипа на ЦСМП - Котел. \r\n В последствие пострадалият е транспортиран до болница Сливен и настанен за лечение, без опасност за живота. Междувременно, друг полицейски екип предприел незабавно издирване на извършителя по гореща следа и не след дълго го задържали – 53-годишен местен жител, криминално проявен. Отведен е в РУ - Котел за срок до 24 часа. В хода на разследването е установено, че двамата мъже са имали стара вражда. Работата по случая продължава в рамките на образуваното досъдебно производство.", "date": "2019.03.06", "title": "Сливен: 53-годишен мъж е задържан за нападение с остър предмет"}
{"url": "http://www.focus-news.net/news/2019/03/06/2631332/dobrich-rezultatite-ot-izpalnenieto-na-proekta-podobryavane-na-usloviyata-za-mladezhka-zaetost-v-turizma-shte-badat-predstaveni-na-preskonferentsiya-v-obshtina-kavarna-na-7-mart.html", "text": "Резултатите от изпълнението на проекта \"Подобряване на условията за младежка заетост в туризма\", финансиран по програма ИНТЕРРЕГ V – A Румъния-България, ще бъдат представени на заключителна пресконференция от 13.00 часа на 7 март в заседателната зала на 1 етаж в сградата на Община Каварна на ул. \"Добротица\" №26. Това съобщиха от пресцентъра на  Общината . \r\nОбщина Каварна, която е водещ партньор по проекта, кани всички заинтересовани граждани и представители на фирми в туристическия сектор за участие в пресконференцията.", "date": "2019.03.06", "title": "Добрич: Резултатите от изпълнението на проекта \"Подобряване на условията за младежка заетост в туризма\" ще бъдат представени на пресконференция в Община Каварна на 7 март"}
{"url": "http://www.focus-news.net/news/2019/03/06/2631331/evrodeputatat-eva-maydel-gerbenp-rabotya-za-sazdavane-na-platforma-za-monitoring-na-taksite-za-prevodi-v-evro.html", "text": "За да улесним допълнително гражданите и бизнесите, които превеждат евро от и към чужбина, работим за създаване на уебсайт за мониторинг на приложението на регламента. Вътре ще има информация за таксите за презграничните преводи в евро на всеки доставчик на платежни услуги банка, работещ в България. На тази онлайн платформа ще има и място за подаване на сигнали при съмнения за неизпълнение на задълженията на финансовите институции, които с екипа ми ще отвеждаме до компетентните органи за проверка. Това заяви българския евродепутат от ГЕРБ/ЕНП Ева Майдел по време на дискусия в Дома на Европа по повод приемането на Регламента за презграничните плащания, съобщиха от пресцентъра на  ПП ГЕРБ . \r\n„Най-положителен ефект от приетия регламент ще има в България, където дълги години плащахме най-високите такси в Европа – между 30 и 50 лв, независимо от стойността на превода. С новите промени очакванията са таксите да поевтинеят десетократно. Освен спестявания за гражданите и бизнесите от страните извън Еврозоната, регламентът ще доведе и до премахване на един истински двоен стандарт в ЕС.“ Това допълни Ева Майдел, която беше докладчик и главен преговарящ за Европейския парламент по регламента. \r\nВ дискусията участва икономистът Лъчезар Богданов, който заяви, че в България годишно има около 4 милиона входящи преводи в евро, над 15 000 малки и средни предприятия изнасят стоки и услуги, а над 36 000 внасят, което показва големият мащаб на ефекта от регламента. Даниела Данаилова-Шербел, член на борда на организацията на българи с опит и образование в чужбина „Тук-Там“, подчерта, че се надява след влизането в сила на регламента да се улесни правенето на бизнес на българските компании в чужбина, тъй като няма да се налагат скъпи и разточителни услуги като отваряне на банкови сметки във всяка държава, в която има бизнес отношения.", "date": "2019.03.06", "title": "Евродепутатът Ева Майдел (ГЕРБ/ЕНП): Работя за създаване на платформа за мониторинг на таксите за преводи в евро"}
{"url": "http://www.focus-news.net/news/2019/03/06/2631319/kayl-skot-poslanik-na-sasht-v-sarbiya-nyama-cherveni-linii-za-razreshavaneto-na-kosovskiya-vapros.html", "text": "Посланикът на САЩ в Сърбия Кайл Скот увери, че Вашингтон не поставя „червени линии\", когато става въпрос за решаването на косовския въпрос, предава  RTK Live . \r\nСкот отбеляза, че всяко решение, което двете страни договорят, ще бъде подкрепено, стига то да бъде за дълготраен мир.  „Не поставяме „червени линии“, не решаваме какво ще се случи, стига това, за което се договарят, да допринесе за стабилизиране на региона, да бъде приложимо и трайно – то тогава вероятно ще го подкрепим. Очакваме страните да постигнат споразумение под егидата на ЕС”, коментира американският дипломат. \r\nЗапитан за ролята на новоназначния в администрацията на САЩ, отговарящ за Балканите - Филип Рийкър, Скот отбеляза, че той няма решение за Косово, а коментарите в медиите са просто спекулации.  \r\n„Страхувам се, че сръбската преса спекулира свободно, без никакви факти, които да  подкрепят твърденията й. В средата на този месец Филип Рийкър ще поеме позицията на ръководител на Бюрото за Европа и Евразия на Държавния департамент и ще има много неща в неговия дневен ред, включително отношенията с Русия, Турция, ЕС и много други предизвикателства (…). Той беше на Балканите и се ангажира да придвижи напред този процес, но аз не вярвам, че той има план в джоба си“, призна Скот. \r\nТой добави, че споразумението за отношенията между Белград и Прищина ще трябва да включва много други неща, включително споразумението за икономическите отношения, разрешаването на статута на Сръбската православна църква, въпроса за изчезналите лица, както и военните престъпления. \r\n„Има много елементи, които трябва да бъдат включени в договора, но ние вярваме, че взаимното признаване трябва да бъде в основата на споразумението за нормализиране\", обобщи американският посланик в Белград. Тереза Герова", "date": "2019.03.06", "title": "Кайл Скот, посланик на САЩ в Сърбия: Няма „червени линии“ за разрешаването на косовския въпрос"}
{"url": "http://www.focus-news.net/news/2019/03/06/2631333/vladimir-putin-chuzhdite-razuznavaniya-se-stremyat-kam-zasilvane-na-aktivnostta-si-v-rusiya.html", "text": "Обръщайки се към колегиума на Федералната служба за сигурност, държавният глава на Руската федерация Владимир Путин заяви, че в страната се забелязва засилване на активността на чуждите разузнавателни служби, включително чрез опити са повлияване на процесите в нея, предава информационната агенция  EA Daily . \r\n„Виждаме, че чуждестранните разузнавателни агенции се стремят да увеличат дейността си по отношение на Русия, търсят достъп до информация от политически, икономически, научен и технологичен характер с всички средства. Ето защо работата Ви трябва да бъде по-надеждна. Разбира се, както и в миналото, а сега може би още повече, (чуждестранните разузнавания) се опитват да повлияят на съответните процеси в нашата страна”, подчерта Вучич. \r\n„Благодарение на успешните специални операции, дейността на 129 щатни служители и 465 агенти на чуждестранни спецслужби е спряна”, обяви президентът на Русия. Тереза Герова", "date": "2019.03.06", "title": "Владимир Путин: Чуждите разузнавания се стремят към засилване на активността си в Русия"}
{"url": "http://www.focus-news.net/news/2019/03/06/2631334/ministar-rosen-zhelyazkov-shte-predsedatelstva-parvoto-zasedanie-na-mezhdupravitelstvenata-komisiya-za-ikonomichesko-satrudnichestvo-sas-severna-makedoniya.html", "text": "Министърът на транспорта, информационните технологии и съобщенията Росен Желязков ще председателства първото заседание на Междуправителствената комисия за икономическо сътрудничество между България и Северна Македония. То ще се проведе днес и утре (6 и 7 март) в Скопие и се съпредседателства от министъра на икономиката на  Република Северна Македония Крешник Бектеши. Това съобщиха от пресцентъра на  МТИТС . \r\nВ дневния ред на заседанието са включени теми свързани с изграждането на транспортна и енергийна инфраструктура, въпроси от двустранното икономическо сътрудничество в области като информационни технологии, транспорт, търговия, инвестиции, селско стопанство и др. Двамата министри ще подпишат протокол от Първото заседание на Междуправителствената комисия за икономическо сътрудничество. По време на събитието ще бъде парафиран и Меморандум за разбирателство между Изпълнителна агенция за насърчаване на малките и средните предприятия на България и Агенцията за насърчаване на предприемачеството на Северна Македония. \r\nВ рамките на посещението си министър Росен Желязков ще проведе работни срещи с министъра на информационното общество и администрацията Дамян Манчевски и министъра на транспорта и съобщенията Горан Сугарески.", "date": "2019.03.06", "title": "Министър Росен Желязков ще председателства първото заседание на Междуправителствената комисия за икономическо сътрудничество със Северна Македония"}
{"url": "http://www.focus-news.net/news/2019/03/06/2631335/odobren-e-proekt-na-dogovor-s-republika-severna-makedoniya-za-organizirane-na-savmestna-izlozhba.html", "text": "Правителството одобри проект на договор между Министерство на културата на Република България и Министерство на културата на Република Северна Македония за организиране на съвместна изложба „100 години Требенище“ в гр. Скопие. Това съобщиха от  правителствената информационна служба . \r\nИзложбата ще бъде експонирана в периода 14 март - 15 септември в гр. Скопие и ще представи находките от богатия и впечатляващ некропол при с. Требенище, Република Северна Македония. Експозицията се организира съвместно от Националния археологически институт с музей при Българската академия на науките - гр. София и от Националния институт Археологически музей на Македония - гр. Скопие и е посветена на 100-годишнината от откриването на некропола. Изложбата в гр. Скопие има изключително значение, тъй като за първи път ще бъдат представени почти всички находки от този важен в историческо отношение некропол. Предметите са от постоянната експозиция на НАИМ при БАН в София, от Народния музей на Белград и Музея в гр. Охрид. Освен художествения си и исторически принос, изложбата представлява един положителен акт за развитието и задълбочаването на сътрудничеството в областта на културата между трите балкански държави - Република България, Република Северна Македония и Република Сърбия.", "date": "2019.03.06", "title": "Одобрен е проект на договор с Република Северна Македония за организиране на съвместна изложба"}
{"url": "http://www.focus-news.net/news/2019/03/06/2631337/plovdiv-zhena-e-predizvikala-verizhna-katastrofa-pod-vazdeystvieto-na-narkotitsi.html", "text": "56-годишна жена, под въздействието на наркотици, е предизвикала верижна катастрофа. Това съобщиха от пресцентъра на  МВР . Катастрофата е станала вчера, около 8 часа между Пловдив и Марково. Лек автомобил „Хюндай“, управляван от 56-годишна жена, ударил отзад лек автомобил „Опел“, който от своя страна се блъснал в лек автомобил „Хонда“ с 32-годишен водач. В болница с множество фрактури е настанена 43-годишната шофьорка на втората кола. Медицинска помощ е оказана на пътувалите заедно с нея три деца, на 6, 7 и 10 години, и 39-годишна жена. Няма данни за употреба на алкохол от тримата водачи, но при 56-годишната тестът с драг чек дал положителен резултат.", "date": "2019.03.06", "title": "Пловдив: Жена е предизвикала верижна катастрофа под въздействието на наркотици"}
{"url": "http://www.focus-news.net/news/2019/03/06/2631336/montana-vazstanoveno-e-dvizhenieto-v-dvete-lenti-po-patya-smolyanovtsi-vinishte-v-rayona-patnata-vrazka-za-klisuritsa.html", "text": "Възстановено е движението в двете ленти по път I-1 Смоляновци – Винище в района пътната връзка за Клисурица. Това съобщиха от пресцентъра на  Агенция „Пътна инфраструктура“ .", "date": "2019.03.06", "title": "Монтана: Възстановено е движението в двете ленти по пътя Смоляновци – Винище, в района пътната връзка за Клисурица"}
{"url": "http://www.focus-news.net/news/2019/03/06/2631339/dobrich-severnoto-platno-na-bul-3-ti-mart-v-uchastaka-ot-bul-25-ti-septemvri-do-ul-maksim-gorki-e-zatvoreno-za-dvizhenie.html", "text": "Поради ремонтни дейности във връзка с реализацията на ”Интегриран проект за подобряване на водния сектор в гр. Добрич” е въведена временна организация на движението. Това съобщиха от пресцентъра на  Oбщина Добрич . Ще бъде затворено за движение северното платно на бул. „3 -ти март“ в участъка от бул. „25-ти септември“ до ул. „Максим Горки“. В тази връзка временно се затваря автобусна спирка „Музей“, като автобусни линии с № 304, 124, 170, 201 и 233  ще спират по бул. „Трети март“ на спирка „Летен театър“.  \r\nВъв връзка с увеличаващия се обем на работа по проекта и броя на улиците, по които се извършват дейности, Община гр. Добрич призовава всеки заинтересован да следи актуалната информация на сайта www.dobrich.bg.", "date": "2019.03.06", "title": "Добрич: Северното платно на бул. „3 -ти март“, в участъка от бул. „25-ти септември“ до ул. „Максим Горки“, е затворено за движение"}
{"url": "http://www.focus-news.net/news/2019/03/06/2631327/sazdava-se-agentsiya-za-kachestvoto-na-sotsialnite-uslugi.html", "text": "Парламентът прие окончателно текстове от Законопроекта за социалните услуги, с които се предвижда създаването на Агенция за качеството на социалните услуги към министъра на труда и социалната политика, предаде репортер на  Агенция „Фокус“ . Новата структура ще контролира спазването на закона и стандартите за качество. Тя ще проверява начина, по който общините и частните доставчици разходват средствата от държавния бюджет, ще проверява за спазване на правата на потребителите на социални услуги,  ще извършва мониторинг на ефективността на национално ниво и ще извършва лицензиране на всички частни доставчици на социални услуги. Агенцията ще бъде създадена в рамките на щатната численост в системата на Министерството на труда и социалната политика, която включва и второстепенните разпоредители с бюджет. Дейността, структурата, числеността на персонала и организацията на работата на Агенцията се определят с устройствен правилник, приет от Министерския съвет. \r\nС новия законопроект финансираните от държавния бюджет услуги ще бъдат класифицирани в три основни групи - на общинско ниво, които задоволяват потребностите на населението от общината, на областно ниво, които задоволяват потребностите на лица от цялата област, и на областно ниво, които задоволяват потребностите на лица от цялата страна. Във всяка община ще бъде създаден и Съвет по въпросите на социалните услуги, чийто състав ще се определя от общинския съвет по предложение на кмета на общината. \r\nЦветилена СИМЕОНОВА", "date": "2019.03.06", "title": "Създава се Агенция за качеството на социалните услуги"}
{"url": "http://www.focus-news.net/news/2019/03/06/2631338/pazardzhik-izzeti-sa-nad-4600-litra-nezakonen-alkohol-ot-kashtata-na-39-godishen-mazh-ot-selo-radilovo.html", "text": "Полицейски производства са образувани спрямо мъж, държал над 4600 литра нелегален алкохол в къща в село Радилово, съобщиха от  ОДМВР-Пазарджик . Иззетият алкохол е бил предназначен за търговия. Вчера служители на „Криминална полиция“ при Районно управление на МВР-Пещера извършили проверка в къщата на 39-годишен мъж от пещерското село Радилово. В помещение органите на реда открили обособено съоръжение за варене на ракия, която била предназначена за продажба в последствие. Открити са още над 3000 литра ракия, 1630 литра вино, както и 240 литра дизелово гориво без документи за произход. Цялото количество акцизни стоки са иззети, а спрямо притежателя им са образувани полицейски производства.", "date": "2019.03.06", "title": "Пазарджик: Иззети са над 4600 литра незаконен алкохол от къщата на 39-годишен мъж от село Радилово"}
{"url": "http://www.focus-news.net/news/2019/03/06/2631342/kyustendil-izvarshva-se-tsyalosten-remont-na-sgradata-na-voenniya-klub-v-grada.html", "text": "Извършва се цялостен ремонт на сградата на Военния клуб в Кюстендил, предаде репортер на  Радио „Фокус” – Кюстендил . В рамките на ремонта се подменя покривната конструкция, подменят се дървени прозорци с нови PVC такива. Планирана е и реставрация на фасадите, реновиране на всички декоративни корнизи и други дейности. Сградата на военния клуб в Кюстендил е построена през 1909 година. Представлява масивна постройка със застроена площ от 552 кв. м., състояща се от един етаж, сутерен и пристройка. През 1913 година в нея се е помещавал щабът на Пета българска армия. От тази сграда са ръководени военните действия срещу сърбите на постъпите към Кюстендил и в Босилеград. Сградата е обявена за паметник на културата през 1998 година. \r\nВенцеслав ИЛЧЕВ", "date": "2019.03.06", "title": "Кюстендил: Извършва се цялостен ремонт на сградата на Военния клуб в града"}
{"url": "http://www.focus-news.net/news/2019/03/06/2631341/smolyan-s-mnogo-nastroenie-i-emotsii-premina-nadigravaneto-s-patriotizam-i-dobro-hayde-da-igraem-horo-v-grada.html", "text": "Любители и професионални танцьори се включиха в надиграването „С патриотизъм и добро, хайде да играем хоро”. Събитието, което се проведе със съдействието на Община Смолян, беше посветено на Националния ни празник – трети март. Това съобщиха от пресцентъра на  Общината . Хороиграчите, облечени в родопски носии, развяваха българския трибреник и в продължение на часове играеха в Спортната зала популярни български хора. Надиграването се провежда за първа година и премина с много емоции, красота и настроение. То се проведе по инициатива на танцовите формации „Луди Млади” към ЕГ „Иван Вазов”, „Родопчанче” при читалище „Балкански просветител и Клуб „Хоро” към читалище „Орфееви гори.", "date": "2019.03.06", "title": "Смолян:  С много настроение и емоции премина надиграването „С патриотизъм и добро, хайде да играем хоро” в града"}
{"url": "http://www.focus-news.net/news/2019/03/06/2631344/nezavisen-makedoniya-izchezna-rodnina-na-oliver-ivanovich-podozira-se-che-e-ubit.html", "text": "Шофьор на такси от Северна Митровица, който изчезна преди три дни и за когото се подозира, че е убит, е роднина на Оливер Иванович, съобщава електронното издание на македонския вестник  „Независен“ . \r\nОт редакцията припомнят, че лидерът на движението „Свобода, демокрация, справедливост\" бе разстрелян през януари миналата година пред офиса на партията му в Северна Митровица. От партията на Иванович потвърдиха, че изчезналият таксиметров шофьор е негов роднина и често го е посещавал за срещи.  \r\nМестни медии съобщиха, че таксито на изчезналия е открито, като в него е имало следи от кръв.  Заместник-директорът на косовската полиция за север Бесим Хоти потвърди информацията и увери, че е започнало разследване на случая. Тереза Герова", "date": "2019.03.06", "title": "„Независен“ (Македония): Изчезна роднина на Оливер Иванович, подозира се, че е убит"}
{"url": "http://www.focus-news.net/news/2019/03/06/2631343/varna-bezplatni-pregledi-na-babrechni-zabolyavaniya-shte-se-provedat-v-umbal-sv-marina-na-14-i-15-mart.html", "text": "Безплатни прегледи във връзка със Световния ден на бъбречните заболявания ще се проведат на 14 и 15 март в УМБАЛ \"Света Марина\" – Варна. Това съобщиха от пресцентъра на  Медицински университет – Варна . \r\nСпециалисти нефролози ще консултират пациенти в кабинет 405, ет. 4 в Клиниката по нефрология и диализа на 14 и 15 март, от 14.00 до 17.00  ч. след предварително записване на час най-късно до 11 март на телефони: 052  978 287, 052 978 662 и 052 978 262. \r\nБезплатни прегледи за деца ще се проведат на 14 март, от 08.30 до 11.00 часа в Клиниката по педиатрия на ет. 5, кабинет  505 след предварително записване на телефон: 052 30 28 51/вътр. 1384. \r\nЖелателно е пациентите да имат изследвания на серумен креатинин, йонограма (калций и фосфор) и обикновена урина.", "date": "2019.03.06", "title": "Варна: Безплатни прегледи на бъбречни заболявания ще се проведат в УМБАЛ „Св. Марина“ на 14 и 15 март"}
{"url": "http://www.focus-news.net/news/2019/03/06/2631346/sofiya-65-godishna-zhena-e-dala-blizo-50-hil-lv-na-telefonni-izmamnitsi.html", "text": "65-годишна жена е дала близо 50 хил. лв. на телефонни измамници. Това съобщиха за  Агенция „Фокус“  от пресцентъра на  СДВР - София . Измамата е станала началото на месец март. Жената е била заблудена с добре позната схема от случаите в последните месеци -  съдействие на полицията. Към момента няма данни за задържано лице по случая, съпричастно към измамата.", "date": "2019.03.06", "title": "София: 65-годишна жена е дала близо 50 хил. лв. на телефонни измамници"}
{"url": "http://www.focus-news.net/news/2019/03/06/2631347/ruhr-nachrichten-v-dortmund-otkriha-balgarsko-uchilishte.html", "text": "Български емигранти откриха училище в  германския град Дортмунд, федерална провинция Северен Рейн-Вестфалия, предава местната медия  Ruhr Nachrichten . \r\nВ краткия материал се посочва, че в учебното заведение ще се обучават над 70 деца, разпределени в пет класа. Училището нови името „Св. св. Кирил и Методий“ и в него ще се преподават уроци за родината всяка събота между 14:30 часа и 17:00 часа. Предметите, които ще се изучават от класовете, са български език и литература, история и география. Децата, записани в новото учебно заведение, са задължени паралелно да посещават основно или средно училище. Тереза Герова", "date": "2019.03.06", "title": "Ruhr Nachrichten: В Дортмунд откриха българско училище"}
{"url": "http://www.focus-news.net/news/2019/03/06/2631323/tsvetan-tsvetanov-gerb-chuhme-dostatachno-populizam-dori-i-za-vetoto-na-prezidenta-varhu-izborniya-kodeks.html", "text": "Чухме достатъчно популизъм през всичките дни, дори и за ветото на президента върху Изборния кодекс.  Това каза председателят на ПГ на ГЕРБ Цветан Цветанов пред журналисти в Народното събрание, предаде репортер на  Агенция „Фокус“.  „Някъде да видяхте да няма съдебен контрол? Някъде да видяхте, че ограничаваме ЦИК? Някъде да видяхте, че искаме да премахнем машинното гласуване?“, попита Цветанов. Според него може да се създаде много по-голям проблем, ако се пристъпи към заложеното за машините до настоящия Изборен кодекс. „Всичко сме направили на база експертите и експертизата, която е дадена от ЦИК, от доклада, представен от \"Сова  Харис\" и от Върховния административен съд“, посочи Цветанов. Той обърна внимание, че представителите на съда вчера са били много ясни и категорични. „Съжалявам, че тези стенограми просто не се четат от опозицията и респективно от г-жа Корнелия Нинова. 10 часа беше дебатът, който те провокираха в предишното заседание, за да казват, че работим над 24 часа. Да, работи се, когато има умисъл, за да създадеш  проблем в законодателството. Когато говорят тези, които трябва да бъдат чути и тези, които могат да представят какви са проблемите и каква е съдебната практика, която е дала достатъчно силни аргументи, за да променим законодателството в тази посока, нека се съобразим“, каза още Цветанов. По думите му представителите на съда, са единствените, които могат да кажат дали е законосъобразно или не. \r\nДеница КИТАНОВА", "date": "2019.03.06", "title": "Цветан Цветанов, ГЕРБ: Чухме достатъчно популизъм, дори и за ветото на президента върху Изборния кодекс"}
{"url": "http://www.focus-news.net/news/2019/03/06/2631340/nzz-balgariya-zalaga-na-rusiya-v-oblastta-na-energetikata.html", "text": "България се интересува от тясно сътрудничество с Руската федерация в областта на енергетиката, но в Брюксел стремежите й предизвикват безпокойство, коментират в редакцията на швейцарския ежедневник   Die Neue Zeurcher Zeitung  в статия, посветена на визитата на руския премиер Дмитрий Медведев в София. \r\nВъпреки че премиерът Бойко Борисов и неговият гост Дмитрий Медведев откриха във вторник туристически форум, за да съживят пазара с руски туристи в България, двудневното посещение на руския премиер бе съсредоточено върху енергийното сътрудничество. Потвърждение за това е включването на Алексей Милер от „Газпром“ и Алексей Лихачов от „Росатом\" в делегацията на Москва.  \r\nБългария се стреми към продължаване на газопровода „Турски поток” през нейна територия. Заедно със „Северен поток-2“ двата проекта изключват Украйна от трасето за пренос на руски природен газ към страните от Европа, което ще направи враждебното правителство в Киев уязвимо поради загубата на таксите, събирани за транзита на горивото. В момента София също се облагодетелства от подобни такси, тъй като част от руските доставки за Турция понастоящем минават през България. \r\nВ София Медведев заяви, че сътрудничеството в тази насока възможно, но го обвърза с даването на гаранции от Брюксел. През 2014 г., под натиска на ЕС, България спря работата по изграждането на „Южен поток”. Като доставчик на газ и оператор на преносната мрежа, „Газпром“ трябваше да позволи на конкурентите да имат свободен достъп до нея. Присъединяването на Крим към Русия през пролетта на 2014 г. обаче значително допринесе за силната съпротива от страна на Брюксел и Вашингтон срещу проекта. Те не искаха да дадат на Москва друг мощен инструмент в Черно море. \r\nЗа по-нататъшното транспортиране на руския газ по „Турски поток“, освен маршрута през България, Сърбия, Унгария и Австрия, е възможен и такъв през Гърция и Южна Италия. Въпреки това има все по-големи признаци, че изборът на Москва е за балканския маршрут. Според руския информационен портал РБК вече има споразумения, според които руската компания ТМК трябва да получи договор за изграждане на българския участък. Като не участва в строителството, „Газпром“ избягва въпроси, свързани с конкуренцията. Работата по сръбската секция дори вече е започнала, съобщава РБК. \r\nИнтересът на България към тясно сътрудничество с Русия се отрази и в дискусиите за възобновяването на строителството на проекта за АЕЦ в Белене. То бе преустановено през 2012 г. поради причини, свързани с разходите. В Брюксел има опасения за развитието на ситуацията, опасявайки се от по-нататъшно сближаване на традиционно ориентираната към Русия България с Москва. Малко преди да се присъедини към Съюза, руският посланик в България шеговито нарече страната „нашия троянски кон в ЕС\", припомня изданието. \r\nВ София, поне в правителствените среди се стремят да противодействат на това впечатление. Непосредствено преди посещението на Медведев генералният секретар на НАТО Столтенберг посети страната по поканата на премиера й Бойко Борисов. България е член на Алианса от 2004 г. насам. През януари бе взето основно решение за подмяна на изтребителите МиГ-29 с американските F-16. Президентът Румен Радев осъди решението. \r\nПрисъствието на НАТО в Югоизточна Европа е болезнен въпрос за Кремъл, но по-важно от въпросите за членството в НАТО е, че хибридната политика на Русия в региона ще пряк лост, каквато може да бъде енергийната политика. И още нещо - военният баланс на силите в Черноморския регион се оказва все пак в полза на Русия. Съответно покупката на изтребители едва ли щеше да е тема за разговор между Борисов и Медведев. \r\nОтношенията между София и Москва все пак не са лишени от напрежение. Благодарение на публикациите на изследователските портали Bellingcat и Fontanka са налице подозрения, че през 2015 г. руските тайни служби са отровили бизнесмена Емилиан Гебрев. Случаят може да се окаже свързан с този в Солзбъри, подчертават от редакцията. Тереза Герова", "date": "2019.03.06", "title": "NZZ: България залага на Русия в областта на енергетиката"}
{"url": "http://www.focus-news.net/news/2019/03/06/2631345/zam-ministar-irena-georgieva-sas-zakona-za-ustroystvo-na-chernomorskoto-kraybrezhie-nyakoi-zapovedi-na-ministara-na-turizma-shte-imat-predvaritelno-izpalnenie.html", "text": "Със Закона за устройство на Черноморското крайбрежие някои заповеди на министъра на туризма ще имат предварително изпълнение. Това каза заместник-министърът на туризма Ирена Георгиева по време на представянето на промените в Закона за устройство на Черноморското крайбрежие в Комисията по икономическа политика и туризъм, предаде репортер на  Агенция „Фокус“ . По думите й с промените се цели да се прецизират пропуски и непълноти в действащата нормативна уредба.  „С предлаганите изменения се цели създаването на възможност заповедите на министъра на туризма, с които се нарежда провеждането на търгове с тайно наддаване с отдаване под наем на обекти, изключителна държавна собственост, представляващи морски плажове, и заповедите за определяне на спечелили проведените търгове за отдаване на под наем на тези обекти, да подлежат на предварително изпълнение“, обясни зам.-министърът и уточни, че предварителното изпълнение на заповедите се мотивира с оглед изпълнение на задължителните дейности от определения за наемател на морски плаж, като използването на този обект е свързано с осигуряването защитата на живота или здравето на гражданите от една страна, както и защита на особено важни държавни и обществени интереси. „Последните следва да бъдат осигурени през активния туристически морски сезон за обезпечаване спокойствието и сигурността на летуващите граждани, посещаващи морския плаж“, допълни Ирена Георгиева. Тя изтъкна, че при закъснение могат да настъпят сериозни вреди за живота и здравето на гражданите, а от това и увреждане на държавни обществени интереси във връзка с неизпълнени дейност и при използване на морския плаж. „Затова предложението ни е за предварително изпълнение на заповедите“, заяви зам.-министърът.  \r\nДеница КИТАНОВА", "date": "2019.03.06", "title": "Зам.-министър Ирена Георгиева: Със Закона за устройство на Черноморското крайбрежие някои заповеди на министъра на туризма ще имат предварително изпълнение"}
{"url": "http://www.focus-news.net/news/2019/03/06/2631348/za-vtora-poredna-godina-atanas-tunev-specheli-kupata-na-obshtina-smolyan-po-tenis-na-kort.html", "text": "За втора поредна година Общината организира турнир по тенис за „Купата на Община Смолян”. Това съобщиха от пресцентъра на местната администрация. Това съобщиха от  Общината .Спортното събитие, посветено на Националния ни празник, се проведе на 2 и 3 март в Спортната зала “Величко Чолаков”. В надпреварата се включиха 30 състезатели на възраст над 14 години, които изиграха интересни мачове изпълнени с много отигравания, достойни за професионалистите. \r\nВ индивидуалното класиране на турнира по тенис , първо място завоюва Атанас Тунев, който за втора поредна година печели наградата . Втори е Константин Диев. В класирането по двойки първи са Красимир Коруев – Атанас Тунев, а на второ място е двойката Кремен Красин – Димитър Овчаров. \r\nТенисистите бяха наградени от зам.-кмета Марин Захариев, който посочи, че турнирът ще стане традиционен и ще се провежда всяка година в чест на Трети март. По време на церемонията бяха изказани специални благодарности към главния организатор на турнира Христо Богомилов. Община Смолян осигури кетърниг и награди за тенисистите.", "date": "2019.03.06", "title": "За втора поредна година Атанас Тунев спечели „Купата на Община Смолян” по тенис на корт"}
{"url": "http://www.focus-news.net/news/2019/03/06/2631349/d-r-sofiya-stoimenova-bchk-strukturata-vav-velikotarnovska-oblast-e-izvestna-s-interesnite-i-silni-deynosti-koito-realizira.html", "text": "Структурата на БЧК във Великотърновска област е известна с интересните и силни дейности, които реализира. Това каза генералният директор на БЧК д-р София Стоименова по време на провелото се днес отчетно събрание на организацията, предаде репортер на  Радио „Фокус“ – Велико Търново  . Тя посочи, че Областния съвет на БЧК реализира дейности и по отношение на водно спасяване, мениджмънт на бедствията и редица други. „Благодарност към обществениците, доброволците, членовете и всички, които подпомогнат организацията, към всички наши партньори от „Пожарна безопасност и защита на населението“, местната власт и много други. Мисля, че ние всички заедно можем да постигнем добри резултати и да направим живота на хората малко по-добър. Трудности има в днешно време, но ние имаме добри партньори и сме заредени с един оптимизъм и позитивизъм да продължим своята дейност“, посочи д-р Стоименова. Тя посочи, че дейността на БЧК е многостранна. Организацията има лиценз за предоставяне на над 11 социални услуги и реализира около 100 проекта. „Работим усилено при подпомагане на пострадали при бедствени ситуации, повишаване на подготовката за редакция при бедствия и кризисни ситуации. Нашата дейност по отношение на спасяването в планините е популярна и изключително важна, тъй като се осъществява 7 дни в седмицата, 24 часа. За изминалия период сме помогнали на над 2 500 души при такива инциденти. Подготовката на водни спасители също е много важна. Червеният кръст е лидер по отношение подготовката по първа помощ и ние продължаваме тази своя дейност като привличаме все по-голям брой хора, които желаят да се научат как да спасят човешки живот“,. допълни д-р Стоименова. \r\nНадежда КРЪСТЕВА", "date": "2019.03.06", "title": "Д-р София Стоименова, БЧК: Структурата във Великотърновска област е известна с интересните и силни дейности, които реализира"}
{"url": "http://www.focus-news.net/news/2019/03/06/2631352/burgas-vtoroklasnitsi-shte-presazdadat-obichaya-kukerovden-v-etnografskiya-muzey.html", "text": "Ученици от II „a“ клас на СУ „Епископ Константин Преславски“ – Бургас ще пресъздадат обичая кукери утре от 13.30 часа. Това съобщиха от пресцентъра на  Община Бургас . Малчуганите ще извикат пролетта в двора на Етнографския музей, който се намира на ул. „Славянска“ № 69. Събитието е част от дейностите по проект „Обреден календар за моми и ергени – музейно помагало за учителя“. Той се реализира от Регионален исторически музей – Бургас в партньорство със СУ „Епископ Константин Преславски“ и финансовата подкрепа на Министерството на културата по програма „Музеят като образователна среда“. Проектът „Обреден календар за моми и ергени“ има за цел да подпомогне дейността на учителите в начален етап на обучение при запознаване на децата с традиционния български празничен календар. Той е под формата на програма, в която са включени специално разработени ролеви игри и помагала за детска публика. Възприемайки по интерактивен начин, децата ще са въвлечени в пресъздаването на българската традиционна култура.", "date": "2019.03.06", "title": "Бургас: Второкласници ще пресъздадат обичая „Кукеровден“ в Етнографския музей"}
{"url": "http://www.focus-news.net/news/2019/03/06/2631354/ministar-rumen-porozhanov-shte-varvim-kam-10-uvelichavane-na-zaplatite-na-sluzhiteli-v-babh.html", "text": "Ще вървим към 10% увеличаване на заплатите на служители в БАБХ. Това каза министърът на земеделието, храните и горите Румен Порожанов по време на блиц-контрол на заседание на парламентарната комисия по земеделието и храните, предаде репортер на  Агенция „Фокус“ . На въпрос за евентуално увеличаване заплатите на служителите на БАБХ, Порожанов отговори, че тази година като министър е увеличил с 10% Фонд „Работна заплата“ за БАБХ. „Вчера имахме разговор с Дамян Илиев и стигнахме до извода, че има какво да се желае в заплатите на регионално ниво. Има много хора в пенсионна възраст, които е хубаво да бъдат оптимизирани“, посочи земеделският министър. „Министерството ще потърси и резерви в някои структурни промени. Но е ясно, че ще вървим към 10%-ното увеличение“, заяви Румен Порожанов. \r\nЦветилена СИМЕОНОВА", "date": "2019.03.06", "title": "Министър Румен Порожанов: Ще вървим към 10% увеличаване на заплатите на служители в БАБХ"}
{"url": "http://www.focus-news.net/news/2019/03/06/2631351/zam-ministar-irena-georgieva-promenite-v-zakona-za-ustroystvo-na-chernomorskoto-kraybrezhie-predvizhdat-zabrana-za-postavyane-na-plazhni-prinadlezhnosti-varhu-dyuni.html", "text": "Промените в Закона за устройство на Черноморското крайбрежие предвиждат забрана за поставяне на плажни принадлежности и палатки върху бели, сиви и облесени дюни. Това каза заместник-министърът на туризма Ирена Георгиева по време на представянето на промените в Закона за устройство на Черноморското крайбрежие в Комисията по икономическа политика и туризъм, предаде репортер на  Агенция „Фокус“ . Тя допълни, че забраната ще се отнася за паркирането и престоя на пътни превозни средства, ремаркета върху подвижни или бели дюни, неподвижни дюни с тревна растителност – сиви дюни и облесени дюни. „Предложеното изменение е в съответствие с изискванията на Закона за защитените територии, с оглед опазването и съхранението на всички видове дюни и намиращите се в тях защитени видове на флората и фауната, които попадат в границите на зона А, зона Б или в урбанизираните територии на населените места, след границата на зона А“, уточни Ирена Георгиева. Тя отчете, че на трето място законопроектът предвижда съществени изменения и конкретизация в административно-наказателните разпоредби на Закона за устройство на Черноморското крайбрежие. „Вследствие на извършен анализ на забранителните и ограничителните разпоредби на закона са разписани конкретни административно-наказателни текстове, липсващи в действащата нормативна уредба“, обясни заместник-министърът. Тя допълни, че административните наказания са определени в съответствие с извършена преценка на степента на засягане на обществения интерес при нарушаване на съответната разпоредба на закона. „Прецизирани са нормите, засягащи органите, които са ангажирани с административното производство, при установяването на нарушенията и определянето на наказанията“, коментира Георгиева. „Предвижда се препращане към правилата за реализиране на административно-наказателното производство в съответния закон в случаите, в които се засяга област на регулиране, попадаща в компетентността на друг административен орган“, поясни тя. Зам.-министърът каза още, че в новите текстове се определят видовете преустановителни и възстановитени принудителни административни мерки, които биха могли да бъдат прилагани от министъра на  туризма. \r\nДеница КИТАНОВА", "date": "2019.03.06", "title": "Зам.-министър Ирена Георгиева: Промените в Закона за устройство на Черноморското крайбрежие предвиждат забрана за поставяне на плажни принадлежности върху дюни"}
{"url": "http://www.focus-news.net/news/2019/03/06/2631315/tasko-ermenkov-bsp-sdelkata-mezhdu-dps-i-gerb-ne-e-za-finansiraneto-na-veroizpovedaniyata-a-za-oproshtavane-zadalzheniyata-na-myuftiystvoto-koito-sa-nad-10-mln-lv.html", "text": "Сделката между ДПС и ГЕРБ не е за финансирането на вероизповеданията, а за опрощаване задълженията на Мюфтийството, които са над 10 млн. лв. Това каза пред журналисти в парламента депутатът от БСП Таско Ерменков, предаде репортер на  Агенция „Фокус“ . \r\n„Ние сме демократична партия и всеки има право да изказва мнението си. Взимаме решенията си с гласуване и когато тези решения бъдат взети един път, ги изпълняваме – няма никаква драма, няма бойкот, всичко е съвсем нормално“, посочи Ерменков. \r\nНа въпрос защо е в Народното събрание той отговори, че народните представители от левицата нямат забрана да влизат в сградата. „Това, което сме си взели като решение, да не участваме в работата и да ставаме съучастие на абсурдите, които се творят тук – в това число и декларацията на Йордан Цонев за Закона за вероизповеданията. Той обърна акцентите и не беше съвсем с коректен за това защо ние казахме, че има сделка. Сделката не е по финансирането, а по параграф 4 от ЗИД за изменение на този закон, където черно на бяло е написано, че еднократно се отменят задълженията на всички вероизповедания до 31 декември 2018 г. Знаете ли колко са? На Българската православна църква са няколко хиляди, а на Мюфтийството – над 10 млн. лв. Така че правете си сметка дали има или няма сделка“, заяви той. \r\nЕрменков посочи, че БСП не получава заплати за дните, в които отсъстват от парламента. „Написали сме писмо, че се отказваме от възнагражденията, които са за парламентарна дейност. Когато се обсъждаше въпросът за това да не се плащат заплати за отсъствия, предложихме да се говори за замразяването на заплатите. Но от ГЕРБ се опитаха да спекулират с това, че ние уж получаваме пари, а не го правим. Но за сметка това много яростно защитават ръста на заплатите, които за миналия месец в някои случаи надхвърлиха 7 000 лв.“, посочи още Ерменков.  \r\nЦветилена СИМЕОНОВА", "date": "2019.03.06", "title": "Таско Ерменков, БСП: Сделката между ДПС и ГЕРБ не е за финансирането на вероизповеданията, а за опрощаване задълженията на Мюфтийството, които са над 10 млн. лв."}
{"url": "http://www.focus-news.net/news/2019/03/06/2631355/ek-es-tryabva-da-poddarzha-postignatiya-prez-poslednite-4-godini-napredak-v-oblastta-na-migratsiyata.html", "text": "Преди заседанието на Европейския съвет през март Комисията прави равносметка на постигнатия през последните 4 години напредък и посочва мерките, които все още са необходими, за да се посрещнат непосредствените и бъдещите предизвикателства, свързани с миграцията, съобщава  Представителството на ЕК в България .  \r\nИзправен пред най-тежката бежанска криза в света от Втората световна война насам, ЕС съумя да осъществи значителна промяна в управлението на миграцията и защитата на границите. ЕС предложи закрила и подкрепа на милиони, спаси живота на много хора, разби мрежи за контрабанда и сведе незаконните пристигания в Европа до най-ниското равнище, регистрирано през последните 5 години. Въпреки това е необходима още работа, за да бъде миграционната политика на ЕС действително подготвена за бъдещите предизвикателства с оглед на постоянно променящия се геополитически контекст и постоянното увеличаване на миграционния натиск в световен мащаб.  \r\nВ продължение на 3 последователни години броят на пристигащите постоянно намалява, като настоящият им брой е само 10 % от пиковите стойности през 2015 г. През 2018 г. бяха засечени около 150 000 незаконни преминавания на външните граници на ЕС. При все това фактът, че броят на незаконно пристигащите е намалял, не е гаранция за бъдещето, като се има предвид вероятността миграционният натиск да продължи. Ето защо прилагането на всеобхватен подход за управление на миграцията и защита на границите е от съществено значение.", "date": "2019.03.06", "title": "ЕК: ЕС трябва да поддържа постигнатия през последните 4 години напредък в областта на миграцията"}
{"url": "http://www.focus-news.net/news/2019/03/06/2631357/stara-zagora-parviyat-v-stranata-mlad-ombudmsman-na-grada-stana-chast-ot-natsionalnata-mrezha-na-obshtestvenite-posrednitsi.html", "text": "Младият омбудсман на Стара Загора Бетина Радева и заместникът ѝ Калоян Максимов вече са част от  мрежата на обществените посредници в България. Това съобщиха от пресцентъра на  Община Стара Загора . Първите в страната млади хора, които са връзка между учениците и институциите, заеха позицията в края на октомври миналата година, след проведен конкурс по инициатива на старозагорския омбудсман Надежда Чакърова. Днес те се срещнаха с обществените посредници от общините София, Пловдив, Бургас, Шумен, Кърджали, Казанлък, Благоевград, Пазарджик, Кюстендил, Елин Пелин и в тяхно присъствие получиха официалния знак за принадлежност към мрежата.  \r\nРаботното посещение в Стара Загора на 10-те омбудсмани е по покана на старозагорския им колега и включва редица срещи, в които да бъде почерпен опит и добри практики за решаването на разнородните казуси, с които хората търсят помощ от тях.  \r\n„Когато има добра комуникация между различните институции, включвайки и младите хора в това число, работата се върши и има резултати. Градовете ни се променят към по-добро“, приветства ги в Община Стара Загора зам.-кметът Иванка Сотирова. В съвместната среща участва и председателят на Общинския съвет Таньо Брайков. Той обобщи полезността от съвместните изнесени приемни за граждани, които организират в селата заедно със старозагорския омбудсман Надежда Чакърова и секретаря на Общината Делян Иванов.", "date": "2019.03.06", "title": "Стара Загора: Първият в страната млад омбудмсман на града стана част от националната мрежа на обществените посредници"}
{"url": "http://www.focus-news.net/news/2019/03/06/2631356/varna-rayonnata-prokuratura-se-samosezira-po-sluchaya-s-bashta-opital-da-prodade-9-godishnoto-si-dete.html", "text": "Районната прокуратура във Варна се самосезира след публикация за баща, опитал да продаде 9-годишното си дете. Това съобщиха от  Апелативна прокуратура – Варна . \r\nПо повод информация, публикувана в информационната агенция „Черно море“, Районната прокуратура във Варна се е самосезирала. На 5 март 2019 г. агенцията е публикувала информация, подадена от отдела за закрила на детето във Варна, за баща, който се опитал да продаде 9-годишното си дете.  \r\nЗа изясняване на случая и обстоятелствата около него е назначена проверка за евентуално извършено престъпление против младежта от раздел II на Наказателния кодекс.", "date": "2019.03.06", "title": "Варна: Районната прокуратура се самосезира по случая с баща, опитал да продаде 9-годишното си дете"}
{"url": "http://www.focus-news.net/news/2019/03/06/2631358/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще ви направим съпричастни с церемонията и емоциите на хората при откриването на новия Исторически музей в Белово. Ще чуете какво пожела кметът на общината инж. Костадин Варев. От Севдалина Попова, старши експерт „Музейно дело“, ще научите какви са акцентите в първата изложба „Археология“, а от директора на Регионалния исторически музей в  Пазарджик Борис Хаджийски, ще чуете какви перспективи има за надграждане на постигнатото в музея. Във втората част на предаването ще отделим минути и за текущата работа в общината по реализацията на вече одобрени проекти и подготовката на нови.  \r\nПредаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.03.06", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/03/06/2631360/ministerstvo-na-zdraveopazvaneto-obyavi-obshtestvenata-porachka-za-prepodavateli-na-personala-v-tsentrovete-za-speshna-meditsinska-pomosht-i-speshnite-otdeleniya.html", "text": "На сайта на Министерството на здравеопазването е публикувано решение за откриване на процедура по Закона за обществените поръчки (ЗОП) за избор на преподаватели за провеждане на обучения за персонала на центровете за спешна медицинска помощ и спешните отделения от 5 март. Това съобщиха от пресцентъра на  Министерството . Дейността е в изпълнение на дейностите по проект BG05M9OP001-3.007-0001 „Подобряване на условията за лечение на спешните състояния”(ПУЛСС).  \r\nКандидатите трябва да осигурят провеждане на обучения на минимум 6892 души. Теоретичните обучения ще са с продължителност 15 часа седмично. Практическата част трябва да бъде с продължителност 17.5 часа, като обучаваните ще са разпределени в групи до 12 човека.  \r\nУчастниците в процедурата следва да притежават разрешение за лечебна дейност по Закона за лечебните заведения и да разполагат с мултипрофилно спешно отделение с III-то ниво на компетентност. Те трябва да са акредитирани за цялостна медицинска дейност, за отделните медицински и други дейности, както и за обучението на студенти и/или специализанти. В условията на поръчката е залегнало всеки участник да разполага с 10 преподаватели – хабилитирани лица по следните специалности: „Спешна медицина“, „Анестезиология и интензивно лечение“, „Нервни болести“, „Кардиология“, „Педиатрия“, „Ортопедия и травматология“, „Хирургия“, „Токсикология“, „Акушерство и гинекология“ и „Вътрешни болести“.  \r\nОбученията ще се провеждат в Националния център за продължаващо обучение на работещите в системата на спешната медицинска помощ (НЦПОРССМП), гр. София, и са в изпълнение на проект ПУЛСС, финансиран от Европейския социален фонд чрез Оперативна програма „Развитие на човешките ресурси” 2014-2020 г., с бенефициент Министерството на здравеопазването.  \r\nМаксималната прогнозна стойност на поръчката е до 861 111, 06 лв. с ДДС.  \r\nСрокът за подаване на офертите е до 17.30 часа на 5 април 2019 г., а отварянето ще бъде на 8 април в сградата на министерството. \r\nПериодът на изпълнение на проект BG05M9OP001-3.007-0001 „Подобряване на условията за лечение на спешните състояния“ е от 28.02.2017 г. до 31.12.2019 г. Бюджетът на проекта възлиза на 7 000 000 лв. безвъзмездна финансова помощ от Европейския социален фонд.  \r\nОсновната цел на проекта е подобряване качеството на предоставяната на гражданите спешна медицинска помощ чрез инвестиции в човешкия капитал. Специфичната цел на проекта е повишаване на знанията и уменията на персонала от системата за спешна медицинска помощ на територията на цялата страна.", "date": "2019.03.06", "title": "Министерство на здравеопазването обяви обществената поръчка за преподаватели на  персонала в центровете за спешна медицинска помощ и спешните отделения"}
{"url": "http://www.focus-news.net/news/2019/03/06/2631361/gabrovo-10-hilyadi-kasa-nezakonni-tsigari-izzeha-politsai-ot-avtomobil-na-zhitel-na-grada.html", "text": "След проведени оперативно-издирвателни дейности, сутринта на 2-ри март, на бул. „Трети март“ в областния център, са иззети голямо количество незаконни цигари. Това съобщиха от пресцентъра на  Областна дирекция на МВР – Габрово . В операцията са участвали служители от сектор „Противодействие на икономическата престъпност“ при Областната дирекция и Митническо бюро – Габрово. Те са извършили проверка на лек автомобил „Мазда 3С“ с габровска регистрация, управляван, от мъж на 42 години от града, който е и собственик на колата. В багажника са намерени и иззети 10 000 къса цигари марка „RONE“,  без акцизен бандерол.", "date": "2019.03.06", "title": "Габрово: 10 хиляди къса незаконни цигари иззеха полицаи от автомобил на жител на града"}
{"url": "http://www.focus-news.net/news/2019/03/06/2631359/vladimir-todorov-bapk-peshehodtsite-smyatat-che-stapvayki-na-peshehodna-pateki-sa-na-100-zashtiteni-a-tova-ne-e-taka.html", "text": "Пешеходците смятат, че стъпвайки на пешеходна пътеки, са на 100%  защитени, а това не е така. Процесът е двустранен.  Това каза в интервю за  Агенция „Фокус“   председателят на Българската асоциация на пострадалите при катастрофи Владимир Тодоров. „Правилото да преминава пешеходец на пешеходна пътека не е безусловно. То има няколко ограничения. Като например трябва да се пропусне трамвай, автомобил със специален режим. Не се излиза внезапно на пешеходна пътека. Велосипедистите трябва да слязат и да бутат велосипеда през пешеходната пътека, а не да се появяват с 30 км/час на пет метра от автомобила, който не може да спре. Освен това имаме и груби нарушения като пресичане на големи булеварди, прескачане през мантинели и парапети“, допълни той.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.03.06", "title": "Владимир Тодоров, БАПК: Пешеходците смятат, че стъпвайки на пешеходна пътеки, са на 100% защитени, а това не е така"}
{"url": "http://www.focus-news.net/news/2019/03/06/2631362/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването  „Симитли – минало, настояще и бъдеще“  по  Радио „Фокус“ – Пирин  днес ще говорим за жените, допринеси за развитието на общината. И както предполагам се досещате изборът ни на тази тема не е никак случаен, тъй като на 8-ми март по традиция отбелязваме Международния ден на жената. Какво всъщност символизира този празник, каква е ролята на жените в управлението на Община Симитли, трудно ли е да бъдеш успешна жена в днешно време и още много други въпроси ще дискутираме в днешното ни издание заедно с Евгения Георгиева, зам.-кмет на Община Симитли и Снежана Стоименова, зам.председател на сдружение „Хора и традиции“ – село Брежани. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2019.03.06", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/03/06/2631363/lilyana-lazarova-logopedichen-tsentar-varna-poslednite-godini-darzhavata-yasno-zavyava-realnata-si-podkrepa-za-detsata-sas-spetsialni-obrazovatelni-potrebnosti.html", "text": "Смятам, че през последните години държавата ясно завява желанието, намерението и реалната си подкрепа за децата със специални образователни потребности. Това каза в интервю за  Радио „Фокус“ – Варна  Лиляна Лазарова, директор на Център за подкрепа за личностно развитие (ЦПЛР) – Логопедичен център – Варна. Тя посочи, че с влизането в сила на новия Закон за предучилищно и училищно образование през 2016 г., като и с прилежащите му нормативни актове в последствие, се засвидетелства по-голямо внимание от страна на държавните институции към проблемите на децата със специални образователни потребности, в частност децата с комуникативни нарушения. „Визирам и дейностите, които са разписани, съответно финансирането на тези дейности, което само по себе си, дава да се разбере,че има разбиране и обръщане към нуждите на тези деца“, отбеляза Лиляна Лазарова.  \r\nСпоред нея по-голямо внимание се отделя и от страна на родителите, което води до по-ранното овладяване на проблемите. „В сравнение с минали години наистина констатираме по-голяма загриженост от страна на родителите към проблемите на децата т.е. ако преди години имаше родители, които бяха смутени от това, че ние сме открили нещо, знаете за нашето есенно изследване, идваха едва ли не разсърдени. Сега се наблюдава през последните години обратна тенденция“, обясни Лиляна Лазарова. Тя разказа, че в кабинетите за ранна превенция и диагностика, които лекуват деца от 2 до 7-годишна възраст, през 2018 г. е имало пациент на 1 година и 8 месеца. Лиляна Лазарова обясни, че не винаги страховете на родителите се оказват истина, но е препоръчително при наличието на някакво притеснение да се направи консултация със специалист. \r\nБояна АТАНАСОВА", "date": "2019.03.06", "title": "Лиляна Лазарова, Логопедичен център – Варна: Последните години държавата ясно завява реалната си подкрепа за децата със специални образователни потребности"}
{"url": "http://www.focus-news.net/news/2019/03/06/2631364/odmvr-pazardzhik-prodalzhavat-gasitelnite-deystviya-na-pozhara-kray-magistrala-trakiya.html", "text": "Напрегнати бяха последните дни за пожарникарите от РДПБЗН-Пазарджик, съобщи за  Радио „Фокус“ – Пазарджик  говорителят на ОДМВР – Пазарджик Мирослав Стоянов. Той уточни, че за времето от събота до днес в оперативния дежурен център на пожарната са получени общо 64 сигнала, като по-голямата част от тях са за пожари в сухи треви, стърнища и отпадъци. „Тревожна е тенденцията отчетена от огнеборците, че стопаните на имоти, земеделски земи и пастирите продължават да палят безогледно сухи треви, стърнища и отпадъци. Припомняме, че това е абсолютно забранено и всеки дръзнал да го направи подлежи на парична санкция. В случаите, когато в резултат на това запалване са нанесени материални щети в частно или държавно имущество извършителят подлежи и на наказателна отговорност. Подобен е и случая от вчера в септемврийското село Ветрен дол. Там 64-годишен мъж от София решил да почисти имота си, намиращ се в селото. Накрая той запалил събраните сухи треви и храсти, като така предизвикал пожар. Огънят се прехвърлил бързо в намиращия се съседен имот и обхванал навес, собственост на друг жител на същото село. Стихията изпепелила целия покрив на навеса с обща площ около 100 кв. метра. Спрямо мъжа е образувано полицейско производство в РУ-Септември. Пожар е възникнал и в землището на беловското село Габровица. Огънят тръгнал от запалени сухи треви и се разпрострял на площ около 800 декара. За потушаването на пожара са ангажирани противопожарни екипи от РСПБЗН-Белово, Противопожарния участък в Септември, служители на горските стопанства в Белово и Костенец, както и местни жители на село Габровица. Пожарът е ликвидиран, спасен е намиращ се в близост горски масив с площ около 150 декара. Вчера около 13.00 ч. в РДПБЗН-Пазарджик бил получен сигнал за горящи сухи треви и необработваеми стопански земи в района на 72, 73-ти километър от АМ „Тракия“ в землището на септемврийското село Виноградец. Към мястото са изпратени противопожарни екипи на Районните служби в Белово и Пазарджик с три противопожарни и един специализиран автомобил. На по-късен етап с високопроходими автомобили в гасенето са се включили и лесничеи от ДГС-Пазарджик. В района на АМ „Тракия“ са дислоцирани допълнителни автопатрули на „Пътна полиция“, които да следят за състоянието на шосето и наличие на задимяване. През нощта и днес през деня разрастването на пожара е ограничено, но гасителните действия в района продължават и днес. По първоначални данни огънят е обхванал зона с обща площ около 1000 декара, като половината от тях представляват горски фонд. Паралелно с гасенето са предприети и действия за изясняване откъде е тръгнал пожара, както и от кого е предизвикан“, допълни Стоянов. \r\nВаня НИКОЛОВА", "date": "2019.03.06", "title": "ОДМВР-Пазарджик: Продължават гасителните действия на пожара край магистрала „Тракия“"}
{"url": "http://www.focus-news.net/news/2019/03/06/2631370/burgas-narkotitsi-sa-otkriti-ot-politsiyata-v-apartament-v-k-s-izgrev.html", "text": "На 6 март т.г. около 08.00 ч. служители от Пето Районно управление - Бургас извършили претърсване в апартамент, разположен на първия етаж във вх. 3 на бл. 69 в к-с „Изгрев”, отдаден под наем на 29-годишен криминално проявен и осъждан бургазлия и на 27-годишна бургазлийка. Това съобщиха от  ОДМВР - Бургас . \r\nМъжът заедно с 19-годишната си приятелка обитавал една от стаите, а 27-годишната бургазлийка и нейния 30 -годишен приятел второ помещение от апартамента. При извършеното претърсване в стаята на криминално проявения и осъждан бургазлия са намерени и иззети близо 50 грама тревна маса / марихуана/ и множество таблетки, чийто точен състав е в процес на изясняване. В ползвания от 27-годишната бургазлийка лек автомобил – „Мерцедес S”, с монтанска регистрация, са открити пакетче с амфетамин, пакетче с прахообразно вещество, чийто състав ще се изследва от служителите в Базовата научно-техническа лаборатория, и угарка от саморъчно свита цигара с марихуана. \r\nКъм момента и четиримата бургазлии са задържани за срок от 24 часа, като процесуално-следствените действия по случая продължават от служители на Пето Районно управление на МВР - Бургас.", "date": "2019.03.06", "title": "Бургас: Наркотици са открити от полицията в апартамент в к-с „Изгрев”"}
{"url": "http://www.focus-news.net/news/2019/03/06/2631366/predsedatelyat-na-narodnoto-sabranie-tsveta-karayancheva-shte-bade-ofitsialen-gost-na-praznichna-sreshta-na-dami-zavarshili-tehnicheskiya-universitet-sofiya.html", "text": "По повод Международния ден на жената председателят на Народното събрание Цвета Караянчева ще бъде официален гост на празнична среща на дами, завършили Техническия университет – София. Събитието, което е под надслов „Жената инженер – наследство и влияние“, ще се състои на 7 март 2019 г. в 15.00 часа в конферентната зала Библиотечно-информационния център на ТУ – София. Това съобщиха от  пресцентъра на Народното събрание.  В началото на срещата председателят на парламента ще приветства всички гости и ще произнесе слово. Като възпитаник на Техническия университет – София, се преoвижда още Цвета Караянчева да бъде обявена за почетен член на Алумни мрежата от успели професионалисти, получили висшето си образование в учебното заведение. Организатор на инициативата е Център „Кариера и възпитаници“ към ТУ – София.", "date": "2019.03.06", "title": "Председателят на Народното събрание Цвета Караянчева ще бъде официален гост на празнична среща на дами, завършили Техническия университет – София"}
{"url": "http://www.focus-news.net/news/2019/03/06/2631367/vladimir-todorov-bapk-golemiyat-broy-intsidenti-na-peshehodni-pateki-se-dalzhi-na-lipsata-ili-nedobrata-bezopasna-infrastruktura-i-na-tova-che-samite-peshehodtsi-nevinagi-spazvat-pravilata-za-dvizhenie.html", "text": "Големият брой инциденти на пешеходни пътеки се дължи на липсата или недобрата безопасна инфраструктура в градовете и на това, че самите пешеходци невинаги спазват правилата за движение. Това каза в интервю за  Агенция „Фокус“   председателят на Българската асоциация на пострадалите при катастрофи Владимир Тодоров. „В България като цяло има доста голям брой загинали пешеходци. От една страна това се задължи на недобрата инфраструктура в градовете, с изключение на големите градове като София, Пловдив, Варна, Бургас, Русе, Стара Загора. В тези градове има надигнати пешеходни пътеки и легнали полицаи. В голяма част от българските население места такава безопасна инфраструктура за пешеходците няма. Това допринася за увеличения брой загинали пешеходци в градовете. Тодоров отбеляза също, че пешеходните пътеки трябва да бъдат надигнати и от качествени материали. Прокуратурата направи проверка преди една година и установи, че пешеходните пътеки са с различни цветове. Освен това тези надписи, които се появиха „Погледни наляво, погледни на дясно“, те също не са масови. Така че има много какво да се работи в тази област“, каза още Владимир Тодоров.  \r\n„На Запад са много популярни триизмерните пешеходни пътеки. Има някои, които са направени стряскащи, като препятствия. Те карат водачите наистина да намалят. В България обаче това е забранено“, коментира той.  \r\nПо думите му друг проблем у нас е, че има десетки хиляди пешеходни пътеки, но няма достатъчно пътни полицаи.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.03.06", "title": "Владимир Тодоров, БАПК: Големият брой инциденти на пешеходни пътеки се дължи на липсата или недобрата безопасна инфраструктура и на това, че самите пешеходци невинаги спазват правилата за движение"}
{"url": "http://www.focus-news.net/news/2019/03/06/2631369/veliko-tarnovo-bogata-praznichna-programa-predstavya-obshtinata-za-praznika-na-grada-22-mart.html", "text": "Богата празнична програма представя Община Велико Търново за празника на града 22 март. Това съобщи на пресконференция Нелина Църова, директор на Дирекция „Култура, туризъм и международни дейности“ в Общината, предаде репортер на  Радио „Фокус“ – Велико Търново . Празничните прояви ще се реализират през целия месец март. Събитията са от всички жанрове на изкуството и са насочени към разнообразна публика. Най-много са тези, ориентирани към децата и учениците – 12 на брой. Общо пет куклени спектакъла ще радват най-малките. Те ще бъдат представени от Куклен театър „Весел“.  \r\nНелина Църова открои спектакъла „Криворазбраната цивилизация“, който ще се играе на 20 март (сряда) съвместно с театралната студия при Езикова гимназия „Проф. д-р Асен Златаров“. Седем са изложбите, включени в празничната програма, които ще бъдат подредени в ИЗ „Рафаел Михайлов“. Предвидени са и шест събития в областта на литературата – представяне на книги и срещи с поети и писатели. Четири са театралните събития, а на 19 март (вторник) ще се играе премиерното заглавие на МДТ „Константин Кисимов“ „Теменужката от Монмантър” – последната оперета на Имре Калман. Предвидени са и три спортни събития. На 16 март (събота) ще се проведе традиционният Трабант фест. Това е неговото десето юбилейно издание. На 17 март (неделя) е концертът на румънската сензация INNA, която пристига във Велико Търново с изцяло нов спектакъл. На 21 март (четвъртък) за втора поредна година ще се състои празничният концерт на професионалистите от Бог Бенд – Велико Търново и „Джуниър Бенд“ при СУ „Емилиян Станев“. Гост изпълнители тази година са кларинетистът Илия Илиев – Професора и неговия син Илия Илиев, който също е кларинетист. В концерта участие ще вземат и Пламен Павлов и Иван Памуков, студенти в Музикалната консерватория., както и певиците Нова Караиванова и Маги Джанаварова. \r\nНелина Църова съобщи, че едно от новите неща тази година е визията на празничната арка, която ще бъде украсена по един по-различен начин. В инициативата ще се включат студенти от Факултета по изобразително изкуство към ВТУ „Св. Св. Кирил и Методий“. \r\nТя информира също, че международният фестивал на анимационния филм „Златен кукер“ ще гостува на Велико Търново по повод празника на града. Нелина Църова посочи, че това е своеобразен подарък от Община Велико Търново за децата от града. Входът е свободен. Прожекциите ще се реализират на 23 и 24 март (събота и неделя), от 11.00 и от 14.00 часа, в Голяма зала на Община Велико Търново. Нелина Църова припомни, че Международният фестивал на анимационния филм „Златен кукер“ стартира дейността си през октомври 2010 година в София. Той е първият за България такъв фестивал, но много бързо се превръща в един то най-добрите в света фестивали за анимационно кино. Участници в него са от цял свят. По време на фестивала се провеждат и много творчески работилници за деца и за професионалисти, които се водят то световно известни режисьори и автори на анимационни филми. Голямата награда на фестивала носи името на Пройко Пройков, който е един от създателите на фестивала  и е световно известен в това изкуство. \r\nЦърова съобщи още, че изложби под надслов „Учредителите. Търново и българската държавност“ ще бъдат представени от Регионален исторически музей – Велико Търново и Народно читалище „Надежда 1869“ по повод 140 години от създаването на Търновската конституция. Двете експозиции са част и от програмата, посветена на празника на Велико Търново – 22 март. „Двете изложби са под един знаменател, по една трема, но доста различни като съдържание“, посочи Нелина Църова. Тя допълни, че изложбата в Музей „Възраждане и Учредително събрание“ ще представи артефакти от самото Учредително събрание. Съдействие за нейната реализация са оказали редица музеи от цялата страна, като са предоставили съхранявани от тях реликви, свързани с Търновската конституция и Учредителното събрание. В читалище „Надежда“ посетителите ще имат възможност да разгледат оригинални документи, протоколи и архиви от заседанията на Великите Народни събрания, заседавали през годините в историческата сграда. Официалното откриване на изложбите е 15 април, като се предвижда те да останат в залите до края на месеца. \r\nНелина Църова съобщи, че на 22 март, от 9.00 до 16.00 часа, безплатни за посещение ще са АМР „Царевец“, църква-музей „Св. 40 мъченици“ и Музей „Възраждане и Учредително събрание“. От 14.00 часа ще започне безплатен екскурзоводски тур, организиран от  Регионален исторически музей. Той тръгва от църквата „Св. Димитър“, минава през църквите „Св. 40 мъченици“ и „Св. Св. Петър и Павел“ и завършва в АМР Царевец. „Това са музейните обекти, които са тематично свързани с празника 22 март и с битката при Клокотница“, посочи Нелина Църова. \r\nНадежда КРЪСТЕВА", "date": "2019.03.06", "title": "Велико Търново: Богата празнична програма представя Общината за празника на града - 22 март"}
{"url": "http://www.focus-news.net/news/2019/03/06/2631365/pernik-novo-futbolno-igrishte-shte-bade-izgradeno-za-detsata-ot-fk-metalurg.html", "text": "Ново футболно игрище ще бъде изградено за децата от ФК „Металург“. Новината беше коментирана по време на среща с кмета на Община Перник Вяра Церовска, кмета на кв. „Изток“ Емил Костадинов и малките футболисти, съобщиха от пресцентъра на  Общината . Срещата беше провокирана от постиганите резултати през годината. Малките спортисти получиха футболни топки за доброто им представяне на турнира „САНДАНСКИКЪП“. Там те завоюваха второто място и спечелиха симпатиите на публиката.  \r\nКметът на „Изток“ Емил Костадинов им пожела с новите топки да тренират и печелят повече награди. Той сподели, че се надява съвсем скоро момчетата да тренират на нова база, игрището ще бъде с изкуствена трева, което е добър вариант. „Продължавайте да тренирате и да постигате още успехи, а ние ще се погрижим да имате по-добри условия“, сподели Вяра Церовска и припомни, че ще бъде изграден нов парк в квартала, проектът е готов и включва велоалея, детски и спортни площадки, амфитеатър и площадно пространство за културни мероприятия на открито, разбира се, че няма да липсват и атрактивни съоръжения. В момента в школата на „Металург“ тренират над 100 деца, родени от 2006 до 2011 година, обясниха техните треньори Мартин Стефанов и Валентин Валентинов.", "date": "2019.03.06", "title": "Перник: Ново футболно игрище ще бъде изградено за децата от ФК „Металург\""}
{"url": "http://www.focus-news.net/news/2019/03/06/2631368/vladimir-putin-prez-2018-g-rusiya-preseche-deynostta-na-129-shtatni-satrudnika-i-465-agenti-na-chuzhdestranni-spetssluzhbi.html", "text": "През 2018 година руското контраразузнаване е пресекло дейността на 129 щатни сътрудници и 465 агенти на чуждестранни спецслужби, съобщи руският президент Владимир Путин на заседание на ръководството на Федералната служба за сигурност (ФСБ) на Русия, предава  ТАСС . \r\nПутин отбеляза, че чуждестранните спецслужби се опитват да разширят своето влияние върху произтичащите процеси в страната и на това трябва да се противодейства. \r\n„Виждаме, че чуждестранните разузнавания се стремят да разширят своята активност на руското направление и по всички начини търсят достъп до сведения от политически, икономически, научен и технологически характер“, заяви президентът. „Вашата работа трябва да бъде още по-надеждна. Разбира се, както и в миналото, а в момента, може би, и в по-голяма степен, чуждестранните разузнавателни служби се стремят да влияят на съответстващите процеси в нашата страна“. \r\nПутин отбеляза, че през 2018 година органите на контраразузнаването са действали „резултатно и настъпателно“. \r\nПревод и редакция:", "date": "2019.03.06", "title": "Владимир Путин: През 2018 г. Русия пресече дейността на 129 щатни сътрудника и 465 агенти на чуждестранни спецслужби"}
{"url": "http://www.focus-news.net/news/2019/03/06/2631350/ministar-rumen-porozhanov-pravi-se-prebroyavane-na-divite-praseta-vav-varnenska-oblast-zaradi-novi-sluchai-na-afrikanska-chuma.html", "text": "Прави се преброяване на дивите прасета във Варненска област заради нови случаи на Африканска чума. Това каза министърът на земеделието, храните и горите Румен Порожанов по време на блиц-контрол на заседание на парламентарната комисия по земеделието и храните, предаде репортер на  Агенция „Фокус“ . На въпрос на „Обединени патриоти“ във връзка с появила се информация, че има нови случаи на Африканска чума, Порожанов отговори, че преди две седмици е намерено диво прасе във Варненска област, умряло от Африканска чума. „Около Исперих са намерени още две животни. Масово се правят огледи и в момента тече преброяване на популацията на дивите прасета. Проблемът е, че след като имаме заразени животни, те са вероятен източник за зараза на всички в стадото“, заяви Порожанов. „Разтревожени сме, защото с наближаването на пролетно-летния сезон трафикът от Румъния и други заразени зони създава предпоставка за пренасянето на заразата. Затова и дезинфекцията продължава“, посочи той. Порожанов посочи, че заболяването е видимо и няма как да бъде скрито, ако проникне в индустриална ферма. \r\nЦветилена СИМЕОНОВА", "date": "2019.03.06", "title": "Министър Румен Порожанов: Прави се преброяване на дивите прасета във Варненска област заради нови случаи на Африканска чума"}
{"url": "http://www.focus-news.net/news/2019/03/06/2631353/elena-yoncheva-bsp-nyama-da-badem-v-plenarna-zala-za-glasuvaneto-na-novata-tsik.html", "text": "Парламентарната група на БСП няма да влезе в пленарната зала при гласуването на състава на новата Централна избирателна комисия (ЦИК). Това съобщи в Хасково говорителят на парламентарната група Елена Йончева, предаде  БНР . „Разбира се, имаме свои кандидати за ЦИК. Знам ги всичките имена, но сега няма да ги посоча, това ще направят колегите от София“, коментира тя. „Няма да влезем в парламента. Казахме при какви условия ще влезем в парламента- когато бъдат защитени избирателните права на българските граждани“, заяви Елена Йончева. \r\nСоциалистите напуснаха парламента преди около две седмици след решение на Националния съвет на партията. Избор на нова ЦИК беше едно от условията, които лидерът Корнелия Нинова постави на управляващите за връщане в пленарната зала.", "date": "2019.03.06", "title": "Елена Йончева, БСП: Няма да бъдем в пленарна зала за гласуването на новата ЦИК"}
{"url": "http://www.focus-news.net/news/2019/03/06/2631378/komisiyata-po-zemedelieto-i-hranite-prie-na-vtoro-chetene-promeni-v-zakona-za-vodite-premahvashti-taksata-za-zamarsyavane-ot-difuzni-iztochnitsi-za-akvakulturi.html", "text": "Комисията по земеделието и храните единодушно прие на второ четене промени в Закона за водите, предаде репортер на  Агенция „Фокус“ . Със законопроекта се предлага да не се заплаща такса за замърсяване от дифузни източници за аквакултури в съоръжения, включително при биологично отглеждане, както и такса за водовземане от воден обект за аквакултури и свързаните с тях дейности. Съответно се предлага да отпадне задължението за монтиране на измервателни устройства, които отчитат обема на отнетата вода, при водовземане от повърхностен воден обект с цел аквакултури и свързаните с тях дейности, когато водите се връщат в първоначалния водоизточник или в неговия водосбор. За отнет при водовземането обем на водата, ще се счита обемът, посочен в издаденото разрешително. \r\nЦветилена СИМЕОНОВА", "date": "2019.03.06", "title": "Комисията по земеделието и храните прие на второ четене промени в Закона за водите, премахващи таксата за замърсяване от дифузни източници за аквакултури"}
{"url": "http://www.focus-news.net/news/2019/03/06/2631373/burgas-margarita-petkova-predstavya-novata-si-kniga-na-7-mart-v-grada.html", "text": "Бургас посреща на 7 март (четвъртък) една от най-обичаните и четени български поетеси Маргарита Петкова и най-новата ѝ книга „Тъй рече Виктор“. Това съобщиха от пресцентъра на  Община Бургас . Васил Найденов изпя емблематичното ѝ стихотворение „Болката отляво“, Тони Димитрова възпя нейния „Балкански синдром“, а Богдана Карадочева казва за нея, че са свързани така, както само любовта може да свързва. В Бургас ще я посрещне поетесата Елка Стоянова, а за книгата ще говори Симеон Аспарухов. Събитието ще се състои в Гранд хотел „Приморец“, конферентна зала „Ахело“ от 18.00 часа, с подкрепата на „Сцена за книги и хора“.", "date": "2019.03.06", "title": "Бургас: Маргарита Петкова представя новата си книга на 7 март в града"}
{"url": "http://www.focus-news.net/news/2019/03/06/2631374/ministar-rumen-porozhanov-godishno-iznasyame-nad-5-mln-litra-vino-za-rusiya.html", "text": "Годишно изнасяме над 5 млн. литра вино за Русия. Това каза пред журналисти министърът на земеделието, храните и горите Румен Порожанов, предаде репортер на  Агенция „Фокус“ .  \r\nНа въпрос дали има повишаване на цените с оглед наближаващия Великден, Порожанов отговори, че се наблюдава леко увеличаване на продажните цени. „Тези дни ще поискам среща чрез турския министър с тяхното държавно предприятие по този въпрос. Турция се интересува от малко по-тежки животни – към 30 кг., така че можем да оферираме и ние“, заяви той. \r\nПорожанов посочи, че пазарът на Саудитска Арабия е безкраен, но България няма толкова животни, отколкото той има нужда. „Те искат три породи агнета и в момента има искане за 10 000 живи животни, така че ние работим по този въпрос. Говорихме и за фуражен завод, който свихме до завод за фибри – това е добавка към хранителния компонент на животните. От Саудитска Арабия проявяват интерес към 1 млн. тона люцерна, което означава, че ние трябва да имаме люцерна от 1,5 млн. дка. Имат интерес и към 1 млн. живи агнета – техният пазар е за 6 млн., но ние нямаме този капацитет“, коментира той. \r\nВъв връзка с бизнес отношенията на България с Египет, земеделският министър заяви, че предстои посещение на българския президент там. „Те организират нещо като бизнес форум и ще подпомогнем посещението от гледна точка на идентифициране на бизнес обекти“, заяви той. \r\nПо отношение на стокообмена с Русия Порожанов посочи, че там има пазар за български вина. По думите му над 5 млн. литра вино годишно се изнася за Русия. \r\nЦветилена СИМЕОНОВА", "date": "2019.03.06", "title": "Министър Румен Порожанов: Годишно изнасяме над 5 млн. литра вино за Русия"}
{"url": "http://www.focus-news.net/news/2019/03/06/2631377/slivenska-mitropoliya-prizova-prokuraturata-da-se-samosezira-za-broshura-razyasnyavashta-homoseksualizma-sred-uchenitsi.html", "text": "Сливенска митрополия излезе с официално  становище  по повод разпространяваните в училища в 5 областни града, включително и в Ямбол, брошури, разясняващи хомосексуализма. В становището, публикувано на сайта й, Митрополията  призовава  прокуратурата да се самосезира за брошурата и определя информационните материали не като просветни, а като пропагандиращи хомосексуалността, съдържанието - като аморално, а фотосите - като безнравствени. \r\n„Тъй като Ямбол се намира в диоцеза на Сливенска епархия, Сливенска митрополия не може да остане безразлична и безмълвна на тази антиморална хибридна агресия над деца“, се посочва още в становището. \r\nПо този повод от Сливенската митрополия заявяват, че одобряват безрезервно публикуваното в сайта на Българската православна църква и по-късно свалено проектостановище на Св. Синод във връзка с „Проект на Национална стратегия за детето 2019 – 2030 година.”, което публикува в своя сайт, като становище и на Сливенска митрополия.", "date": "2019.03.06", "title": "Сливенска митрополия призова прокуратурата да се самосезира за брошура, разясняваща хомосексуализма сред ученици"}
{"url": "http://www.focus-news.net/news/2019/03/06/2631371/stara-zagora-obshtina-kazanlak-prodalzhava-i-prez-2019-godina-politikata-si-za-obnovyavane-na-uchilishtni-fizkulturni-saloni-i-igrishta.html", "text": "Общината продължава и през 2019 година политиката си за обновяване на училищни физкултурни салони и игрища в Казанлък, каза за  Радио „Фокус”  Лилия Цонкова, заместник-кмет на Казанлък с ресор „Проекти, програми и хуманитарни дейности”. Тя поясни, че през настоящата година за основен ремонт е предвиден физкултурният салон, който се ползва от Хуманитарна гимназия „Св. Св. Кирил и Методий” и Основно училище „Мати Болгария”. „Тази практика ще продължи и занапред, защото много по – добре е да се обнови изцяло физкултурният салон или което и да било друго съоръжение, отколкото да се финансират на парче отделни възникнали проблеми”, заяви Цонкова. \r\nЗаместник – кметът поясни, че Общината има готов инвестиционен проект за цялостен ремонт на стадион „Севтополис”, както и за тренировъчното футболно игрище със зоната за хвърляния: „Продължаваме да търсим активно финансиране. Искахме да финансираме този проект по Наредба 2 към Министерство на спорта, но вероятно тази година няма да се случи. Това не пречи да подадем проекта през 2020 година.” Цонкова каза също, че съвместно с Футболния съюз предстои и изграждането на комплекс с мини игрища. \r\nСлавяна ГАЙДАРОВА", "date": "2019.03.06", "title": "Стара Загора: Община Казанлък продължава и през 2019 година политиката си за обновяване на училищни физкултурни салони и игрища"}
{"url": "http://www.focus-news.net/news/2019/03/06/2631375/ekaterina-datsova-ministerstvo-na-turizma-ako-sega-deystvashe-predlozheniyat-ot-nas-zakon-za-ustroystvo-na-chernomorskoto-kraybrezhie-mozhehme-da-nalozhim-sanktsiya-ot-10-000-lv-za-razrushenata-dyuna-na-smokinya.html", "text": "Ако сега действаше предложеният от нас Закон за устройство на Черноморското крайбрежие, можехме да наложим санкция от 10 000 лв. за разрушената дюна на „Смокиня“. Това каза директорът на Дирекция „Управление на морските плажове“ към Министерство на туризма Екатерина Дацова в отговор на въпрос на депутата от ГЕРБ Димитър Бойчев за санкциите по случая с разрушената дюна на плажа „Смокиня“, предаде репортер на  Агенция „Фокус“ .  „Примерът с дюната, която беше разрушена е много добър. В момента в Закона за устройство на Черноморското крайбрежие няма такава административно наказателна разпоредба, спрямо която да санкционираме съответния нарушител. Има административно-наказателна разпоредба, която е подобна и близка, ние бихме могли да съставим акт на базата на него. Нямаме гаранция, че ако този акт бъде обжалван, ще издържи в съда. Именно затова са тези наши текстове, подготвени и представени пред вас, прецизирани, конкретизирани и специфицирани съобразно различните компетенции и различните нарушения, за да може те да бъдат санкционирани“, обясни Дацова. По думите ѝ така тези актове ще могат да издържат в съда и ще има резултат от наложената санкция.  \r\nДацова обясни също, че съгласно Закона за устройство на Черноморското крайбрежие държавата е длъжна да осигури само пешеходен достъп до морските плажове.  \r\nДеница КИТАНОВА", "date": "2019.03.06", "title": "Екатерина Дацова, Министерство на туризма: Ако сега действаше предложеният от нас Закон за устройство на Черноморското крайбрежие, можехме да наложим санкция от 10 000 лв. за разрушената дюна на „Смокиня“"}
{"url": "http://www.focus-news.net/news/2019/03/06/2631372/valeri-simeonov-nfsb-tryabva-da-napravim-tekstovete-v-zakona-za-ustroystvo-na-chernomorskoto-kraybrezhie-pragmatichni-i-prakticheski-prilozhimi.html", "text": "Трябва да направим текстовете в Закона за устройство на Черноморското крайбрежие да са прагматични и практически приложими. Това каза лидерът на НФСБ Валери Симеонов по време на обсъждането на промените в Закона за устройство на Черноморското крайбрежие в Комисията по икономическа политика и туризъм, предаде репортер на  Агенция „Фокус“ . Симеонов коментира, че според него в закона има пропуск по отношение на това кои плажове могат да бъдат отдавани под наем, а именно конкретни плажове без достъп до тях. „Отговорът от Министерството е, че такива не се допускат и не се предоставят, но фактите говорят друго. Последните две години имаме няколко такива случая. Лично аз си спомням за „Силистар“ и „Делфин“ - и в двата случая нямаше достъп до плажовете, а те бяха дадени на концесия, респективно наем. Не правя разграничение за наем и концесия, защото и в единия и в другия случай, ако до един плаж няма достъп, се получава това, което се получи на „Делфин“, каза още Симеонов.  \r\nТой обърна внимание на забраната за поставянето на плажни принадлежности, преминаване, паркиране и престой на пътни превозни средства, ремаркета и полуремаркета върху подвижни дюни, като отбеляза, че най-големият проблем за дюните са т.нар. бъгита и всякакви други нерегистрирани пътни превозни средства. \r\nСпоред него е малко пресилено забраната за поставяне на плажни принадлежности върху дюните. „Означава ли, че не може да си сложиш една кърпа на дюната?“, попита Симеонов.  \r\nТой отбеляза също, че преместваемите обекти, които са част от градското обзавеждане, трябва да бъдат разрешени в някакъв сервитут до пътищата в противен случай няма да могат да бъдат поставяни например кошчета за боклук. „Има в дюни поставени спирки, автобусни. Ако я няма тази спирка, не знам хората как ще разберат къде спира градският транспорт и как ще бъдат защитени при лоши атмосферни условия“, каза още Симеонов.  \r\nПо думите му прави впечатление и прекаленото диференциране на отделните актове и наказателните постановления. „МВР ще следи за едно, Министерство на туризма за друго, общините за трето“, коментира Симеонов и заяви, че има опасението че резултатът ще е „прекалено много баби - хилаво дете“. \r\nДеница КИТАНОВА", "date": "2019.03.06", "title": "Валери Симеонов, НФСБ: Трябва да направим текстовете в Закона за устройство на Черноморското крайбрежие прагматични и практически приложими"}
{"url": "http://www.focus-news.net/news/2019/03/06/2631382/5000-lv-kato-nagrada-za-evropeyskata-titla-poluchi-ot-obshtina-sliven-radoslava-mavrodieva.html", "text": "5000 лв. като награда за европейската титла получи от Община Сливен Радослава Мавродиева. Наградата връчи кметът на Сливен кметът Стефан Радев, предаде репортер на  Радио „Фокус“ – Сливен . Радев благодари на състезателката и нейния треньор Валентина Желязкова и посочи, че такива постижения са важни за националната гордост и са пример за децата. От своя страна Мавродиева и нейният треньор благодариха за добрите условия за трениране. „Изключително вълнуващо е точно на Трети март да чуеш българския химн. Вдигнах ме високо летвата и сега големите ще ги е страх от нас, „заяви треньорът Валентина Желязкова. Мавродиева също благодари за подкрепата. \r\nЛюдмила ЙОРГОВА", "date": "2019.03.06", "title": "5000 лв. като награда за европейската титла получи от Община Сливен Радослава Мавродиева"}
{"url": "http://www.focus-news.net/news/2019/03/06/2631383/pazardzhik-rios-prizova-kmetovete-da-zasilyat-kontrola-pri-palene-na-ognyove-na-sirni-zagovezni.html", "text": "РИОСВ–Пазарджик призовава кметовете да засилят контрола при палене на огньове на Сирни Заговезни, съобщи за  Радио „Фокус“-Пазарджик  Цветана Чочева, от РИОСВ. „Заради традицията за палене на огньове на християнския празник Сирни Заговезни, който тази година е на 10 март, РИОСВ – Пазарджик напомня, че изгарянето на автомобилни гуми и други лесно запалими материали е нарушение на Закона за управление на отпадъците (ЗУО). Това е процес, при който се отделят вредни емисии в атмосферата, които са канцерогенни. РИОСВ напомня на кметовете на общини и кметства в област Пазарджик да извършат необходимия превантивен контрол и предприемат мерки за предотвратяване изгарянето на гуми и други отпадъци при отбелязване на празника“, обясни Чочева. Тя уточни, че според разпоредбите на ЗУО, глобите за нерегламентирано изгаряне на неопасни отпадъци са от 2000 до 5000 лева, а за неупражнен контрол от страна на кметовете от 1400 до 4000 лева. \r\nВаня НИКОЛОВА", "date": "2019.03.06", "title": "Пазарджик: РИОС призова кметовете да засилят контрола при палене на огньове на Сирни Заговезни"}
{"url": "http://www.focus-news.net/news/2019/03/06/2631380/plovdiv-zapochna-stroitelstvoto-na-parviyat-mnogoetazhen-parking-v-rayon-zapaden.html", "text": "Започна строителството на първият многоетажен паркинг в Район „Западен“ в Пловдив, предаде репортер на  Радио „Фокус”-Пловдив . „Паркингът ще е на четири нива, като на партера ще има търговски площи. Следващите три нива са за паркиране на автомобили”, каза кметът на района Димитър Колев. Капацитетът на многоетажния паркинг е 150 автомобила, а заетата площ е близо 6000 кв. метра. Инвестицията в него е на стойност 3393000 лева. Паркингът ще бъде построен за  240 календарни дни. По думите на Колев, в момента, в който са заговорили за паркинга, доста живущи са започнали да питат за паркоместа, интересуват се и за търговските помещения. Това означава, че проектът е добре обмислен и ще бъде полезен за хората. Цените за паркоместата ще се определят тепърва, чрез анализ и изчисления. Съседните парцели са частни, реституирани са и няма да има проблеми. \r\nКметът на Пловдив Иван Тотев, който бе на полагането на първата копка на паркинга уточни, че вървят процедурите и за други два паркинга в Пловдив, които ще бъдат на няколко етажа. Ще се построи паркинг на мястото на сграда на ТЕЛК, както и нов паркинг в жилищен район „Тракия” до блок 15. Община Пловдив през тази седмица ще има среща с представители на Фонда на фондовете, на която ще защитава финансирането на два нови многоетажни паркинга в Пловдив. Идеята е с печалбите от паркингите да се покриват вноските по заемите от Фонда на фондовете. А заемите ще са за около 4 млн. лева за паркинга на ТЕЛК-а и около 3 100 000 лева за паркинга в „Тракия“. По отношение на паркинга на мястото на ДКЦ 6 общината планира да направи конкурсна процедура за проектирането на съоръжението. Там има забавяне, тъй като все още не е преместена базата на дом „Рада Киркович“. „Паркинг на мястото на ДКЦ 6 ще е алтернатива на неосъществения подземен паркинг под Пеещите фонтани. Сроителството му ще се реализира през следващия мандат”, каза още Иван Тотев. \r\nЦветана ТОНЧЕВА", "date": "2019.03.06", "title": "Пловдив: Започна строителството на първият многоетажен паркинг в район „Западен“"}
{"url": "http://www.focus-news.net/news/2019/03/06/2631385/d-r-sofiya-stoimenova-bchk-strukturata-vav-velikotarnovska-oblast-e-izvestna-s-interesnite-i-silni-deynosti-koito-realizira.html", "text": "Структурата на БЧК във Великотърновска област е известна с интересните и силни дейности, които реализира. Това каза генералният директор на БЧК д-р София Стоименова по време на провелото се отчетно събрание на организацията, предаде репортер на  Радио „Фокус“ – Велико Търново . Тя посочи, че Областния съвет на БЧК реализира дейности и по отношение на водно спасяване, мениджмънт на бедствията и редица други. „Благодарност към обществениците, доброволците, членовете и всички, които подпомогнат организацията, към всички наши партньори от „Пожарна безопасност и защита на населението“, местната власт и много други. Мисля, че ние всички заедно можем да постигнем добри резултати и да направим живота на хората малко по-добър. Трудности има в днешно време, но ние имаме добри партньори и сме заредени с един оптимизъм и позитивизъм да продължим своята дейност“, посочи д-р Стоименова. Тя посочи, че дейността на БЧК в многостранна. Организацията има лиценз за предоставяне над 11 социални услуги и реализира около 100 проекта. „Работим усилено при подпомагане на пострадали при бедствени ситуации, повишаване на подготовката за редакция при бедствия и кризисни ситуации. Нашата дейност по отношение на спасяването в планините е популярна и изключително важна, тъй като се осъществява 7 дни в седмицата, 24 часа. За изминалия период сме помогнали на над 2500 души при такива инциденти. Подготовката на водни спасители също е много важна. Червеният кръст е лидер по отношение подготовката по първа помощ и ние продължаваме тази своя дейност като привличаме все по-голям брой хора, които желаят да се научат как да спасят човешки живот“, допълни д-р Стоименова. \r\nПо време на отчетното събрание председателят на Областния съвет на Български червен кръст във Велико Търново д-р Бонка Попова отбеляза, че членовете на структурата са 5650. Тя посочи, че обучените доброволци в 155-те изградени дружества са 188.  В състава на Великотърновската организация има 10 общински организации с дружества, от които 91 – в градовете и 64 – в селата. Д-р Бонка Попова посочи, че областната организацията работи във всички направления, в които работи и самата национална организация. „През 2018година се запази тенденцията общинските организации сами да инициират мероприятия, според необходимостта от тях в различните общини. Всичките 10 общински организации се стремят да откликнат на всеки проблем, на всяка ситуация на всеки човек в според възможностите си. През месец юни 2018 година се проведе поредното планувано двудневно обучение с председатели и доброволци на общинските органи­зации за повишаване капацитета на организации и възможности за увеличаване на доброволците и членовете“, посочи д-р Попова, като отбеляза, че през изминалата година в обучения и квалификации са се включили 118 обучени председатели и зам.-председатели на дружества, членове на общински съвети и контролни комисии, и доброволци в 5 раз­лични форми свързани с многообразната дейност на БЧК. \r\nНадежда КРЪСТЕВА \r\nД-р Бонка Попова съобщи също, че Областният съвет на Български червен кръст - Велико Търново е подпомогнал 10 600 души по различни проекти и програми през 2018 година. Тя посочи, че програмата, обхванала най-много нуждаещи се лица, е тази за раздаване на хранителни помощи от фонда за европейско подпомагане на нуждаещи се лица. Благодарение на нея са подпомогнати 9745 човека от областта. 2018 година програма „ Топъл обяд“ се реализира в СУ „Св.св. Кирил и Методий “ в град Златарица. Там храна, в периода от  01.12.2017 година до 28.02.2018 година, са получили 60. Тази година програмата се реализира в СУ ..Димитър Благоев„ в град Свищов, за периода от 01.12.2018 година до 31.03.2019 година и също обхваща 60 деца. През отчетния период по проект BILLA са били подпомогнати 12 човека от раз­ливи общинските организации Павликени, Велико Търново , Горна Оряховица и Лясковец. Подпомогнати са  инвалиди и лежащо болни от град Лясковец по време на великденските празници - 20 души. Предоставена е била хуманитарна помощ на 500 човека от Рубела Бюти АД. Топъл обяд са получили 150 нуждаещи се по повод 16 октомври – Ден на борба с глада. \r\nНадежда КРЪСТЕВА", "date": "2019.03.06", "title": "Д-р София Стоименова, БЧК: Структурата във Великотърновска област е известна с интересните и силни дейности, които реализира"}
{"url": "http://www.focus-news.net/news/2019/03/06/2631384/stefan-radev-kmet-na-sliven-blizo-6-mln-leva-shte-vlozhi-obshtinata-v-remont-na-ulichni-nastilki-i-trotoari.html", "text": "Близо 6 млн. лева ще вложи Община Сливен в ремонт на улични настилки и тротоари. Това съобщи пред  Радио „Фокус“ – Сливен  кметът Стефан Радев. 1 800 000 лв. са отпуснати от държавата за реконструкция на бул. „Хаджи Димитър“ в центъра на града. Там се очаква докладът за съответствие на строителния надзор и обявяване на поръчката за избор на изпълнител. \r\nДо 10 дни ще започне ремонтът на улиците в Сливен. За тях от републиканския бюджет са осигурени 2.5 млн лв. Още 2.2 млн лв собствени средства ще вложи Община Сливен в ремонт на тротоари, като през тази година се очаква да бъдат усвоени около 850 000 лв от тях. \r\nЛюдмила ЙОРГОВА", "date": "2019.03.06", "title": "Стефан Радев, кмет на Сливен: Близо 6 млн. лева ще вложи Общината в ремонт на улични настилки и тротоари"}
{"url": "http://www.focus-news.net/news/2019/03/06/2631376/daily-sabah-turtsiya-i-iran-shte-provezhdat-savmestni-operatsii-sreshtu-pkk.html", "text": "Министърът на вътрешните работи на Турция Сюлейман Сойлу заяви на 6 март, че неговата страна ще провежда съвместни „антитерористически операции“ с Иран срещу „Работническата партия на Кюрдистан“ (ПКК), пише  Daily Sabah . \r\nОсвен това вътрешният министър осъди ПКК за това, че набира дори 14 годишни деца. По неговите думи, в Турция има около 700 и страната е предприела сериозни мерки, за да предотврати влизането на нови. \r\n„От януари насам в Турция са влезли само 12 членове на ПКК“, добави той. \r\nКакто припомня изданието, иранският клон на ПКК, „Партията за свободен живот на Кюрдистан“ (ПСЖК/PJAK) използва планината Кандил, намираща се грубо на около 40 километра югоизточно от турската граница в иракската провинция Ербил, като свой щаб. \r\nВъпреки че ПКК е със седалище в Сирия до 1998 г., понастоящем терористичната организация се контролира от централата си в планините Кандил в Северен Ирак, отбелязва Daily Sabah. Съюзът на Кюрдските общности (СКО) служи като обединяваща група за терористичните организации, функциониращи под имената ПКК в Турция, Партията за демократично разрешение за Кюрдистан в Ирак, ПСЖК в Иран и Партията на демократическото единство (ПДЕ) в Сирия и нейното въоръжено крило „Отрядите за народна самоотбрана (ОНС/YPG), които в момента контролират една трета от територията на Сирия и доминират подкрепяните от САЩ „Сирийски демократични сили“ (СДС). \r\nПревод и редакция:", "date": "2019.03.06", "title": "Daily Sabah: Турция и Иран ще провеждат съвместни операции срещу ПКК"}
{"url": "http://www.focus-news.net/news/2019/03/06/2631381/komisiyata-po-ikonomicheska-politika-i-turizam-prie-edinodushno-promenite-v-zakona-za-ustroystvo-na-chernomorskoto-kraybrezhie.html", "text": "Комисията по икономическа политика и туризъм прие единодушно промените в Закона за устройство на Черноморското крайбрежие, предаде репортер на  Агенция „Фокус“.  „За“ законопроекта гласуваха единодушно 13 членове на комисията, без „против“ и „въздържали се“. Окончателното решение ще бъде взето в пленарна зала. Законопроектът цели създаването на необходимата нормативна база, способстваща за въвеждане на възможността някои заповеди на министъра на туризма да бъдат предварително изпълнявани. Разпоредбата ще се отнася за заповедите, с които се нарежда провеждането на търгове с тайно наддаване за отдаване под наем на обекти – изключителна държавна собственост, представляващи морски плажове. В този обхват ще влязат и заповедите за определяне на спечелили проведените търгове с тайно наддаване за отдаване под наем  на тези обекти. Промените предвиждат и забрана за поставяне на плажни принадлежности и палатки, а също и преминаването, паркирането и престоя на пътни превозни средства, ремаркета и полуремаркета, върху дюните. Предвиждат се и редица санкции. Съгласно промените, който постави преместваем обект или съоръжение на територията на неохраняем морски плаж или прилежащата му акватория, без да има право на това, се наказва с глоба от 5000 до 10 000 лв. или с имуществена санкция от 10 000 до 50 000 лв. Когато нарушението е извършено повторно, наказанието е глоба от 6000 до 12 000 лв. Промените предвиждат при неизпълнение на изискването за осигуряване на равностоен достъп до морето по отношение на зоната на активната плажна площ за свободно разполагане на плажни принадлежности от страна на посетителите, глобата да е от 1000 до 5000 лв. или имуществена санкция от 5000 до 10 000 лв. \r\nДеница КИТАНОВА", "date": "2019.03.06", "title": "Комисията по икономическа политика и туризъм прие единодушно промените в Закона за устройство на Черноморското крайбрежие"}
{"url": "http://www.focus-news.net/news/2019/03/06/2631379/zam-ministar-irena-georgieva-ideyata-na-zabranata-na-plazhni-prinadlezhnosti-varhu-dyunite-e-da-ne-eskalira-povedenieto-na-onezi-koito-gi-polzvat.html", "text": "Идеята на забраната за плажни принадлежности върху дюните е да не ескалира поведението на онези, които ги ползват. Това каза заместник-министърът на туризма Ирена Георгиева по време на обсъждането на промените в Закона за устройство на Черноморското крайбрежие в Комисията по икономическа политика и туризъм , предаде репортер на  Агенция „Фокус“ . „Само хвърлянето на една хавлия върху дюната очевидно не означава на първо четене нейното разрушаване или опасност от нейното разрушаване. Обикновено след себе си то води до действия, които биха могли да увредят този природен феномен. Ако прецените, че наистина понятието „плажни принадлежности“ е недостатъчно прецизирано, това би могло да бъде допълнително изяснено.  \r\nГеоргиева заяви, че приема бележката за прецизиране на забраната за пътни превозни средства върху дюните, тъй като извън обхвата ѝ остават бъгита, велосипеди, каруци и др.  \r\nТя обясни, че забраната за преместваеми обекти касае само незаконните такива. Заместник-министърът каза още, че при диференцирането на отделните актове и наказателните постановления, Министерството се е ръководило от желанието да облекчи съда. \r\nДеница КИТАНОВА", "date": "2019.03.06", "title": "Зам.-министър Ирена Георгиева: Идеята на забраната на плажни принадлежности върху дюните е да не ескалира поведението на онези, които ги ползват"}
{"url": "http://www.focus-news.net/news/2019/03/06/2631386/stefan-radev-kmet-na-sliven-obshtinata-shte-prodalzhi-da-investira-v-sportnata-infrastruktura.html", "text": "Община Сливен ще продължи да инвестира в спортната инфраструктура. Това обяви кметът Стефан Радев след срещата му с европейската шампионка по лека атлетика Радослава Мавродиева, предаде репортер на  Радио „Фокус“ – Сливен. \r\nКметът Радев обяви, че се очаква тази седмица да бъде подписан договорът за зала „Асеновец“ и да започнат строителните дейности на спортното съоръжение. Общината ще ремонтира и 25-метровия басейн в едно от сливенските училища. \r\nСтефан Радев добави, че все още се уточнява какви ремонти трябва да бъдат извършени по зала „Младост“. В залата има проблеми с покрива. „Друг основен проблем е желанието на клубовете да бъдат разделени  двата спорта, които се практикуват там, така че да не си влизат в териториите и да не си пречат“, посочи Стефан  Радев. \r\nВ същото време общината продължава с реализиране на планираните за тази година проекти, свързани с уличната инфраструктура.", "date": "2019.03.06", "title": "Стефан Радев, кмет на Сливен: Общината ще продължи да инвестира в спортната инфраструктура"}
{"url": "http://www.focus-news.net/news/2019/03/06/2631388/sport-ispaniya-shte-igrae-na-bernabeu.html", "text": "Националният отбор на Испания отново ще играе на cтадион \"Сантяго Бернабеу\". Ла Роха Ще приеме Швейцария на съоръжението, което е дом на Реал Мадрид, в среща по пътя към Евро 2020. Двубоят ще се проведе на 10 юни. Последния мач, който Испания игра на \"Бернабеу\", бе през септември 2017-а срещу Русия. По време на европейските квалификации тимът на Луис Енрике ще приеме съперниците си още на \"Уанда Метрополитано\" в столицата, \"Ел Молинон\" в Хихон и на \"Естадио Каранка\" в Кадис. Испания ще започне участието си в квалификациите за Евро 2020 г. с мачове срещу Норвегия и Малта. Тимът е в група F още с тимовете на Румъния, Швейцария и Фарьорските острови.", "date": "2019.03.06", "title": "Спорт: Испания ще играе на „Бернабеу\""}
{"url": "http://www.focus-news.net/news/2019/03/06/2631387/veliko-tarnovo-uchenitsi-vlizat-v-mestni-firmi-i-kompanii-za-da-se-zapoznayat-s-novite-tehnologii-za-proizvodstvo-i-modelite-na-upravlenie.html", "text": "Ученици от Велико Търново влизат в местни фирми и компании, за да се запознаят с новите технологии на производство и моделите на управление. Инициативата е продължение на идеята на кмета в школата в града да се провеждат отворени часове по кариерно ориентиране, които стартираха от тази година. Това съобщи за  Радио „Фокус“ – Велико Търново  Даниела Марова, ръководител на Центъра за кариерно ориентиране към Общинския детски комплекс. Тя припомни, че подобни часове в помощ на децата да изберат с какво да се занимават има от около шест години, но сега те се организират по иновативен начин. „Отвореният характер е много сполучлив,  доста находчив и срещаме положителен отзвук от колегите, учениците и родителите.  Учениците, предвижда се в един следващ етап – през март и април или до края на учебната година, да гостуват във фирми и предприятия и да се запознават на място с организацията на работа, с новите технологии на производство и моделите на управление“, обясни още експертът.  Тя допълни, че целта е да се сближи връзката между образованието, бизнеса, пазара на труда и същевременно да бъдат популяризирани професиите с най-голяма нужда от квалифицирани кадри. В тази насока работи и новоразкрития офис за кариерно ориентиране на ученици, който работи в информационния център на Община Велико Търново от миналата седмица. „Там се дават консултации, помага се на младежите в техните избори, правят се срещи с родители. Стараем се тези идеи да стават по-популярни и в полза на учениците“, поясни още Марова. \r\nЛуиза ТРАНЧЕВА", "date": "2019.03.06", "title": "Велико Търново: Ученици влизат в местни фирми и компании, за да се запознаят с новите технологии за производство и моделите на управление"}
{"url": "http://www.focus-news.net/news/2019/03/06/2631391/saniraneto-v-sliven-prodalzhava.html", "text": "24-та строителна площадка за саниране бе открита днес. Това съобщиха от пресцентъра на  Община Сливен . Жилищният блок е номер 17 и се намира в квартал „Клуцохор“. \r\nНа сградата предстои да бъде извършена топлоизолация на външните стени, хидро и топлоизолация на покрива, ламаринена обшивка и гръмоотвод. Вратите на входовете ще бъдат подменени. Ще бъде сменена и тази част от дограмата на жилищата и общите части, която не отговаря на изискванията за енергийна ефективност. Очаква се строително-монтажните работи да приключат в рамките на 160 календарни дни. \r\nВ присъствието на живущите там, представители на фирмата-изпълнител и на  строителния надзор кметът Стефан Радев пожела успешна реализация на дейностите по обекта, търпение и ползотворно сътрудничество между отделните страни. \r\nФирмата-изпълнител е ДЗЗД „Сарел Саниране“, а строителен надзор ще извършва „Булинженеринг-ТС“ ЕООД. \r\nОбновяването на многофамилните жилищни сгради по Националната програма за енергийна ефективност в Сливен продължава.", "date": "2019.03.06", "title": "Санирането в Сливен продължава"}
{"url": "http://www.focus-news.net/news/2019/03/06/2631390/petar-paunov-kmet-na-kyustendil-ubeden-sam-che-dneshniyat-svyat-ni-nastavlyava-da-badem-silni-a-silata-e-v-tova-da-poiskash-proshka.html", "text": "Убеден съм, че днешният свят ни наставлява да бъдем силни, а силата е в това да поискаш прошка. Това каза кметът на Община Кюстендил Петър Паунов пред журналисти, предаде репортер на  Радио „Фокус” – Кюстендил . Кметът поиска прошка от всички кюстендилци. По думите на Петър Паунов най-силният е този, който прощава. „Благодаря за това, че отново сме заедно – през изпитанията и в добрите мигове. Надявам се на една спокойна седмица и на едни спокойни и благословенни пости, за да може във възкресенските дни, действително да се радваме на един по-добър живот”, каза Петър Паунов. Кметът заяви, че в момента се асфалтира по метода „печматик”. Когато се повишат трайно температурите, ще се пристъпи към цялостно асфалтиране. Към момента са проблем основно дупките, оставени от авариите на водопроводната мрежа. Кметът коментира и очакванията относно руските туристи. „Много полезни срещи. Мисля, че Кюстендил си даде своята заявка, той е високо ценен. Надявам се шансовете за земеделската продукция отново да се върнат за руския пазар”, каза Петър Паунов. \r\nВенцеслав ИЛЧЕВ", "date": "2019.03.06", "title": "Петър Паунов, кмет на Кюстендил: Убеден съм, че днешният свят ни наставлява да бъдем силни, а силата е в това да поискаш прошка"}
{"url": "http://www.focus-news.net/news/2019/03/06/2631392/dobrich-35-godishen-mazh-e-zadarzhan-za-uchastie-v-4-telefonni-izmami-v-oblastta.html", "text": "На 27 февруари, след проведени оперативно издирвателни мероприятия и процесуално следствени действия за противодействие на телефонните измами е установен и задържан криминално проявен 35-годишен мъж от с. Ново село, обл. Русе. Операцията е проведена от служители на ОДМВР-Добрич, ОДМВР-Плевен и ОДМВР-Русе, под ръководството на ГДНП. Това съобщиха от  ОДМВР-Добрич . \r\nВ хода на работа е установено, че към момента задържаният е съпричастен към четири измами на територията на ОДМВР-Добрич като куриер, както и още две, извършени на територията на Северна България на стойност от 18 000 лева. \r\nИзмамите в ОДМВР-Добрич са осъществени по схемата – оказване на помощ на полицията с цел залавяне на извършители на телефонни измами. \r\nНа 22 февруари 77-годишен мъж от град Добрич се тъжи, че е получил такова обаждане на домашния си телефон и е предал сумата от 6 800 лева. \r\nОколо 16.40 часа на същата дата е получен сигнал от 78-годишна жена от град Добрич, която е предала сума в размер на 3 165 лева. \r\nПак на 22 февруари, около 20.00 часа, се тъжи 86-годишна жена от град Добрич, която е предала сумата от 2 000 лева, 1 000 евро, 500 щатски долара и около 5 грама златни накити. \r\nНа 27 февруари, около 16.40 часа, жена на 78-години сигнализира, че е обект на телефонна измама, като е предала сумата от 17 500 лева. \r\nНа 27 февруари при реализиране на специализирана полицейска операция на територията на ОД-МВР Русе е установен куриерът, 35-годишен мъж, който е задържан. \r\nРаботата по установяване и документиране на цялостната престъпна дейност на задържания продължава под надзора на прокуратурата.", "date": "2019.03.06", "title": "Добрич: 35-годишен мъж е задържан за участие в 4 телефонни измами в областта"}
{"url": "http://www.focus-news.net/news/2019/03/06/2631396/vitseprezidentat-iliyana-yotova-shte-uchastva-v-zaklyuchitelnoto-sabitie-na-initsiativata-poslanik-za-edin-den.html", "text": "На 7 март, четвъртък, в 11.00 часа, в София Ивент център, вицепрезидентът Илияна Йотова ще участва в заключителното събитие на високо ниво на инициативата „Посланик за един ден“. Това съобщиха от  прессекретариата на държавния глава.  Илияна Йотова ще направи ключовото изказване и ще връчи сертификати на момичетата победителки. \r\n„Посланик за един ден“ се организира от посолството на Великобритания в България. Поводът за нея е Международният ден на жената 8 март. Победителките – на възраст от 15 до 19 години, са селектирани след конкурс с есе на тема „Как бих използвала силата си на личност, за да променя света“. Тази година вицепрезидентът се включи в инициативата като избра своя победителка, с която заедно имаха общи дейности.", "date": "2019.03.06", "title": "Вицепрезидентът Илияна Йотова ще участва в заключителното събитие на инициативата „Посланик за един ден“"}
{"url": "http://www.focus-news.net/news/2019/03/06/2631394/sofiya-shofyorite-da-se-dvizhat-s-povisheno-vnimanie-v-uchastaka-3-4-km-na-am-hemus-poradi-namalena-vidimost-ot-dim-i-prah-ot-sasednoto-smetishte.html", "text": "Шофьорите да се движат с повишено внимание и съобразена скорост в участъка 3 км - 4 км на АМ „Хемус“ поради намалена видимост от дим и прах от съседното сметище. Това съобщиха от  Агенция „Пътна инфраструктура“ .", "date": "2019.03.06", "title": "София: Шофьорите да се движат с повишено внимание в участъка 3 - 4 км на АМ „Хемус“ поради намалена видимост от дим и прах от съседното сметище"}
{"url": "http://www.focus-news.net/news/2019/03/06/2631395/vratsa-dvama-mazhe-sa-predadeni-na-sad-za-bludstveni-deystviya-s-maloletni-detsa-v-grad-kozloduy-i-selo-tarnava.html", "text": "Районните прокуратури в Козлодуй и Бяла Слатина са предали на съд двама обвиняеми – С.С. и Т.Т., за блудствени действия с деца (престъпление по чл. 149, ал. 2, т. 1 и 3, вр. ал. 1 от НК). Това съобщиха от  Апелативна прокуратура - София . \r\nЕдиният от обвиняемите – С.С., около 10 ч. на 27 юни 2018 г., на неохраняем паркинг до МБАЛ „Свети Иван Рилски“ в град Козлодуй, на задната седалка в лек автомобил, извършил действия с цел да възбуди и удовлетвори полово желание без съвкупление. Пострадалата е момиче, ненавършило четиринадесетгодишна възраст, като обвиняемият се възползвал от безпомощното му състояние.  \r\nПо наказателно производство на Районна прокуратура – Бяла Слатина обвиняемият Т.Т. е изправен на подсъдимата скамейка за това, че на 7 юни 2017 г., в село Търнава, област Враца, извършил блудствени действия спрямо двегодишно дете. Мъжът употребил сила спрямо него, като го затискал и удрял с ръка в областта на устата и гърба и заплашвал.", "date": "2019.03.06", "title": "Враца: Двама мъже са предадени на съд за блудствени действия с малолетни деца в град Козлодуй и село Търнава"}
{"url": "http://www.focus-news.net/news/2019/03/06/2631398/kyustendil-osaditelni-prisadi-poluchiha-trima-predstaviteli-na-familiyata-ropotamtsi-v-grada-za-okazana-saprotiva-upotreba-na-sila-sreshtu-politseyski-sluzhiteli-i-huliganstvo.html", "text": "Районна прокуратура – Кюстендил е постигнала осъдителна присъда спрямо Н.Н., Д.К. и Й.Д., обвинени за извършени от тях престъпления по чл. 325, ал. 2, вр. ал. 1 и по чл. 269, ал. 2, вр. ал. 1, вр. чл. 20, ал. 2 от НК. Това съобщиха от  Апелативна прокуратура - София . \r\nПрез нощта на 13 август 2016 г., в квартал „Изток“ в гр. Кюстендил, възникнал скандал между представители на две враждуващи ромски фамилии, известни като „Гольовци“ и „Ропотамци“.  \r\nСутринта на следващия ден в сградата на РУ и ОД на МВР гр. Кюстендил били призовани различни лица, участващи в конфликта, за снемане на обяснения и изясняване на случилото се. Двама от тях били от фамилията „Ропотамци“. Узнавайки за призоваването им, техните близки започнали да се събират, за да отидат пред сградата на Областната дирекция. Сред тях били и тримата подсъдими, които се откроявали като неформални лидери на фамилията. По същото време там пристигнали и техните опоненти – „Гольовците“.  \r\nСлед приключване на беседата и излизане на призованите лица, пред ОД на МВР представителите на двете фамилии влезли в словесен спор. Тримата подсъдими повели сформираната тълпа към входа на сградата, с намерение да се саморазправят с „Гольовците“. Те крещели, псували и отправяли обиди и закани към тях: „Елате един по един. Сега ще ви избием веднъж завинаги“.  \r\nДежурните полицейски служители препречили пътя на агресивните мъже, като започнали да им отправят разпореждания да се отдръпнат назад и да се разотиват. Участниците в тълпата не се подчинили и започнали да употребяват спрямо органите на реда сила и заплашване – да ги дърпат и бутат. Викали им: „Стига ги пазихте тия, този път няма да ги спасите“. Освен това се заканвали на полицаите с убийство.  \r\nПоради неподчинение на полицейските разпореждания, един от дежурните служители на реда отправил предупреждение, че ще използва помощни средства – стоп-патрони, но и това не дало резултат. Тогава той извадил служебното си оръжие и произвел изстрел в безопасна посока, което също не мотивирало участниците в тълпата да спрат с агресивното си поведение. Последвали три изстрела със стоп-патрони и от другия полицай, но и те не предизвикали ефект.  \r\nТримата подсъдими продължили да викат, псуват, отправят обиди и закани. Те успели да преодолеят съпротивата и влезли във физическа саморазправа с някои от представителите на враждуващата фамилия. Сбили се с тях и хвърляли парчета от плочка към полицейските служители. Участници в тълпата отправяли заплахи към представителите на реда: „Всички ще бъдете уволнени. Първо ще убием тях, а след това и вас“.  \r\nВпоследствие конфликтът бил потушен и тълпата напуснала мястото на инцидента.  \r\nСлед приключило първоинстанционно съдебно производство, състав на Окръжен съд – Кюстендил е признал за виновни Н.Н., Д.К. и Й.Д. за извършените от тях престъпления.  \r\nНа Н.Н. е наложено наказание от три години и шест месеца „лишаване от свобода“ при „общ“ режим на изтърпяване. Д.К. е с три години „лишаване от свобода“ при „общ“ режим на изтърпяване. Подсъдимият Й.Д. ще изтърпява наложеното му наказание от четири години „лишаване от свобода“ при „строг“ режим.  \r\n Осъдителната присъда подлежи на обжалване пред Софийския апелативен съд.", "date": "2019.03.06", "title": "Кюстендил: Осъдителни присъди получиха трима представители на фамилията „Ропотамци“ в града за оказана съпротива, употреба на сила срещу полицейски служители и хулиганство"}
{"url": "http://www.focus-news.net/news/2019/03/06/2631400/voennomorskite-sili-provedoha-speshna-meditsinska-evakuatsiya-na-chlen-ot-ekipazha-na-targovski-korab-na-60-mili-ot-pristanishte-varna.html", "text": "В 07.00 часа от Морският спасителен координационен център постъпва искане във Военноморските сили (ВМС) за медицинска евакуация на член от екипажа на търговски кораб „Star Hyperion” плаващ под панамски флаг и намиращ се на 60 мили от пристанище „Варна”. Това съобщиха от пресцентъра на  ВМС . \r\nПо заповед на командира на ВМС контраадмирал Митко Петев, бързоходна средна патрулна лодка FPB-M (FORCE PROTECTION BOAT - MEDUIM) от Пункт за базиране Варна с екипаж капитан ІІІ ранг Тенко Стефанов, лейтенант Борислав Димитров, матрос Борислав Братоев и военния лекар лейтенант Николета Славова, отплава към кораба.  \r\nСлед преглед на борда на кораба, на болния член на екипажа (индонезийски моряк) е установена коремна болка със съмнение за остро възпаление за апендикса, което налага медицинска евакуация до болнично заведение. В 10.30 часа на Морска гара Варна индонезийски моряк е качен в реаномобил на центъра за спешна медицинска помощ на МБАЛ „Света Анна”, а бързоходната средна патрулна лодка се прибра в Пункт за базиране Варна.", "date": "2019.03.06", "title": "Военноморските сили проведоха спешна медицинска евакуация на член от екипажа на търговски кораб на 60 мили от пристанище „Варна”"}
{"url": "http://www.focus-news.net/news/2019/03/06/2631401/varna-dve-godini-lishavane-ot-svoboda-i-globa-v-razmer-na-5000-leva-e-nakazanieto-na-podsadim-ot-grada-darzhal-s-tsel-razprostranenie-nad-1000-tabletki-amfetamini-i-blizo-3-g-kokain.html", "text": "45-годишният Димитър В. бе признат за виновен от състав на Варненския окръжен съд за държане с цел разпространение на високорискови наркотични вещества и бе осъден на 2 години лишаване от свобода при общ режим. С присъдата съдът му наложи и глоба в размер на 5000 лева. Това съобщиха от  Апелативна прокуратура – Варна . \r\nДимитър бил предаден на съд с обвинителен акт на Окръжната прокуратура във Варна, затова че на 5 юни 2013 год. без надлежно разрешително държал с цел разпространение 1106 таблетки, съдържащи амфетамини и кофеин, и близо 3 грама кокаин на плочки. Общата стойност на наркотичните вещества е 700 лева.  \r\nВ хода на досъдебното производство подсъдимият обяснил, че кутийката с кокаин му била предадена от свидетелка по делото. Точно нейното отсъствие от страната е причина делото срещу Димитър да се забави близо 5 години.   \r\nПрисъдата на Варненския окръжен съд подлежи на обжалване пред Апелативния съд.", "date": "2019.03.06", "title": "Варна: Две години лишаване от свобода и глоба в размер на 5000 лева е наказанието на подсъдим от града, държал с цел разпространение над 1000 таблетки амфетамини и близо 3 г кокаин"}
{"url": "http://www.focus-news.net/news/2019/03/06/2631405/burgas-voennomorskite-sili-sa-unishtozhili-opasen-boepripas-nameren-mezhdu-selata-vresovo-i-ruen.html", "text": "Военноморските сили са унищожили опасен боеприпас, намерен между селата Вресово и Руен, съобщиха от  пресцентъра на ВМС.  На 6 март 2019 г. дежурният в Районно полицейско управление-Руен подава сигнал за намерен боеприпас между село Вресово и село Руен. След разпореждане от началника на отбраната, със заповед на командира на Военноморските сили контраадмирал Митко Петев, е сформирана група за разузнаване, транспортиране и унищожаване на невзривени боеприпаси. За ръководител на групата, съставена от военнослужещи от флотилия бойни и спомагателни кораби, е назначен капитан ІІІ ранг Красимир Иванов. Групата извършва преход до района, където е открит боеприпаса. При огледа е установено, че боеприпасът е 76 мм. осколъчно – фугасен снаряд с взривател и е силно корозирал. В следобедните часове опасният боеприпас е унищожен на място, с отцепване на района и при стриктно спазване на мерките за безопасност.", "date": "2019.03.06", "title": "Бургас: Военноморските сили са унищожили опасен боеприпас, намерен между селата Вресово и Руен"}
{"url": "http://www.focus-news.net/news/2019/03/06/2631404/zamestnik-ministar-valentin-yovev-shte-otkrie-kragla-masa-na-tema-problemi-v-ustroystvenoto-planirane-investitsionnoto-proektirane-i-stroitelstvoto-na-7-mart.html", "text": "Заместник-министърът на регионалното развитие и благоустройството инж. Валентин Йовев ще открие кръгла маса на тема „Проблеми в устройственото планиране, инвестиционното проектиране и строителството“ на 7 март. Това съобщиха от пресцентъра на  министерството .  \r\nСъбитието ще се проведе в Интер Експо Център, в София и ще започне в 13.00 часа. \r\nКръглата маса е в рамките на международното изложение „Архитектурно – строителна седмица“.", "date": "2019.03.06", "title": "Заместник-министър Валентин Йовев ще открие кръгла маса на тема „Проблеми в устройственото планиране, инвестиционното проектиране и строителството“ на 7 март"}
{"url": "http://www.focus-news.net/news/2019/03/06/2631393/afp-sasht-registriraha-nay-golemiya-si-targovski-defitsit-ot-10-godini-621-miliarda-dolara.html", "text": "През 2018 г. търговският дефицит на САЩ е достигнал най-високите нива от 10 години насам въпреки търговската офанзива на държавния глава Доналд Тръмп, предава  AFP , като се позовава на доклад на американското правителство от сряда. \r\nТърговският дефицит на САЩ се е увеличил с 12,5% до 621 милиарда долара, като през 2017 година той е бил  552,3 милиарда долара, съобщиха от Министерството на търговията на страната, като и износа и вноса са най-високи в историята. \r\nВ доклада се отбелязва още, че дефицитът в търговията на САЩ с Китай, Мексико и Европейския съюз е най-големият в историята, независимо че от Вашингтон наложиха мита на стойност милиарди долара на най-големите си партньори. \r\nПрез декември общият търговски дефицит на страната премина над очакванията, увеличавайки се с 18,8% и е много вероятно това да е било една от основните причини за забавянето на икономиката в края на годината, коментира „Франс прес“. \r\nСолидният растеж, ниската безработица и жаждата на потребителите за чуждестранни продукти доведоха до увеличаване на вноса на стоки и услуги с 7.5% до рекордните 3,1 трилиона през 2018 година. \r\nПовиши се и американският износ на стоки и услуги, но не достатъчно, за да премахне дисбаланса. Износът нарасна с 6,3% до 2,5 трлн. \r\nТъй като страната става нетен износител на петрол, продажбите на суров петрол в чужбина са се увеличили повече от два пъти до 47 млрд. долара. \r\nНо износът на соя, който е от решаващо значение за обширни територии на страната, е спаднал с 18% за годината до 18,2 млрд. долара, в резултат на китайски бойкот, предизвикан от търговската война на Тръмп. \r\nАмериканските покупки на чуждестранни автомобили, компютри и машини, както и потребителски стоки, храни и фуражи, бяха най-високите досега. \r\nВносът на стоки (2,6 трилиона долара) и услуги (557,9 милиарда долара) достигна нови върхове за всички времена, показва докладът. \r\nВашингтон и Пекин си размениха наказателни мита върху стоки за над 360 милиарда долара в двустранната търговия, но дефицитът на САЩ с Китай се увеличи до 419,2 милиарда долара, нов рекорд. \r\nПрез последните седмици Тръмп сигнализира, че САЩ отиват към разрешаване на продължилата една година битка с Пекин, но все още по въпроса няма достатъчно информация, отбелязва френската агенция. \r\nДефицитът с Европейския съюз също нарасна до рекордните 169,3 милиарда долара, докато разликата с Мексико достигна най-високата стойност от 81,5 милиарда долара. \r\nСъединените щати отбелязаха излишъци с Обединеното кралство и Южна и Централна Америка. \r\nПревод и редакция:", "date": "2019.03.06", "title": "AFP: САЩ регистрираха най-големия си търговски дефицит от 10 години: -621 милиарда долара"}
{"url": "http://www.focus-news.net/news/2019/03/06/2631407/yohanes-han-sdelkata-za-imeto-mozhe-da-ima-efekt-na-dominoto-v-regiona.html", "text": "Европейският комисар по разширяването Йоханес Хан изрази надежда, че споразумението за разрешаване на спора за името между Атина и Скопие може да има „ефект на доминото“ на Балканския полуостров, предава  електронното издание на вестник Kathimerini . \r\nКоментарът на комисаря за т.нар. Преспански договор, който откри пътя на бившата югорепублика към НАТО и ЕС, бе направен в интервю пред Financial Times във вторник. \r\nВ същото интервю Хан заяви, че ЕС „надценява Русия и подценява Китай“, когато се противопоставя на влиянието на конкурентни сили на Балканите. Той предупреди страните да не взимат големи заеми от Китай и да не се включват в неговите инфраструктурни проекти, като добави, че Съюзът би бил „по-добър партньор“. \r\nСърбия, Черна гора, Косово, Албания, Босна и Херцеговина, както и Северна Македония може да се присъединят към ЕС ако изпълняват критериите, подчерта комисарят. \r\nМеждувременно, Манфред Вебер, който е кандидат на Европейската народна партия за председател на следващата Европейска комисия, заяви, че Турция не може да бъде част от Съюза, като добави, че ще прекрати присъединителните преговори ако стане председател на ЕК. \r\nПревод и редакция:", "date": "2019.03.06", "title": "Йоханес Хан: Сделката за името може да има „ефект на доминото“ в региона"}
{"url": "http://www.focus-news.net/news/2019/03/06/2631406/kyustendil-v-dupnitsa-beshe-postaveno-ofitsialnoto-nachalo-po-izpalnenie-na-proekta-za-vavezhdaneto-na-energospestyavashti-merki-v-sedem-zhilishtni-sgradi.html", "text": "В Дупница беше поставено официалното начало по изпълнение на проекта за въвеждането на енергоспестяващи мерки в седем жилищни сгради. Това съобщи за  Радио „Фокус” – Кюстендил  Христо Апостолов, пресаташе на Община Дупница. Водосвет за късмет и успех при начинанието е отслужен от отец Георги Паликарски. Финансирането в размер на почти 2,5 млн лева е по Оперативна програма „Региони в растеж“ осигурени от Община Дупница. На водосвета са присъствали кметът на Дупница инж. Методи Чимев, заместникът му Крум Милев, изпълнителите на проекта, строителен надзор и жители на блока и квартала. Проектът ще обхване общо 174 домакинства. Другите жилищни сгради, в които ще бъдат въведени енергоспестяващи мерки се намират на ул. „Трети гвардейски полк“ 12 и 14, ул. „Велико Търново“ 1, ул. „Св. Иван Рилски“ 72, бл. 90 в ж.к. „Бистрица“ и бл.4 в жк. „Развесена върба“. С тях, общият брой на санираните блокове ще стане 30, тъй като по националната програма, са ремонтирани всички 23 жилищни сгради, които са подали документи, а общият брой на домакинствата е над 1000. \r\nХристо Апостолов информира също, че Община Дупница ще закупи нова светофарна уредба за едно от възловите кръстовища в града. По думите му става въпрос за кръстовището при старата автогара, където съществуващата към момента светофарна уредба не работи. Новото устройство ще бъде закупено за сумата от близо 30 000 лева. „Настоящата светофарна уредба на едно от най-натоварените кръстовища не работи вече две седмици заради изгорели платки, които вече не се поддържат в страната. Събрахме оферти от няколко фирми и избрахме най-добрата. Договорът е вече сключен и следващата седмица ще започне цялостната подмяна от страна на фирмата, които поемат и поддръжката им”, каза Христо Апостолов. По думите му има и друга остаряла светофарна уредба, която се намира в квартал „Горна махала“. Планира се тя също да бъде подменена в следващите месеци. \r\nВенцеслав ИЛЧЕВ", "date": "2019.03.06", "title": "Кюстендил: В Дупница беше поставено официалното начало по изпълнение на проекта за въвеждането на енергоспестяващи мерки в седем жилищни сгради"}
{"url": "http://www.focus-news.net/news/2019/03/06/2631389/ombudsmanat-maya-manolova-se-sreshta-s-protestirashtite-meditsinski-spetsialisti-na-7-mart.html", "text": "Омбудсманът Мая Манолова организира среща по искане на протестиращите медицински специалисти, която ще се състои в сградата на институцията на ул. Георг Вашингтон“ № 22 от 13.00 часа на 7 март 2019 г. Това съобщиха от пресцентъра на  Омбудсмана на Република България . \r\nПоводът са протестите на 1 март т.г. в цялата страна на медицински сестри, акушерки, лаборанти и рехабилитатори, които настояха за промяна в заплащането, условията на труд и статута на лечебните заведения.  \r\nТехните искания са стартово възнаграждение от две минимални работни заплати, регулиране на работното време, заплащане на извънредния труд и др. \r\nСпециалистите по здравни грижи алармират, че здравеопазването е в „клинична смърт“ и изискват незабавни и спешни държавни мерки за неговото оздравяване.", "date": "2019.03.06", "title": "Омбудсманът Мая Манолова се среща с протестиращите медицински специалисти на 7 март"}
{"url": "http://www.focus-news.net/news/2019/03/06/2631408/smolyan-ot-1-april-avtobusite-ot-gradskiya-transport-shte-se-dvizhat-po-lyatnoto-razpisanie.html", "text": "Подписано бе споразумение между кмета на Смолян Николай Мелемов и превозвачите от градската транспортна схема, съобщиха от  пресцентъра на Общината.  В него е упоменато, че за периода от 1 април до 30 юни т.г. маршрутните разписания на основните градски линии №1,2 и 3 ще бъдат изпълнявани на интервал от 9 минути, както е предвидено в лятното разписание. Споразумението е валидно до 30 юни, защото след тази дата превозвачите по принцип започват да се движат по лятното разписание до септември. По зимното разписание автобусите се движат през 7 минути. Основната причина за тази мярка е намаление на пътникопотока с над 50 на сто в сравнение с последните 15 години.  \r\nСпоразумението беше подписано от изпълнителния директор на „Рожен експрес” Николай Бояджиев и управителите на „Орфей експрес” и Консорциум „Мегатранс” съответно Александър Станчев и Маргарита Кирилова. \r\nСлед 20 март картите за градския транспорт  ще се продават в сградата на Автогарата в Смолян, в стая №2. Входът е от страната на аптеката.  \r\nПри подписването на споразумението присъстваха зам-кметовете Венера Аръчкова и инж. Мариана Цекова.", "date": "2019.03.06", "title": "Смолян: От 1 април автобусите от градския транспорт ще се движат по лятното разписание"}
{"url": "http://www.focus-news.net/news/2019/03/06/2631410/kmetat-na-berlin-generalniyat-sekretar-na-sot-i-predsedatelyat-na-svetovniya-savet-za-patuvaniya-i-turizam-posetiha-balgarskiya-shtand-na-itbberlin-2019.html", "text": "Гости от висок ранг посетиха българския национален щанд минути след откриването му на Международното туристическо изложение ITB–Берлин 2019. Техен домакин бе министърът на туризма Николина Ангелкова, която ги разведе сред над 40-те български участници – туристически компании, общини и др. Това съобщиха от пресцентъра на  Министерството на туризма . \r\nСред официалните лица бяха кметът на Берлин Михаел Мюлер, Зураб Пололикашвили, генерален секретар на Световната организация по туризъм към ООН, Глория Гевара, председател и главен изпълнителен директор на Световния съвет за пътувания и туризъм, и др. \r\nВашето присъствие тук е голяма чест за нас и нова възможност да представим потенциала на България като целогодишна дестинация, изтъкна министър Ангелкова. Тя подчерта, че през последните години националната статистика и Българската народна банка отчитат рекордни резултати в броя на чуждестранни туристи и приходи от техните визити. Продължаваме активно да популяризираме страната си като маршрут за висококачествени услуги на конкурентни цени, стана ясно от думите ѝ. \r\nПазар Германия е ключов за България, тъй като през 2018 г. заема  трето място в класацията ѝ за входящ туризъм, акцентира пред гостите министър Ангелкова. Общият брой посещения на германски туристи у нас за миналата година е над 850 хил. През периода юни-септември 2018 г. включително Федералната република е на второ място по брой туристически посещения сред чужденците у нас - близо 670 хил. визити.  \r\nМеждународното туристическо изложение ITB-Берлин продължава до 10 март, на тазгодишното му издание се представят над 10 000 изложители от цял свят.", "date": "2019.03.06", "title": "Кметът на Берлин, генералният секретар на СОТ и председателят на Световния съвет за пътувания и туризъм посетиха българския щанд на ITB–Берлин 2019"}
{"url": "http://www.focus-news.net/news/2019/03/06/2631409/metodi-biserkov-obshtina-petrich-ot-2017-godina-zapochna-protsedura-po-utochnyavane-i-izdirvane-na-balgarskoto-voenno-grobishte-ot-1944-godina-v-rayona-na-grobishten-park-petrich.html", "text": "От 2017 година започна процедура по уточняване и издирване на Българското военно гробище от 1944 година в района на Гробищен парк-Петрич. Това каза за  Радио „Фокус“-Пирин  Методи Бисерков, началник на отдел „Образование“ към Община Петрич. „В рамките на годината се отиде в Централен Държавен Военно-исторически архив и се откриха документи, което е изключително голяма рядкост, тъй като такива документи се намират сравнително трудно. За наше щастие успяхме да открием тези документи, които показваха разположението на военното гробище с план-скици, също така списък на погребаните. Междувременно бе извършена доста продължителна издирвателска работа, в резултат на която успяхме да открием 101 български военни чинове, които са били погребани в петричкото гробище в периода 1941-1944 година“, коментира той. Бисерков допълни, че след това е тръгнала процедура по съгласуване на проектната документация с Министерство на отбраната. Той посочи, че благодарение на подкрепата на Министерството на отбраната и с постановление на Министерски съвет са били гласувани средства в размер на 10 000 лв., с които ще бъде направена паметната плоча и военния знак, който ще представлява кръст за храброст, с които по един подобаващ начин ще се почете паметта на погребаните български военнослужещи. По думите му е бил оформен и самият терен на военните гробища, където са успели да открият 5 запазени гроба. „За съжаление през годините в резултат на различни обективни обстоятелства не е запазен целият район, но това което успяхме да открием и да съхраним, е едно много добро дело на нашата администрация и на кмета Димитър Бръчков, който положи големи усилия, за да се случи всичко това“, каза още Методи Бисерков. \r\nТой информира също, че паметник на 11-та пехотна Македонска дивизия ще бъде изграден в местността Щабо, под връх Тумба, на 1800 м надморска височина. Бисерков уточни, че финансовите средства, които са били отпуснати, са в размер на 6 000 лв., като Община Петрич също е заделила средства в бюджета си за 2019 година. Бисерков отбеляза, че вече е минала процедурата по съгласуване и се надява при благоприятни атмосферни условия може би до май месец да успеят да възстановят и този паметник. Той каза, че паметникът е изграден през 1916 година от бойците 11-та пехотна Македонска дивизия, които са били на тези позиции, но през 1926 година е бил разрушен от гръцката войска. Експертът подчерта, че идеята е той сега отново да бъде изграден по инициатива на местни жители на село Габрене и отново с подкрепата на Общинска администрация-Петрич и на Министерството на отбраната. \r\nТой заяви, че през декември 2018 година е направен обход на военни паметници съвместно с експерти от Областната комисия за военни паметници и обясни, че това се е наложило, тъй като с една промяна в Закона за военните паметници са били включени и паметни места и знаци на загинали граничари, така че са успели да открият и няколко такива паметника, които да бъдат включени в областния регистър, за да насочат усилия тази година и в тази посока. „Най-належащ паметник, който и в момента успяваме да поддържаме под една или друга форма, е Паметник на граничари, загинали над хижа Беласица, през 1950 година. Предстои доста работа по отношение на военните паметници в Община Петрич. Отново още веднъж искам да изкажа благодарност и на колегите от Областна администрация и на Министерство на отбраната за добрата работа“, добави експертът. Методи Бисерков изрази надежда и  занапред да продължат да работят заедно в посока възстановяване на българската войнска памет и да запазят за бъдещите поколения и за младите българи един жив спомен за военната слава на България. \r\nНатали СТЕФАНОВА", "date": "2019.03.06", "title": "Методи Бисерков, Община Петрич: От 2017 година започна процедура по уточняване и издирване на Българското военно гробище от 1944 година в района на Гробищен парк-Петрич"}
{"url": "http://www.focus-news.net/news/2019/03/06/2631411/ministar-rumen-porozhanov-ot-18-mart-startira-priem-na-zayavleniya-po-darzhavnata-pomosht-za-mini-mandrite.html", "text": "От 18 март стартира прием на заявления по държавната помощ „Инвестиции за закупуване или изграждане на обекти за преработка и/или обработка на сурово мляко” или за т.нар. мини мандри. Това обяви министърът на земеделието, храните и горите Румен Порожанов по време на блиц-контрола в парламентарната комисия по земеделие и гори, съобщиха от  пресцентъра на министерството.  Преди около 2 седмици са одобрени и указанията за прилагане на схемата, която е нотифицирана от Европейската комисия. С решение на УС на Държавен фонд „Земеделие“ бюджетът на помощта е 1,5 млн. лв. На подпомагане подлежат регистрирани земеделски стопани, отговарящи на изискванията на Наредба №26 от 14 октомври 2010 г. за специфичните изисквания за директни доставки на малки количества суровини и храни от животински произход (малки и средни предприятия, включително организации и групи производители), които преработват и реализират сами своята продукция. Максималният интензитет на помощта е до 50% от приемливите разходи за един инвестиционен проект на един бенефициер, но не повече от 60 000 лв.", "date": "2019.03.06", "title": "Министър Румен Порожанов: От 18 март стартира прием на заявления по държавната помощ за мини мандрите"}
{"url": "http://www.focus-news.net/news/2019/03/06/2631399/mkd-makedoniya-haradinay-pokani-ana-barnabich-v-prishtina.html", "text": "Премиерът на Косово Рамуш Харадинай заяви, че в началото на април в Прищина ще се проведе среща на министър-председателите на страните от Западните Балкани, на която ще присъства и сръбският премиер Ана Бърнабич, предава  скопското електронно издание „МКД“ . \r\nХарадинай, както съобщава прищинският ежедневник „Коха Диторе“, на заседание на правителството във вторник е поискал от членовете на кабинета да одобрят инициативата за събиране на всички регионални лидери и европейският комисар по разширяването Йоханес Хан в Прищина. \r\n„Искаме да ги доведем тук и да разговаряме по темите, които са важни за прилагането на Договора за стабилизация и асоциация от наша страна, както и за по-нататъшната интеграционна перспектива на Косово в рамките на Западните Балкани“, заяви косовският премиер. \r\nПревод и редакция:", "date": "2019.03.06", "title": "„МКД“ (Македония): Харадинай покани Ана Бърнабич в Прищина"}
{"url": "http://www.focus-news.net/news/2019/03/06/2631412/sliven-obshtinata-podkrepya-savmestna-initsiativa-na-stroitelnata-gimnaziya.html", "text": "Съвместна инициатива на СПГ по строителство и геодезия „Арх. Г. Козаров“ и Стопански факултет към СУ „Св. Климент Охридски“ ще бъде подкрепена от Община Сливен. Това стана ясно по време на брифинг на общинското ръководство, на който присъства и директорът на гимназията Красимир Георгиев, съобщиха от пресцентъра на  Община Сливен . По думите му инициативата е свързана с провеждането на Национална пролетна лагер-школа в Сливен, в която ще участват учениците, показали най-добри резултати в областта на информационните технологии през учебната година. Те ще имат възможност да се обучават в две конкретни направления. Едното е използването на облачни технологии за креативен дизайн, а другото е софтуер за бизнес услуги с елементи на изкуствен интелект. Планираната пролетна лагер-школа ще се проведе в периода от 1 до 3 април. В края на обучението участниците в лагер-школата ще положат изпит пред водещата компания за сертификационни изпити „Certiport”. \r\nКрасимир Георгиев подчерта, че в България за първи път ще се проведе такова мероприятие, като благодари за съдействието и подкрепата по проекта на Община Сливен. \r\nУчениците, получили най-висок резултат – хиляда точки ще получат квота за участие на Националните финали на „MOC World Championship“ и „Adobe CA World Champonship“, които ще се проведат на 6 май 2019 г. в София. Победителите от финалите ще бъдат номинирани за участие на Световните финали в края на юли в Ню Йорк, САЩ.", "date": "2019.03.06", "title": "Сливен: Общината подкрепя съвместна инициатива на Строителната гимназия"}
{"url": "http://www.focus-news.net/news/2019/03/06/2631397/tass-turski-voenni-korabi-vlyazoha-v-novorosiysk.html", "text": "Корвет и миночистач (тралчик) на Военноморските сили (ВМС) на Турция в сряда влязоха в руската военноморска база в Новоросийск, съобщиха пред журналисти от пресслужбата на руския Черноморски флот, предава  ТАСС . \r\n„Най-новият корвет „Бургазада“ и миночистачът „Акчай“ осъществиха заход в Новоросийск в рамките на провежданото от командването на ВМС на Турция военноморско учение „Синя родина 2019“, се казва в съобщението на флота. \r\nПланира се турските кораби да бъдат посетени от представители на администрацията на града и командира на Новоросийската база, уточниха от там.  \r\nПревод и редакция:", "date": "2019.03.06", "title": "ТАСС: Турски военни кораби влязоха в Новоросийск"}
{"url": "http://www.focus-news.net/news/2019/03/06/2631413/kmetat-na-plovdiv-ivan-totev-sadat-vze-reshenie-za-otchuzhdavane-na-nay-golemiya-imot-za-zapochvaneto-na-proekta-modar-tsarevets.html", "text": "Административният съд взе решение за отчуждаване на най-големия имот, необходимо за започването на проекта „Модър-Царевец“. Това съобщи пред журналисти кметът на Пловдив Иван Тотев, предаде репортер на  Радио „Фокус“- Пловдив . „Очакват се още две решения на съда по имоти“, каза Тотев и добави, че по големия имот съдът е приел предложената от общината цена на имота. \r\nДо 25 март е удължен срокът за подаване на оферти за „Модър-Царевец“, а на 26 март те ще бъдат отворени. Кметът заяви още, че вече има подадени желания от фирми да работят по проекта.", "date": "2019.03.06", "title": "Кметът на Пловдив Иван Тотев: Съдът взе решение за отчуждаване на най-големия имот за започването на проекта „Модър-Царевец“"}
{"url": "http://www.focus-news.net/news/2019/03/06/2631414/pp-gerb-organizira-grazhdanski-dialog-na-tema-regionalno-razvitie-vav-veliko-tarnovo-na-7-mart.html", "text": "Форум, посветен на регионалното развитие, ще се проведе във Велико Търново на 7 март 2019 г. от 16.00 часа в ритуалната зала на Община Велико Търново. Събитието е част от платформата за граждански диалози „Европа в нашия дом”. Това съобщиха от пресцентъра на  ПП ГЕРБ . \r\nГост на форума ще бъде министърът на регионалното развитие и благоустройството Петя Аврамова. На дискусията ще присъства и кметът на Велико Търново Даниел Панов, представители на местната власт от Великотърновска област, областният управител проф. Любомира Попова, предприемачи и граждани.", "date": "2019.03.06", "title": "ПП ГЕРБ организира граждански диалог на тема регионално развитие във Велико Търново на 7 март"}
{"url": "http://www.focus-news.net/news/2019/03/06/2631416/sluzhba-po-registratsiya-sofiya-kam-agentsiyata-po-vpisvaniyata-shte-raboti-s-udalzheno-rabotno-vreme-do-1-april-vklyuchitelno.html", "text": "Служба по регистрация - София ще работи с удължено работно време до 1 април включително. Това съобщиха от  Агенцията по вписванията . С оглед на изтичащия краен срок за подаване на заявления за обявяване на декларации по чл. 38, ал.9, т. 2 от ЗСч и с цел максимално удобство за гражданите и увеличаване на възможностите за подаване на заявления, Служба по регистрация - София ще работи с удължено работно време от 08.00 до 19.00 часа в периода от 6 март до 1 април включително.", "date": "2019.03.06", "title": "Служба по регистрация - София към Агенцията по вписванията ще работи с удължено работно време до 1 април включително"}
{"url": "http://www.focus-news.net/news/2019/03/06/2631417/d-r-milen-georgiev-oftalmolog-glaukomata-e-tihiyat-kradets-na-zrenie.html", "text": "Глаукомата е „тихият крадец на зрение“. Това каза за  Радио „Фокус“ – Бургас  офталмологът д-р Милен Георгиев по повод Световния ден за борба с глаукомата. По думите му глаукомата е очно заболяване, което протича с намаление на зрението и това се дължи на увреждане на очния нерв от високо очно налягане и е една от водещите причини за слепота в световен мащаб, особено сред хората от по-възрастното население. „Неслучайно тази болест се нарича „тихият крадец на зрение“, защото може да засегне зрението още преди човек да осъзнае, че има някакъв проблем“, добави д-р Георгиев. Той посочи, че откакто тази болест съществува досега не е известно лечение на глаукомата, но загубата на зрение до много голяма степен се предотвратява при нейното ранно диагностициране. „Глаукомата е заболяване, което на практика уврежда оптическия нерв, тя се свързва основно с очното налягане и колкото по-високо е налягането на окото, толкова по-голяма е вероятността за увреждане на зрителния нерв, каза още д-р Георгиев.  \r\nПо думите му не само високото вътреочно налягане причинява увреждане на нерва, тъй като има глаукоми с нормално налягане, а дори и с ниско такова. Той посочи, че не са известни всички причини, които причиняват този вид болест и затова няма лечение, което да премахва напълно болестта. Според него е важно тя да бъде диагностицирана максимално рано, за да може от там нататък да се поддържа със съответните препарати. „Съществуват два вида глаукома – откритоъгълна глаукома и закритоъгълна глаукома, при която може да се получи глаукомен пристъп, с гадене, главоболие и пациентите започват да виждат цветни ореоли. Болестта засяга предимно хората след 40-годишна възраст. Важно е да се отбележи, че при тази болест има фамилна обремененост и е много възможно, ако определен член на дадено семейство страда или е страдал от това заболяване, то да бъде предадено на друг член от семейството, затова е важно по-възрастните хора да се преглеждат редовно и да обръщат внимание на здравето си“, добави д-р Милен Георгиев. Той заяви, че болестта не се лекува, но се поддържа и един профилактичен преглед може да я открие в ранния й стадий. \r\nМария КУРТЕВА", "date": "2019.03.06", "title": "Д-р Милен Георгиев, офталмолог: Глаукомата е „тихият крадец на зрение“"}
{"url": "http://www.focus-news.net/news/2019/03/06/2631419/d-r-vladimir-vladimirov-kmet-na-obshtina-kula-golyama-chast-ot-kuchetata-koito-obikalyat-ulitsite-na-grada-sa-domashno-otglezhdani.html", "text": "Голяма част от кучетата, които обикалят улиците на града са домашно отглеждани, каза за  Радио „Фокус“ – Видин  д-р Владимир Владимиров, кмет на Община Кула. Той посочи, че традиция е в Кула да имаш домашно куче, което през вечерта да е вързано в двора на стопанина си и да го пази, а през деня да е пуснато да обикаля улиците. „Когато се разгонят кучетата се образуват глутници и започват жалбите в Общината. Постоянно правим опити да глобим стопани на такива кучета, но те веднага се отказват от тях, казват, че не са техни. Викал съм видинската служба за прибиране на бездомни кучета. При залавяне на кучета по улиците веднага идват хора, които заявяват, че кучетата са техни. От службата нямат механизми за да ги глобят“, обясни д-р Владимир Владимиров. Според него предстои да се разгледа въпроса с изграждането на приют за бездомни кучета в Кула. „Не се отказвам и от разяснителната кампания сред гражданите на Кула да извеждат домашните си кучета с повод  на улицата и да не ги пускат да се разхождат из града“, каза д-р Владимиров. \r\nАнна ЛОЗАНОВА", "date": "2019.03.06", "title": "Д-р Владимир Владимиров, кмет на Община Кула: Голяма част от кучетата, които обикалят улиците на града са домашно отглеждани"}
{"url": "http://www.focus-news.net/news/2019/03/06/2631418/api-na-7-mart-vremenno-dvizhenieto-v-tunel-topli-dol-na-am-hemus-v-posoka-sofiya-shte-se-osashtestvyava-v-izprevarvashtata-lenta-poradi-remont-na-pozharoizvestitelnata-sistema-na-tunela.html", "text": "На 7 март, от 9.30 до 15.00 часа, движението в тунел „Топли дол“ на АМ „Хемус“ в посока София ще се осъществява в изпреварващата лента. Това съобщиха от  Агенция „Пътна инфраструктура“ . Ще бъде ограничено движението по активната лента, поради ремонт на пожароизвестителната система на тунела. Шофьорите е необходимо да се движат с повишено внимание, като спазват стриктно поставената сигнализация.", "date": "2019.03.06", "title": "АПИ: На 7 март временно движението в тунел „Топли дол“ на АМ „Хемус“ в посока София ще се осъществява в изпреварващата лента поради ремонт на пожароизвестителната система на тунела"}
{"url": "http://www.focus-news.net/news/2019/03/06/2631402/komandvashtiyat-silite-na-sasht-i-nato-v-evropa-situatsiyata-sas-sigurnostta-na-balkanite-e-mnogo-krehka.html", "text": "Командващият силите на САЩ и НАТО в Европа генерал Къртис Скапароти заяви на изслушване в комитета по въоръжените сили на американския Сенат, че ситуацията със сигурността на Балканите е много крехка и че регионът е основна мишена на руското „зловредно“ влияние, предава  държавната „Радио и телевизия Косово“ (RTK) . \r\nСкапароти заяви, че Балканският регион е от стратегическо значение и също така говори за диалога между Косово и Сърбия. \r\n„Очакват се преговори между Косово и Сърбия за нормализиране на отношенията и постигане на трайно решение, което е приложимо за двете страни. Русия подхранва регионалната неустойчивост в усилията си да попречи на балканските страни да постигнат напредък по отношение на евроатлантическата си интеграция“, заяви Скапароти. \r\nТой подчерта, че Русия се противопоставя на независимостта на Косово и че нейната политическа, военна и икономическа помощ за Сърбия е насочена към запазване на влиянието върху страната. \r\n„Силите на НАТО в Косово (КФОР), които включват 3500 войници от страни-членки на НАТО и други държави, играят важна роля за поддържането на сигурността и стабилността в този регион“, подчерта американският генерал. \r\nПревод и редакция:", "date": "2019.03.06", "title": "Командващият силите на САЩ и НАТО в Европа: Ситуацията със сигурността на Балканите е много крехка"}
{"url": "http://www.focus-news.net/news/2019/03/06/2631420/plovdiv-50-godishninata-ot-sazdavaneto-na-arhitekturno-istoricheski-rezervat-starinen-plovdiv-shte-bade-otbelyazana-s-praznitsi-koito-shte-prodalzhat-tsyal-mesets.html", "text": "50-годишнината от създаването на архитектурно-исторически резерват „Старинен Пловдив“ ще бъде отбелязана с празници, които ще продължат цял месец. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Юбилеят ще се преплете и със 100-годишнината от рождението на писателя Николай Хайтов, затова програмата ще бъде свързана с разказвача на Родопите и с имена, чийто живот и дело е посветен на Стария град. Това са създателят му Атанас Кръстев – Начо Културата, художникът Коста Форев и карикатуристът Борис Димовски. \r\nПразниците започват на 1 април в 17.30 ч. на Лапидариума. След това в Балабановата къща ще бъде открита изложба на незабравимия асеновградски художник Коста Форев. Ще видим картините му, които изобразяват сцени от едновремешните годежи и погребения, пловдивските и станимашките кафенета и дворове. Сред тях ще са и живописните вариации по темата „Сватбата на вуйчо ми”. Същата вечер ще бъде открита и друга изложба – „Дунавски карикатури”. В следващите дни Старият град ще посрещне и актрисата Стоянка Мутафова, която ще представи книгата си „Добър вечер, столетие мое“. За честванията по повод половинвековния юбилей ще бъде организиран конкурс за ученическо есе на тема „Стария град”. На входа на събитията на 1, 5, 11 и 22 април ще има служител на ОИ „Старинен Пловдив“, който ще предлага на всеки посетител възможност за участие в разпределението на наградите. На 30 април бъдат изтеглени печелившите, които ще бъдат обявени на официалната страница на института. \r\nВсички събития в програмата ще бъдат с вход свободен за посетителите.", "date": "2019.03.06", "title": "Пловдив: 50-годишнината от създаването на архитектурно-исторически резерват „Старинен Пловдив“ ще бъде отбелязана с празници, които ще продължат цял месец"}
{"url": "http://www.focus-news.net/news/2019/03/06/2631403/kyustendil-obvineniyat-za-ubiystvoto-na-35-godishen-mazh-ot-grada-ostava-v-aresta.html", "text": "Обвиненият за убийството на 35-годишен мъж от Кюстендил остава с мярка за неотклонение „Задържане под стража”. Това съобщиха за  Радио „Фокус” – Кюстендил  от Окръжен съд – Кюстендил. Най-тежката мярка за неотклонение беше наложена на 20 февруари спрямо 19-годишния Алекс Димитров, обвинен в убийство и в опит на убийство на други две лица. Постановлението на съда в Кюстендил можеше да бъде обжалвано пред по-горна инстанция – Софийски апелативен съд, но обвиняемият не се е възползвал от тази възможност и остава с наложената му мярка „Задържане под стража”. Окръжна прокуратура продължава разследването по образуваното досъдебно производство. На този етап няма привлечени други обвиняеми лица по случая. \r\n„Фокус” припомня, че Алекс Димитров се предаде часове след масово сбиване пред заведение в Кюстендил, при което беше убит 35-годишен мъж от града. 19-годишният младеж беше привлечен като обвиняем за извършване на тежкото престъпление. Според разпоредбите на Наказателния кодекс за това деяние се предвижда лишаване от свобода от 15 до 20 години, доживотен затвор или доживотен затвор без замяна. Венцеслав ИЛЧЕВ", "date": "2019.03.06", "title": "Кюстендил: Обвиненият за убийството на 35-годишен мъж от града остава в ареста"}
{"url": "http://www.focus-news.net/news/2019/03/06/2631415/plovdiv-tsiganite-ot-selo-voyvodinovo-shte-obzhalvat-na-po-gorna-instantsiya-ako-administrativniyat-sad-v-plovdiv-ne-se-proiznese-v-tyahna-polza.html", "text": "Циганите от село Войводиново, които са подали жалби срещу събарянето на къщите им, ще обжалват на по-горна инстанция, ако Административният съд в Пловдив не се произнесе в тяхна полза. Това заяви пред журналисти в Административния съд адвокат Евгени Костадинов, защитник на циганите, чиито къщи предстои да бъдат съборени в село Войводиниво, предаде репортер на  Радио „Фокус”-Пловдив . 80 души са останали без подслон във Войводиново, посред суровата зима, каза адвокатът.  По думите му заповедите на администрацията на селото са незаконосъобразни по няколко причини. Първата от тях е, че са издадени в средата на тежката зима, немотивирано. „Не се взема предвид личния интерес на тези лица, не се вземат предвид техните интереси”, добави адвокатът.  \r\nПо думите му техните къщи са построени още по времето на комунизма, преди 30-40 години, в тях живеят по 7-8 души. Самото кметство е администрирало тези терени, дало е имена на улиците, хората са родени там. Беззаконието е вървяло години наред, без никой да им попречи. „И изведнъж, на 5-6 януари трябва тези хора бързо да се изнесат, да напуснат жилищата си”, каза адвокат Костадинов. „Написали сме жалбите до Върховния административен съд”, каза адвокат Костадинов, като изрази надежда, че съдът ще вземе под внимание правата на човека. По думите му брожението срещу циганите във Войводиново не е спирало от два месеца насам. Те са направили опит да си влязат в имотите и са били спрени и изгонени от кмета и от местните. Затова именно имат жалби срещу тези своеволия на администрацията. \r\nЦветана ТОНЧЕВА", "date": "2019.03.06", "title": "Пловдив: Циганите от село Войводиново ще обжалват на по-горна инстанция, ако Административният съд в Пловдив не се произнесе в тяхна полза"}
{"url": "http://www.focus-news.net/news/2019/03/06/2631422/washington-examiner-evropeytsite-ne-iskat-da-sdarzhat-rusiya-v-cherno-more.html", "text": "Когато стане въпрос за интересите на САЩ в сферата на сигурността в Европа, Пентагонът трябва да балансира военните потребности с необходимостта от по-активно участие на страните-членки на НАТО, пише Том Роуган в статия за  Washington Examiner , представена без редакторска намеса. \r\nТози въпрос отново става актуален след изслушванията в Сената, в хода на които най-високопоставеният американски офицер в Европа призова под негово командване да бъдат предадени повече единици военна техника. Генерал Къртис Скапароти, който е върховен главнокомандващ на силите на НАТО, заяви, че му трябват повече разузнавателни кораби, както и два ексадрени миноносеца в допълнение към вече съществуващите четири. По време на разговора си със сенаторите Скапароти бе откровен: „Все още съм недоволен от потенциала за сдържане, който имаме в Европа“, заяви той. \r\nОсновният въпрос не е в това, че на Скапароти му трябват още два американски кораба, а в това, че съюзниците от НАТО, в съотвествие с изискванията на САЩ, да предоставят на негово разпореждане собствените си кораби. Основният проблем се заключва в това, че страните-членки на НАТО, като цяло, продължават да ограничават възможностите на американския генерал за разполагане на ексадрените миноносци там, където са му необходими. Казано по-просто, в Черно море. Само САЩ и Великобритания редовно изпращат там свои кораби. \r\nЧерно море е ключов елемент на потенциала за сдържане на Русия, тъй като непрекъсната агресия на Владимир Путин в Украйна представлява своего рода стратегически изпитателен полигон за вариантите на НАТО да й отговори. Ето защо САЩ постъпват правилно, като увеличават своето военноморско присъствие в Черно море. Но въпросът е в това, че изобщо не се обсъжда това, че европейските членове на НАТО биха могли да запълнят съществуващата празнина. \r\nС изключение на САЩ, френските военноморски сили са на второ място след Кралския флот на Великобритания. Неотдавна френският президент Емануел Макрон, демонстрирайки смелостта си, зае по-строга позиция срещу Русия и сега, продължавайки да действа в същия дух, може да изпрати определен брой кораби от различен клас в Черно море. Но и други държави могат да направят много повече. Що се касае до фрегатите, оборудвани със системи за противовъздушна отбрана – те са въпрос от първостепенно значение, когато става въпрос за противопоставяне срещу руския потенциал – то, например, испанските кораби от клас „Алваро де Басан“ и немските кораби от клас „Заксен“ имат много големи възможности. Италия също има съвременни фрегати, които е разработила паралелно с френските Военноморски сили (ВМС). \r\nИма голям брой военни кораби на страните от НАТО с отлични възможности, но в момента те не се използват. Те трябва да присъстват в Черно море, за да съдържат Русия. Проблемът обаче е, че посочените по-горе държави отказват да дадат своя принос. Те предпочитат да избягват действия, които могат да предизвикат раздразнението на Путин. И затова предпочитат да прехвърлят тежката работа на НАТО за решителното сдържане на раменете на САЩ и Великобритания. \r\nТази ситуация трябва да се промени. \r\nАко САЩ продължат да запълват пропуските по отношение на разполагането на кораби, тогава, разбира се, техните съюзници трябва да направят същото. Президентът Тръмп трябва да изисква от европейските съюзници да поемат отговорност. Те могат и трябва да го направят. Америка не може да запълва празнините през цялото време. \r\nПревод и редакция:", "date": "2019.03.06", "title": "Washington Examiner: Европейците не искат да сдържат Русия в Черно море"}
{"url": "http://www.focus-news.net/news/2019/03/06/2631421/sofiya-zam-kmetat-na-stolichnata-obshtina-doncho-barbalov-shte-proveri-rabotata-na-firmite-angazhirani-s-poddrazhka-na-patnata-mrezha-na-7-mart.html", "text": "На 7 март в 11.00 часа зам.-кметът на Столичната община Дончо Барбалов ще провери работата на фирмите, ангажирани с поддръжка на пътната мрежа. Това съобщиха от пресцентъра на Столична община. Със затоплянето на времето е разпоредено на фирмите да създадат организация и да започнат ремонтни дейности на пътните платна. В 11.00 часа Дончо Барбалов ще бъде на ул. „Русалка“ в отсечката между „Черковна“ и „Васил Друмев“.", "date": "2019.03.06", "title": "София: Зам.-кметът на Столичната община Дончо Барбалов ще провери работата на фирмите, ангажирани с поддръжка на пътната мрежа на 7 март"}
{"url": "http://www.focus-news.net/news/2019/03/06/2631423/miroslav-stoyanov-evropeyskata-banka-za-vazstanovyavane-i-razvitie-stremim-se-kam-kompanii-izvan-stolitsata-za-proekti-po-programata-podkrepa-na-malkiya-biznes.html", "text": "Над 30 български компании вече са разработили успешни проекти по Програмата „Подкрепа на малкия бизнес“ на Европейската банка за възстановяване и развитие (ЕБВР). Поредица от срещи, една от които - във Варна, целят да се привлекат повече фирми извън столицата, които да кандидатстват за финансиране за консултантски услуги. Това каза при откриването на форума „Искаш бизнесът ти да расте? Ние имаме експерти и ноу-хау“ Мирослав Стоянов, който е мениджър на програмата, предаде репортер на  Радио „Фокус“ – Варна . По думите му, у нас тя се реализира от малко повече от година. Насочена е да помогне при бизнес проблеми или за генерирани на идеи в помощ на малките и средни предприятия. Става въпрос за местни, частни компании, които са българска собственост и имат до 50 млн. евро оборот и до 25о служители. „Няма фокус към нито един сектор. Почти всички компании в българската икономика са добре дошли. Помагаме на самите компании чрез консултантски услуги. Така се развива и местният пазар на консултантски услуги“, обясни Мирослав Стоянов.  \r\nТой уточни, че самите проекти са изключително разнообразни, като средно финансирането е в размер до около 15 000 евро, от които Европейската банка за възстановяване и развитие възстановява 70 % от консултантската услуга. Според него, при проектите се стартира от стратегия, маркетинг, организация, операции, IT, финанси, енергийна ефективност, ресурсна обезпеченост, инженерни и архитектурни решения. Мирослав Стоянов допълни, че от тези 30 проекти на компании, няма профилирани. Сред тях има както производствени фирми, така и работещи в сферата на услугите. „Не работим само със сектори като тютюнопроизводство, военна промишленост, хазарт и финансови услуги. Всички останали компании са добре дошли. Към момента най-популярни са проектите в областта на информационните технологии, за  подобряване на вътрешната структура на компаниите, инфраструктурни и маркетингови проекти“, обясни още Мирослав Стоянов. \r\nПо време на форума зам.-изпълнителният директор на Изпълнителната агенция за насърчаване на малките и средните предприятия (ИАНМСП) Яна Топалова заяви че базата за успеха на един проект са добрата оценка на възможностите и риска, както и добрата експертиза, която може да осъществи само един добър консултант. Тя обясни, че малките и средните предприятия са от изключително значение за българската икономика. По думите й техният дял представлява 99 процента от всички фирми у нас, а в тях работи 75 % от правоспособното население на страната. Според нея агенцията полага усилия за развитие и подобряване качеството на предоставяните услуги, които са свързани с информационно обслужване на бизнеса, обучение, организиране на национални участия на български фирми, международни панаири, специализирани изложби, както и поддържането на търговски мисии, бизнес делегации и други събития. Топалова отбеляза, че чрез управление на Националния иновационен фонд агенцията се стреми да подпомогне създаването и развитието на иновативен и технологичен капацитет на предприятията, като по този начин, стимулира тяхната конкурентноспособност.  \r\n„Днешното събитие е израз на тези системни усилия и стремежа на агенцията, на Министерството на икономиката и на правителството като цяло, за оказване на комплексна подкрепа за сектора на малките и средните предприятия, за тяхното технологично развитие, растеж и интернационализация“, каза във встъпителното си слово Яна Топалова. Информационният регионален форум във Варна се организира от Европейската банка за възстановяване и развитие, а целта му е да се запознаят малките и средните предприятия в региона с възможностите за подпомагане и финансиране, които предлага дава програмата “Подкрепа за малкия бизнес”. Партньори в организацията Министерството на икономиката  и Изпълнителната агенция за насърчаване на малки и средни предприятия. \r\nДиана СТОЕВА", "date": "2019.03.06", "title": "Мирослав Стоянов, Европейската банка за възстановяване и развитие: Стремим се към компании извън столицата за проекти по Програмата „Подкрепа на малкия бизнес“"}
{"url": "http://www.focus-news.net/news/2019/03/06/2631425/blokiral-e-sarvarat-na-nap-kam-koyto-se-podava-informatsiyata-ot-kasovite-aparati.html", "text": "С по 240 000 заявки са били натоварени сървърите на НАП от касовите апарати на определен производител вчера, като това довело до временен срив на системата за отчитане в реално време, предаде  бТВ . По думите на говорителя на НАП Росен Бъчваров сървърите са били неработоспособни между 13.30 ч. и 15.40 часа. И след това обаче проблемните фискални устройства, които са на един конкретен производител, са продължили да дават съобщения за грешка. \r\n„Вграденият софтуер на фискалните устройства реагира по начин, който не е нормативно описан в наредбата. Очаква се, че устройството не „пита” сървъра само в определени случаи, а 240 000 пъти. Получило се това, че е бил бомбардиран сървърът с изключително голям обем заявки”, обясни Бъчваров. \r\nТой отбеляза, че преди не е имало начин да се разбере, че има проблем с връзката, докато сега това става ясно на търговеца на шестата минута. Говорителят посочи, че даже да се изпише грешка, това не означава, че апаратът не работи – в следващите 24 часа той може да се използва и чак тогава, ако връзката не бъде възстановена, ще се наложи писането на бележки на ръка. \r\nВ НАП ще бъдат привикани програмистите от всички производители на касови апарати, за да се потърси начин подобни проблеми да не се случват отново. \r\nДанъчните предупредиха, че вече се засичат практики свързаният с НАП софтуер да се заобикаля с паралелното инсталиране на програми на таблети и телефони, с които да се прави двойно счетоводство – и при констатиране на такова нарушение последиците ще са за търговеца, а не за софтуерната компания, която му е предложила вариант за прескачане на правилата. \r\nПо повод опасенията на горивния бранш, че новите изисквания за ДДС, акцизна и ценова информация върху касовите бележки ще доведат до затваряне на бензиностанциите, Росен Бъчваров подчерта, че към момента НАП не вижда основание за отсрочка. „Тези промени не изискват повторно изпитване или минаване на тези системи през Българския институт по метрология”, посочи той. \r\nПо думите му има \"изкушение\" да се крият данъци от горива, защото те формират около половината от цената.", "date": "2019.03.06", "title": "Блокирал е сървърът на НАП, към който се подава информацията от касовите апарати"}
{"url": "http://www.focus-news.net/news/2019/03/06/2631426/burgas-nagradiha-nay-usardnite-detsa-ot-initsiativata-zeleno-krache-na-dg-nadezhda.html", "text": "Наградиха най-усърдните деца от инициативата „Зелено краче“ на ДГ „Надежда“. Това съобщиха от пресцентъра на  Община Бургас . Кампанията се проведе в периода от 1 ноември 2018 г. до 31 декември 2018 г. в детска градина „Надежда“, гр. Бургас. Целта ѝ беше децата да идват до детската градина пеша или с помощта на колело за по-здравословен начин на живот и опазване на околната среда, чрез намаляването на вредните емисии от автомобилите в атмосферата. Всяко дете, което  е събрало 15 или повече крачета получи награда- посещение на Природонаучния музей в гр. Котел.Там отличените малчугани имаха възможност да се запознаят с биоразнообразието на Източна Стара планина. Кампанията  ще продължи с включване на още деца от подготвителни групи (5 годишни) на ДГ „Надежда“, които започват да събират своите зелени крачете в периода от 11 март 2019 г. до 12 март 2019 г.", "date": "2019.03.06", "title": "Бургас: Наградиха най-усърдните деца от инициативата „Зелено краче“ на ДГ „Надежда“"}
{"url": "http://www.focus-news.net/news/2019/03/06/2631424/prof-zdravko-marinov-bchk-osnovnata-ni-zadacha-e-privlichaneto-na-novi-dobrovoltsi.html", "text": "Основната задача е привличане на нови доброволци. Това съобщи председателят на столичната организация на БЧК проф. Здравко Маринов на отчетната сесия за дейността на БЧК през 2018 г., предаде репортер на  Агенция \"Фокус\" . \"През изминалата година имахме висока ефективност на териториалните съвети. Това са хора с опит и личен авторитет. Териториалните центрове в столичната организация можем да ги определим като различни, заради специфичността на общината. Безспорен е качественият и активен човешки ресурс. Имаме членски състав 17 303 души, организирани в 256 дружества\", обясни той. \"В момента разполагаме със 701 доброволци, към тях ако добавим и доброволците по програми и различни екипи, стават 1190. Това си е една забележителна армия, устойчиво ангажирана в програмите и проектите на организации. Една от най-важната част са проведените обучения – подробно сме отразили 20 базисни обучения, 26 форми на обучения-квалификации. През отчетния период бяха привлечени и разпределени финансови дарения от външни дарители, с които бяха подпомогнати индивидуално коефициенти, болници и специализирани домове. През 2018г. 2 881 деца са били обучени във водоспасителна дейност. Успешно проведени са 4 курса за водни спасители. Има възходящо развитие на младежката организация. През 2018 г. младежката организация участваше активно в дейността на организация\", допълни проф. Здравко Маринов.  \r\nТеодора ПАТРОНОВА", "date": "2019.03.06", "title": "Проф. Здравко Маринов, БЧК: Основната ни задача е привличането на нови доброволци"}
{"url": "http://www.focus-news.net/news/2019/03/06/2631428/ministar-mladen-marinov-shte-uchastva-v-zasedanie-na-saveta-pravosadie-i-vatreshni-raboti-v-bryuksel-na-7-mart.html", "text": "Министърът на вътрешните работи Младен Маринов ще вземе участие в заседанието на Съвета „Правосъдие и вътрешни работи“ в Брюксел на 7 март, съобщиха от  пресцентъра на МВР . В рамките на формата „Вътрешни работи“ министрите ще се информират за напредъка на преговорите по Регламента за европейската гранична и брегова охрана, както и за състоянието на реформата на общата европейска система за убежище. В контекста на миграцията ще обменят мнения за сътрудничеството на ЕС с трети държави.  \r\nПо време на заседанието ще бъдат обсъдени актуалното състояние и бъдещите действия на ЕС в отговор на тероризма. Министрите ще проведат и дискусия за бъдещето развитие в областта на вътрешните работи.", "date": "2019.03.06", "title": "Министър Младен Маринов ще участва в заседание на Съвета „Правосъдие и вътрешни работи“ в Брюксел на 7 март"}
{"url": "http://www.focus-news.net/news/2019/03/06/2631429/ea-daily-sanktsiite-sa-si-sanktsii-no-investitsiite-i-stokooborota-mezhdu-rusiya-i-germaniya-rastat.html", "text": "Независимо от санкциите на Европейския съюз срещу Русия, директните инвестиции на германски компании в руската икономика през 2018 година са нараснали и възлизат на 2 милиарда евро, съобщи в сряда Германо-руската външнотърговска палата (АНК), като се позова на данни на Германската федерална банка. Става въпрос за нарастване на инвестициите с 26,4% в сравнение с 2017 година, когато те са били повече от 1,6 милиарда евро, предава  руската агенция EA Daily . \r\nТова означава, че през 2018 година е достигнат един от най-високите показатели от разпадането на Съветския съюз, поясни председателят на управлението на АНК Матиас Шеп. Той отбеляза, че в международния рейтинг Doing Business, оценяващ условията за правене на бизнес, през последните 7 години Русия се е изкачила от 124-о на 31-о място и характеризира Русия като голям пазар и интересна страна за инвестиции. \r\nПо думите на Шеп, Русия привлича германските инвеститори, освен другото, с ниския курс на рублата по отношение на еврото, както и големият брой специалисти с високо ниво на образованието. Заедно с това, подчерта той, руското правителство е успяло да подобри инвестиционният климат в някои области на икономиката. \r\nОсвен това, по данните на АНК, обемът на стокооборота между Русия и Германия през 2018 година е нараснал с 8,4% до 61,9 милиарда евро, приближавайки се до рекорда, постигнат през 2012 година (81 млрд. евро). А броят на членовете на АНК през последните две години се е увеличил с близо 10% и сега е 874 фирми. \r\nПрез декември 2018 година, припомня EA Daily, броят на германските комапнии, действащи в Русия, е намалял с 26% за седем години – през 2011 година там са били регистрирани 6300 фирми с преимуществено немски капитал. От началото на 2017 година този показател се е съкратил от 4965 до 4661, или с 6,1%. \r\nПревод и редакция:", "date": "2019.03.06", "title": "EA Daily: Санкциите са си санкции, но инвестициите и стокооборота между Русия и Германия растат"}
{"url": "http://www.focus-news.net/news/2019/03/06/2631432/a1-on-makedoniya-v-chetvartak-shte-se-sastoi-mezhdupravitelstvena-komisiya-za-ikonomichesko-satrudnichestvo-mezhdu-makedoniya-i-balgariya.html", "text": "В четвъртък ще се състои първата междуправителствена комисия за икономическо сътрудничество между Македония и България, съгласно Договорът за икономическото сътрудничество между правителствата на двете страни, предава  македонският информационен портал „А1 Он“ , като се позовава на съобщение от местното Министерство на икономиката. \r\nПредседател на заседанието ще бъде македонският министър на икономиката Крешник Бектеши, а съпредседател ще е министърът на транспорта, ИТ и комуникациите на България Росен Желязков, се казва още в заявлението. \r\nПревод и редакция:", "date": "2019.03.06", "title": "„А1 Он“ (Македония): В четвъртък ще се състои междуправителствена комисия за икономическо сътрудничество между Македония и България"}
{"url": "http://www.focus-news.net/news/2019/03/06/2631430/gabrovo-ogranicheno-e-dvizhenieto-na-avtomobili-s-shirina-nad-33-metra-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха за  Радио „Фокус“ – Велико Търново , че реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. Условията за пътуване в региона са нормални. Трафикът към този час е спокоен. Времето е ясно , настилките – сухи. Отворен за движение е проходът Шипка, но там остава в сила забраната за товарни автомобили над тона. Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. И тук дейностите ще продължат до 31 март. Затворена  е и улица „Малина“ в Габрово, част от път III-5004 Чехлевци – Велчевци /от км 10+940 до км 11+829/. Там текат ремонтни дейности, които налагат въвеждането на обходен маршрут – през улици в урбанизирана територия на Габрово. Ремонти текат и по пътя между Севлиево и Драгановци. Водачите трябва да карат внимателно в отсечката от км 0+000 до км 14+600. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до края на март. \r\nЛуиза ТРАНЧЕВА", "date": "2019.03.06", "title": "Габрово: Ограничено е движението на автомобили с ширина над 3.3 метра по пътя между селата Кормянско и Малък Вършец"}
{"url": "http://www.focus-news.net/news/2019/03/06/2631433/kmetat-na-plovdiv-ivan-totev-temata-za-garnizonna-furna-v-plovdiv-shte-bade-komentirana-po-vreme-na-rabotnata-sreshta-na-7-mart.html", "text": "Темата за Гарнизонна фурна в Пловдив ще бъде коментирана по време на работната среща за културните пространства в града, която ще се проведе на 7 март. Това съобщи пред журналисти кметът на Пловдив Иван Тотев, предаде репортер на  Радио „Фокус”-Пловдив . От Районното кметство и от Община Пловдив не са променили решението си там да бъде изграден парк и зона за отдих. Въпросът ще бъде решен окончателно от Общинският съвет. Желанието и на живущите там е да се изгради парк. „По време на работната среща на 7 март това ще бъде една от темите, които ще обсъдим със сигурност с представители на културните институции и културни оператори. След като чуя мнението на повечето хора, които правят културата в Пловдив, ще излезем с финално решение. То трябва да е в синхрон с мнението на обществото”, каза кметът Тотев. Едва след това Общината ще излезе със становище. Работната среща ще се проведе на 7 март в Дома на културата и ще е затворена за журналисти. На нея ще бъде обсъдено какво ще се случи с културата на Пловдив след 2019 година, тъй като и бюджетът ще бъде повече. Ще се обсъжда какво да се промени в календара и в международната дейност, както и нови теми и моменти в културния живот на града и с повечето пространства за култура, които ще съществуват. \r\nЦветана ТОНЧЕВА", "date": "2019.03.06", "title": "Кметът на Пловдив Иван Тотев: Темата за Гарнизонна фурна в Пловдив ще бъде коментирана по време на работната среща на 7 март"}
{"url": "http://www.focus-news.net/news/2019/03/06/2631434/smolyan-povishena-opasnost-ot-padashti-kamani-i-svlichane-na-zemni-masi-po-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е ясно, а температурите са положителни. Пътните настилки са предимно сухи, на места по усойните части са мокри, а настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3,5 тона. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра, е обозначено с пътни знаци. Очаква се движението да бъде нормализирано в средата на април. \r\nПовишена опасността от падащи камъни и свличане на земни маси по всички направления в областта, заради повишаването на дневните температури и снеготопенето, затова водачите трябва да шофират внимателно и със съобразена скорост. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.06", "title": "Смолян: Повишена опасност от падащи камъни и свличане на земни маси по пътищата в областта"}
{"url": "http://www.focus-news.net/news/2019/03/06/2631427/kmetat-na-voyvodinovo-dimitar-tosev-zhitelite-na-seloto-nyama-da-sprat-protestite-sreshtu-tsiganite-ako-sadat-reshi-da-gi-varne-v-kashtite-im.html", "text": "Жителите на село Войводиново няма да спрат протестите срещу циганите, ако съдът реши да ги върне в къщите им. Това каза в Административния съд кметът на селото Димитър Тосев, предаде репортер на  Радио „Фокус”-Пловдив . В съда се гледаше едно от делата, заведени срещу законността на заповедта на кмета за събарянето на циганските къщи. На делото дойдоха и няколко жители на Войводиново, за да проследят решенията на магистратите. „На вас някой да ви е дал нещо, да ви е предложил нещо, както на тях”, попита кметът. Той добави, че циганите, чиито къщи трябва да съборят, дори не са социално слаби. Те получават по-високи заплати и от неговата.  \r\n„Те си получават достатъчно доходи и са решили да живеят наготово, без да плащат нищо”, добави Тосев. Той поясни, че визира не само циганите във Войводиново, а и представители на етноса в цялата страна. „Съдът решава, но нека да пита дали населението на Войводиново е готово да ги приеме, дали ще спре протестите до момента, до който не се намерят други възможности за тях”, каза още кметът. По думите му, преди три години самият той е предложил законови възможности на циганите да си построят домове, но те не са ги приели. „Населението вече не желае да им се даде каквото и да е”, добави Димитър Тосев. По думите му циганите нямат желание да плащат каквито и да са задължения – нито данъци, нито други. Имат възможности да си закупят евтини къщи в съседни села, но не го правят. „В село Чоба, например, са се нанесли в къщи, където не живее никой и чупят и хвърлят, а след това се изнасят и някой друг трябва да чисти след тях. Темата е болезнена, така, че надявам се съдът да реши правилно”, каза още Димитър Тосев. \r\nДнешното дело, което е заведено от Иванка Ангелова, бе отложено, тъй като тя не се яви в залата. В жалбата си същата твърди, че къщата и е била построена преди 40 години. За следващото заседание тя ще трябва да представи справки дали е плащала сметки за ток и вода. \r\nЦветана ТОНЧЕВА", "date": "2019.03.06", "title": "Кметът на Войводиново Димитър Тосев: Жителите на селото няма да спрат протестите срещу циганите, ако съдът реши да ги върне в къщите им"}
{"url": "http://www.focus-news.net/news/2019/03/06/2631436/burgas-normalno-prohodimi-sa-patishtata-v-oblastta.html", "text": "Нормално проходими са пътищата в област Бургас. Това съобщиха за  Радио „Фокус“ – Бургас  от Областно пътно управление – Бургас. Няма затворени пътни участъци, проходите на територията на областта са отворени за движение на всички моторни превозни средства. Движението по път І-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срокът е до 28 юни. Натоварено е движението в отсечката Бургас – автомагистрала „Тракия“, както и по пътя Бургас – Созопол. По данни на ОДМВР по пътя Обзор – Баня в района след Иракли турски ТИР, пътуващ в посока Варна, е разсипал част от товара си – бои и лакове, което налага временна организация на движението. Активна е само едната пътна лента в посока Бургас, през която до обезопасяване на участъка ще преминава целият трафик. Полицията призовава водачите да шофират с повишено внимание и съобразно указанията на полицейските служители, намиращи се на мястото на инцидента. \r\nИнтензивен е трафикът и по входно-изходните пътни артерии на Бургас, както и в районите на възловите кръстовища в центъра на града. Натоварено е движението в района на кръговото кръстовище на „Трапезица“ и в района на УМБАЛ-Бургас в Бургас, като сравнително интензивен е трафикът и в участъци на бул. „Захари Стоянов“ в комплекс „Меден рудник“. Натоварено е движението също по централната улица „Христо Ботев“, по ул. „Янко Комитов“ в ж. к. „Славейков“, както и на кръговото кръстовище на бул. „Стефан Стамболов“ в посока бул. „Транспортна“. Слаб дъжд вали в града, пътната настилка е влажна.  \r\nДеница ДИМИТРОВА", "date": "2019.03.06", "title": "Бургас: Нормално проходими са пътищата в областта"}
{"url": "http://www.focus-news.net/news/2019/03/06/2631439/prof-albena-kerekovska-meditsinski-universitet-varna-privlichame-chuzhdestranni-studenti-s-visokotehnologichno-obuchenie.html", "text": "Медицинският университет във Варна привлича все повече чуждестранни студенти с модерната си материално-техническа и клинична база, както и с интерактивни и високотехнологични методи на обучение, признати специалисти и преподаватели. Това каза в интервю за  Радио „Фокус“ – Варна  зам.-ректорът по учебната дейност проф. Албена Керековска. По думите й в момента в университета се обучават над 1600 чужденци от 48 страни. Според нея, много важно за тези студенти е, че се предлага обучение изцяло на английски език. „Чуждестранните ни студенти много интензивно учат и български език, за да могат да общуват тук и, за да могат да комуникират с пациентите“, уточни проф. Керековска. Тя припомни, че дипломите са признати в Европейския съюз, а за всеки един обучаващ се е важна подкрепящата и спокойна среда. „Чужденците много оценяват това, че работят в малки студентски групи, в които преподавателят може да обърне индивидуално внимание на всеки студент, а и възможностите, които им предоставяме не само за обучение, а и за пълноценен студентски живот – спорт, култура, развлечение. Мултинационалната общност, добрата среда, доброто качество на обучение, гарантираната реализация на тези студенти е най-добрата реклама на университета“, каза още проф. Керековска. \r\nПо нейни думи въпреки че на практика много голяма част от чуждестранните възпитаници на Медицинския университет се завръщат в родните си страни и практикуват професията си там, не са малко примерите на останали да се реализират тук студенти. „Правим максималното, за да задържим такива достойни, утвърдени, търсещи, активни млади хора, които имат желание и хъс да работят и да специализират,  да правят наука“, обясни тя. Според зам.-ректора на Медицинския университет, вече има редица чуждестранни студенти, които специализират или работят в града. Такъв е примерът на д-р Барфус, който е бивш студент от Германия. В момента той работи като специализант и Трета психиатрична клиника в Университетската болница „Св. Марина“. Същевременно младият медик е и асистент и преподава на чуждестранни студенти. Доктор Андронику от Кипър работи в Неврохирургичното отделение в МБАЛ „Св. Анна“. „Убедени сме, че тези примери ще се увеличават, защото базата, с която разполагаме не отстъпва по нищо на тази в болниците в Германия и други страни. Имаме и чуждестранни докторанти, част от тях са наши възпитаници. Един по-пресен пример за наш бивш възпитаник е д-р Екатерина Бомерт от Германия, която завърши при нас. Практикува две – три години в Германия, завърна се отново тук и в момента е специализант в Катедрата по очни болести. Тя е и докторант, който работи в модерната ни лаборатория за транслационна медицина и клетъчна терапия върху биопродукт за лечение на роговица“, каза още проф. Керековска. \r\nТя информира също, че за пета поредна година през май във Варна ще се проведе фестивалът „Море и здраве“, посветен на Европейския ден на морето. Негов инициатор е Медицинският университет, а този път фокусът на събитието ще е насочен и към спорта. „Нашите студенти са основните и много активни участници във фестивала, а тази година темата е свързана с обявяването на Варна за Европейски град на спорта“, допълни тя. Проф. Керековска припомни, че възпитаници на висшето учебно заведения  участват активно и във Фестивала на медицинските университети. Обучаващи се от различни страни се включват и представят своите таланти. В университета се организира и Международна кулинарна вечер, провеждат се и много здравно-информационни, благотворителни кампании,насочени към здравословно хранене, здрави детски зъбки, превенция и борба с рака на устната кухина, рак на гърдата, рак на кожата, борба с диабета, сърдечносъдови заболявания и остеопороза. Предстои и Великденски благотворителен базар. \r\nДиана СТОЕВА", "date": "2019.03.06", "title": "Проф. Албена Керековска, Медицински университет – Варна: Привличаме чуждестранни студенти с високотехнологично обучение"}
{"url": "http://www.focus-news.net/news/2019/03/06/2631440/aktsenti-v-sutreshniya-blok-dobro-utro-balgariya-po-radio-fokus-na-7-mart.html", "text": "Да очакваме ли нов скандал между Германия и Турция след като Анкара обяви, че са възможни арести на немски туристи на влизане в страната, въпреки че турското Министерство на външните работи отрече твърденията. Темата ще обсъдим с Георги Димов, бивш генерален консул в Одрин. С него ще коментираме и предложението на гръцкия министър-председателя Алексис Ципрас, Турция да бъде обявена за „страна на честта“. \r\nЗа политическия отзвук на отхвърленото президентско вето върху Изборния кодекс, за различните позиции по въпроса за преференциите, както и за това кое обедини и кое разедини партиите, отговорите търсим от политолога Татяна Буруджиева.  \r\nПовече за проектите, по които работи Община Перник и за реализирането на бюджета ще ни каже зам.-кметът Денислав Захариев.  \r\nМеждународен майсторски клас на ЦЕРН ще се проведе във Варна Домакин е Народна астрономическа обсерватория и планетариум \"Николай Коперник“. С още информация очаквайте Сияна Бухларска от Радио \"Фокус\"-Варна. Фотографът от Варна Тодор Димитров спечели награда за подводна фотография от международния фотоконкурс „Нашият подводен свят“. Печелившата снимка е заснета във Варна, а кадърът му е отнел близо 3 години. С повече подробности ще чуем колегата Бояна Атанасова от Радио \"Фокус\"-Варна. \r\nТези и още теми – в „Добро утро, България“ от 06.00 до 10.00 часа на 7 март, с водещ Елеонора Чолакова.", "date": "2019.03.06", "title": "Акценти в сутрешния блок „Добро утро, България“ по Радио „Фокус“ на 7 март"}
{"url": "http://www.focus-news.net/news/2019/03/06/2631438/petranka-nedyalkova-bchk-finansovite-prihodi-na-stolichnata-organizatsiya-na-bchk-za-2018-g-sa-v-razmer-953-277-lv.html", "text": "Финансовите приходи на Столичната организация на БЧК за 2018 г. са в размер 953 277 лв. Това каза директорът на столична организация на БЧК Петранка Недялкова по време на отчетната сесия на организацията за 2018 г., предаде репортер на  Агенция „Фокус“ . При заложени – 675 695 лв. изпълнението е 141%. Въпреки икономическата ситуация бюджетът на организацията през 2018 година е изцяло в духа на благородните подбуди и на целите, заложени в Стратегия 2020 на столична организация на БЧК. През годината организацията отстояваше своето авторитетно присъствие в града и изпълняваше своята основна функция да стимулира и организира взаимопомощ, да съдейства социална регулация“, обясни тя. „Това още повече налагаше при изпълнението на гласувания бюджет, да се прилагат принципите на доброто управление, ефикасност и ефективност. Разбира се, и икономичонст там, където може. Основните приходи на финансови средства са по следните основни постъпления – членски внос, фонд по набиране и дарение, средства по програми и проекти, курсове по първа помощ на шофьорите, курсове за водни спасители, субсидия и други“, каза още Петранка Недялкова.  \r\nТеодора ПАТРОНОВА", "date": "2019.03.06", "title": "Петранка Недялкова, БЧК: Финансовите приходи на Столичната организация на БЧК за 2018 г. са в размер 953 277 лв."}
{"url": "http://www.focus-news.net/news/2019/03/06/2631441/stara-zagora-chitalishteto-v-selo-koprinka-obshtina-kazanlak-specheli-finansirane-po-proekt-po-stapkite-na-trakite.html", "text": "Читалище „Пробуда” в село Копринка, община Казанлък, спечели финансиране по проект „По стъпките на траките” в рамките на четвъртото издание на програмата на една от българските телекомуникационни компании, каза за  Радио „Фокус”  Мария Желева, библиотекар в читалището. Тя поясни, че стойността н проекта е 4 хиляди лева. Той е насочен към децата на село Копринка на възраст между 8 и 15 години, които ще проучат и представят историята и културното наследство на древните траки, населявали територията на днешната община Казанлък. „Това ще се случи по един атрактивен и привлекателен начин – чрез съчетаване на история, спорт, туризъм, творчество”, поясни Мария Желева.  \r\nВ рамките на проекта се предвижда да бъдат организирани туристически походи с посещения на исторически обекти. Наред с опознаването на историята, децата ще учат как да се ориентират в природата и как се строи бивак. Ще се проведат пленери и творчески работилници, в които ще рисуват, ще приготвят хляба на траките, ще изработват одежди и предмети от техния бит. Децата ще се срещнат и ще запишат спомени на жители на селото, участвали в разкопките на древния тракийски град Севтополис, залят от водите на язовир „Копринка”. Предвижда се и издаването на фотоалбум – пътеводител с рисунки и снимки, направени от участниците в проекта. „Чрез проекта „По стъпките на траките” децата ще имат възможността да разширят мирогледа си и познавайки историята, да се гордеят със своя роден край”, каза Мария Желева. \r\nПартньори на читалището при реализацията на проекта ще бъдат Исторически музей „Искра”, Туристическо дружество „Орлово гнездо”, Библиотека „Искра” и Читалище„Светлина” в Шипка,  \r\n„По стъпките на траките” бе един от 13 финалисти, отличени в Програматат от общо 259 подадени проектни предложения. \r\nСлавяна ГАЙДАРОВА", "date": "2019.03.06", "title": "Стара Загора: Читалището в село Копринка, община Казанлък, спечели финансиране, по проект „По стъпките на траките”"}
{"url": "http://www.focus-news.net/news/2019/03/06/2631431/partiya-volya-i-koalitsiya-reformatorski-blok-sa-vnesli-predlozheniya-za-naznachavane-na-chlenove-na-tsik.html", "text": "Партия „Воля“ и коалиция „Реформаторски блок“ са внесли предложения за назначаване на членове на Централната избирателна комисия. Това сочи справка на сайта на  Народното събрание . \r\nПартия „Воля“ предлага Кристина Цанкова-Стефанова с мотив, че тя е с много добра репутация на общественик, доказан професионалист и познава изборния процес и изборните практики, както и че e участвалa в дейностите по организационно-техническата подготовка на изборите. От „Воля“ посочват още, че с управленския си опит, познания, честност и коректност тя може да допринесе за установяване на високи стандарти на работа. Кристина Цанкова-Стефанова е сред членовете на последния състав на ЦИК, избран през 2014 г. \r\n„Реформаторски блок“ предлага за член на ЦИК Ивайло Ивков. Сред мотивите за предложението е, че той е авторитетен юрист и през първия си мандат като член на ЦИК е взел активно участие в произвеждането на всички видове избори и местни и национални референдуми. Ивков също е сред членовете на последния състав на ЦИК. Агенция „Фокус“ припомня:  По закон в края на март изтича мандатът на сегашния състав на ЦИК и въпреки че Изборният кодекс предвижда възможност за удължаване на мандата, от БСП настояха за избор на нов състав. На 18 февруари ГЕРБ задействаха процедурата. \r\nПроцедурните правила по избор на нов състав на ЦИК предвиждат неправителствените организации и парламентът (народни представители, парламентарни групи и коалиции) да могат да предлагат членове на ЦИК, които да бъдат изпратени на президента на Република България. Представителите на партии, които не са в Народното събрание, но имат избран представител в Европейския парламент, също могат да заявят участие, както е в случая с „Реформаторския блок“. След като документите на кандидатите бъдат публикувани на сайта на Народното събрание, в срок не по-малък от 7 дни ще се проведе изслушването им на заседание на правната комисия, което ще се излъчва на живо. Освен всички други документи, кандидатите да изготвят и концепция, в която да представят виждането си за ЦИК. Председателят, зам.-председателите и секретарят на Комисията ще се предлагат от парламентарно представените партии и коалиции в двудневен срок. За избран се смята кандидатът, получил повече от половината от гласовете на присъстващите народни представители. Очаква се мандатът на новия състав на Комисията да започне на 21 март 2019 г. \r\nЦветелина СИМЕОНОВА", "date": "2019.03.06", "title": "Партия „Воля“ и коалиция „Реформаторски блок“ са внесли предложения за назначаване на членове на ЦИК"}
{"url": "http://www.focus-news.net/news/2019/03/06/2631443/aktualna-patna-obstanovka-kam-1730-chasa.html", "text": "Информация за състоянието на републиканските пътища към 17.30 часа на 6 март 2019 г., предоставена от  пресцентъра на Агенция \"Пътна инфраструктура\". \r\nІ. Метеорологична обстановка: \r\nТемпературите са в интервала от  1 ° до 21°. Времето над страната е предимно ясно. \r\nВятър духа в областите: Варна, В. Търново, Видин, Добрич, Ловеч, Плевен, Разград, Търговище и Шумен. Дъжд вали в района на: Шипка и Тополовград.  \r\nПътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140 до 31.03.2019 г. Скоростта на движение е ограничена до 90 км/ч.  \r\nОбласт Стара Загора: \r\nДо 31.03.2019 г. движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка.  \r\nАМ „Хемус“:  \r\nОбласт София: \r\nНа 07.03.2019 г., от 9.30 часа до 15 часа, движението в тунел \"Топли дол\" в посока София се осъществява само в изпреварващата лента поради ремонтни дейности по пожароизвестителната система.  \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОбласт София: \r\nДо 11.03.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  \r\nОбласт Кюстендил: \r\nДо 07.03.2019 г. шофьорите да ссе движат с повишено внимание и съобразена скорост, спазвайки пътната сигнализация в участъка Дупница - Благоевград /от км 58 до км 79/ поради подмяна на ограничителни системи.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т. \r\n- „Твърдишки“ - забранен за МПС над 10 т -  целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\nОбласт Ловеч: \r\nДвижението по път I-4 Коритна-о.п. Севлиево в участъка от пътен възел Абланица до пътен възел Дъбрава от км 51+700 до км 52+700 се осъществява с повишено внимание поради монтаж на пътни знаци. Водачите да се движат със съобразена скорост. Срок до 07.03.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението по път Мараш – Зимница от км 233+184 до км 241+112 се осъществява в една лента поради изсичане на храсти. Движението се регулира чрез пътни знаци. Срок до 08.03.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор - Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня - Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4004: Движението се осъществява в една лента с последователно пропускане в двете посоки по път III – 4004 Горско Ново село – Златарица поради извършване на ремонт на пътната настилка. Движението се регулира от обучени регулировчици от фирмата изпълнител.Срок до 31.03.2019 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.09.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 08.03.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІ-35: Движението по път ІІ-35 Ловеч-Троян  в района на пътен възел Абланица от км 55+700 до км 56+000 се осъществява с повишено внимание поради монтаж на пътни знаци. Водачите да се движат със съобразена скорост. Срок до 07.03.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС над 3.5 т. поради влошените метеорологични условия през зимния период. Срок до 31.12.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера - Батак -  Широка поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.06", "title": "Актуална пътна обстановка към 17.30 часа"}
{"url": "http://www.focus-news.net/news/2019/03/06/2631442/ventsislav-spirdonov-obshtinski-savet-veliko-tarnovo-s-otpuskaneto-na-stipendii-na-detsata-ot-mladezhki-dom-obshtinskite-savetnitsi-zagarbiha-politicheskite-si-razlichiya.html", "text": "Със своето решение за отпускане на стипендии за деца без финансови възможности, както и за даровити младежи, великотърновските общински съветници загърбиха политическите си различия. На първо място предложението беше подписано от десетима местни парламентаристи от различни партии, а след това бе единодушно подкрепено без нито един глас „против“ и „въздържал се“. Това обобщи в предаването  „Царевргад Търнов – славата и величието на България“  на  Радио „Фокус“  Венцислав Спирдонов, председател на Общински съвет – Велико Търново. Той уточни, че идеята е възникнала след направена от него равносметка, че местната администрация подпомага студенти от двата университета, но не и учениците от града. Стипендиите са форма на подпомагане за деца, чиито родители имат минимален доход и на деца с доказани творчески възможности.   \r\n„Общият размер на стипендиите се утвърждава от Общинския съвет и се изразява в освобождаване от заплащане за обучение в размер на годишната цена на услугата по следната форма в Младежкия дом. Те са два вида – за деца и младежи на родители с минимални доходи и за деца и младежи за проявени творчески възможности, отличени на първо,второ и трето място в регионални, национални и международни конкурси“, обясни още Спирдонов.  Предложенията кой да бъде награден ще се дават от Младежки дом и ще се одобряват от Великотърновски общински съвет, като поименни стипендии. Това ще се случва до края на юли в календарната година, за която ще се гласуват. \r\nЛуиза ТРАНЧЕВА", "date": "2019.03.06", "title": "Венцислав Спирдонов, Общински съвет – Велико Търново: С отпускането на стипендии на децата от Младежки дом общинските съветници загърбиха политическите си различия"}
{"url": "http://www.focus-news.net/news/2019/03/06/2631435/othvarlyaneto-na-prezidentskoto-veto-varhu-izborniya-kodeks-porodi-nov-skandal-mezhdu-gerb-i-bsp-v-koyto-beshe-zamesena-i-dps-obzor-ii.html", "text": "Единодушно - със 154 гласа „за“, парламентът преодоля президентското вето върху промените в Изборния кодекс. Съгласно Правилника за организацията и дейността на Народното събрание, законът може да бъде повторно приет с гласовете на повече от половината народни представители. Държавният глава върна промените в изборното законодателство за ново обсъждане в парламента на 25 февруари, тъй като според него промените отслабват механизмите за осигуряване на честни избори. Радев наложи вето на увеличаването на прага на преференцията, както и на ограничаването на машинното гласуване. Вето беше наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати бяха и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ. Изборните промени бяха и причината ПГ на „БСП за България“ да напусне парламента и вече трета седмица да не участва в заседанията. \r\nМеждувременно ГЕРБ и „Обединени патриоти“ стигнаха до общо решение да отхвърлят президентското вето и да върнат отново спорните прагове на преференциите. От ГЕРБ заявиха, че веднага след като ветото бъде отхвърлено и в пленарната зала и последните изборни промени бъдат приети повторно, ще внесат законопроект за връщане на стария праг на преференциите. \r\nВ рамките на дебата по ветото от  ГЕРБ  подчертаха, че при приемане на промените в Изборния кодекс не е била нарушена Конституцията, както се посочва в президентското вето.  Председателят на ПГ на ГЕРБ Цветан Цветанов  подчерта, че някои партии приемат промените в Изборния кодекс, за да изложат мотивите си за предстоящата им загуба на изборите. „Нека да припомним, че през 2016 г. президентът Румен Радев призна изборите за честни, защото ги спечели. През 2017 г. точно с назначеното служебно правителство от Румен Радев бяха спечелени изборите от ГЕРБ. Така че на колегите от БСП не им прави чест да правят политика на инат“, посочи Цветанов. Той коментира, че президентът и президентската институция са станали като говорител на БСП. „И сега това им е единственият начин да говорят, защото те се лишиха от парламентарната трибуна“, заяви Цветанов. По думите му президентската институция не е участвала активно в дебата за промените в Изборния кодекс. Колегата му от ГЕРБ  Георги Марков  изрази мнение, че Румен Радев е обладан от машинното гласуване, но отбеляза, че ако то е единствена гаранция за честност на изборите, трябва да повтаряме президентския вот.  Народният представител от ПГ на ГЕРБ Тома Биков  отчете, че ветото ще бъде отхвърлено с нула гласа в негова подкрепа и подчерта, че ГЕРБ ще върне преференциите. Биков изрази убедеността си, че партията му ще спечели изборите не заради правилата на играта, а защото има повече избиратели и по-голяма подкрепа от БСП. Заместник-председателят на ВМРО Искрен Веселинов  посочи, че ГЕРБ са ги уверили, че ще върнат старото положение за преференциите и затова ще гласуват против ветото. По думите му в мотивите на президента към него се правят доста фалшиви внушения. „Обединените патриоти“ никога не сме бягали от дебата за мажоритарния вот. Той няма да донесе успокоение на обществото, а до огромни групи непредставени хора. Начинът да примирим двата елемента – желанието за личности и желанието да бъдат партиите политически представени е именно преференциалният вот“, обясни Веселинов. Лидерът на НФСБ Валери Симеонов  отчете, че президентът се опитва да внесе съмнение в изборите и коментира, че това не е държавническо поведение. Валери Симеонов изрази становището на НФСБ против преференциите. „Огромен риск при прилагането на чисто мажоритарен вот е тези столове и банки в Народното събрание да се напълнят със силикони, с ботокси, с ритнитопковци и всякакви представители на подземния свят от различните области, общини, градове и села даже“, каза Симеонов.  \r\nПозицията на ДПС по ветото беше изразена от  председателя на Движението Мустафа Карадайъ , който посочи, че истинските ограничения в Изборния кодекс не са отчетени от президента и изрази надежда кодексът да бъде атакуван пред Конституционния съд. „Отговорност на ГЕРБ е спазването на Конституцията на страната, прилагането на международните договори“, подчерта Карадайъ. \r\nОт  „Воля“  бяха убедени, че президентското вето ще се отхвърли и го определиха като чиста демагогия, стигаща до цинизъм. От партията обаче настояха за пълно отпадане на прага на преференциите. \r\nМеждувременно на пресконференция в централата на партията БСП също коментира президентското вето.  Лидерът на БСП Корнелия Нинова  прогнозира, че вероятно ветото върху Изборния кодекс ще бъде отхвърлено и заяви, че това е сделка между ГЕРБ и ДПС, чиято цена е опрощаването на дълговете на Мюфтийството. „Виждате, че ДПС, ГЕРБ и „Обединени патриоти“ в пълно съгласие отхвърлят аргументите на президента, а и нашите“, каза Нинова. Според нея сделката за Закона за вероизповеданията е доказателство за правотата в намеренията и поведението им да стоят извън статуквото и задкулисието. „На това статукво и на това задкулисие има алтернатива и претендираме, че ние сме тази алтернатива. Благодаря на организации, партии и хора, които застават до нас в една принципна и надпартийна битка“, каза Нинова и посочи, че тази битка е срещу модела на прехода, срещу договорките за партийни интереси, насочени срещу народните и обществени такива. \r\nОбвиненията на Корнелия Нинова за сделка между ГЕРБ и ДПС предизвикаха нова порция коментари по темата. Председателят на ПГ на ГЕРБ Цветан Цветанов  заяви, че Корнелия Нинова се заиграва с етническата толерантност, а това е достатъчно взривоопасно за обществото и за страната. Той посочи, че не би искал в страната ни да има противопоставяне на етническа основа. „Не бих искал вероизповеданията в България да имат противопоставяне и българските граждани, независимо от тяхната принадлежност към даден етнос, да казват, че държавата за едни е мащеха, за други майка“, коментира Цветанов. Той определи твърденията на Корнелия Нинова за сделка като фалшиви новини. По думите му, когато не участваш в пленарните заседания, няма как да бъдеш обективен. Цветанов отчете, че са стигнали до консенсус по Закона за вероизповеданията, с който да ограничат възможността за получаване на пари отвън.  Народният представител от ПГ на ДПС Йордан Цонев  подчерта, че решението да се финансират вероизповеданията е взето при президента Румен Радев. Той изтъкна, че това не е сделка между ГЕРБ и ДПС. „Бяха ли там БСП? Бяха. Поставят ли националната сигурност над партийния интерес? Не“, коментира депутатът от ДПС. Според него лидерът на БСП Корнелия Нинова \"малко преиграва\". \r\nОт страна на  БСП  отново коментираха темата. Според тях сделката между ДПС и ГЕРБ не е за финансирането на вероизповеданията, а за опрощаване задълженията на Мюфтийството, които са над 10 млн. лв. \r\nДеница КИТАНОВА", "date": "2019.03.06", "title": "Отхвърлянето на президентското вето върху Изборния кодекс породи нов скандал между ГЕРБ и БСП, в който беше замесена и ДПС (ОБЗОР II)"}
{"url": "http://www.focus-news.net/news/2019/03/06/2631445/varna-uchenik-i-student-se-priznaha-za-vinovni-v-razprostranenie-na-narkotitsi-v-grada.html", "text": "Варненският окръжен съд одобри споразумение,  постигнато между Окръжната прокуратура, 19-годишният Георги Ж. и 16-годишният Д. Ф., с което двамата се признават за виновни, в това че на 11 и 12 януари, са държали с цел разпространение високорисково наркотично вещество. Това съобщават от пресцентъра на  съда . На 11 януари във Варна, непълнолетният Д. Ф., разбирайки свойството и значението на извършеното и можейки да ръководи постъпките си, без надлежно разрешително, държал с цел разпространение 43.01 грама марихуана на обща стойност 258.06 лева. На следващия ден, Георги Ж. без надлежно разрешително държал с цел разпространение 220.18 грама марихуана на обща стойност 1321.08 лева. Младежът е със средно образование, студент, неженен, неосъждан. С чисто съдебно минало е и 16-годишния ученик Д. Ф. Със споразумението се прекратява наказателното производство срещу двамата. Георги Ж. прие да му бъде наложено наказанието „лишаване от свобода“ за срок от 2 години, чието изтърпяване да бъде отложено на с изпитателен срок в размер на 5 години и глоба от 5000 лева. Непълнолетния Д.Ф. прие да изтърпи наказание „лишаване от свобода“ за срок от 6 месеца, чието изтърпяване да бъде отложено с изпитателен срок в размер на 5 години и 5000 лева глоба. Определението на Окръжен съд – Варна е окончателно и не подлежи на обжалване или протест.", "date": "2019.03.06", "title": "Варна: Ученик и студент се признаха за виновни в разпространение на наркотици в града"}
{"url": "http://www.focus-news.net/news/2019/03/06/2631447/nominatsiite-za-nagradata-na-shumen-za-izkustvo-i-kultura-byaha-obyaveni-na-izvanrednoto-zasedanie-na-komisiyata-po-kultura-v-obshtinskiya-savet.html", "text": "Номинациите за „Наградата на Шумен“ за изкуство и култура бяха обявени на извънредното заседание на Комисията по култура в Общинския съвет в Шумен, предаде репортер на  Радио „Фокус“-Шумен . Списъкът беше представен от председателя на комисията Венцислав Венков. За „Наградата на Шумен“ в раздел „Литература“ е предложена Марияна Костова за сборниках и „Сезони на глухарчето“. В раздел „Театър“ се предлага колективната наградата да бъде връчена на екипа на спектакъла „Нирвана“ от Константин Илиев, а индивидуалната да бъде присъдена на актрисата Стефани Лечева. Номинация има и за Детско-юношески театър „БИС“ към Общинския детски комплекс. В раздел „Музика“ за колекткивната награда е предложен смесеният хор „Родни звуци“ с диригент Христо Атанасов. В раздел „Танц“ номинацията е за танцовата формация „Емоушън“ към Младежки дом. В раздела „Публицистика и журналистика“ са предложени екипът на предаването „Добър ден, Шумен“ на ТВ Шумен, и този на съботната езикова рубрика на Радио Шумен. В раздел „Изобразително изкуство“ номинацията е за изложбата „Код визуално“ на студенти от от Шуменския университет. За носители на „Наградата на Шумен“ в раздел „Архитектура“ са предложени архитектите Красимир Генов и Явор Красимиро Генов. В раздел „Фотография и видеозаснемане“ номинацията е за авторите на филма „Арена Шумен“. За индивидуална награда се предлага фотографът Огнян Блъсков. В раздел „Изобразително изкуство“ номинацията е за Красимир Арсов. В раздел „Дейци на културата“ номинацията е за колектива на Народно читалище „Напредък“. Предложения за членове на журито, което ще определи носителите на „Наградата на Шумен“ за изкуство и култура се приемат до 11 март. \r\nПо време на заседанието общата финансова рамка на бюджета за културния календар на Община Шумен беше представена от Найден Косев, заместник-кмет по образование и наука. Заделените средства са в размер на 600 000 лв. „Разчетът е направен за 656 620 лв., като тези 56 620 лв. ще се търсят допълнително от външни източници“, обясни Найден Косев. Той добави, че акцентът тази година ще бъдат няколко значими за Шумен годишнини, международната дейност и съвместни проекти с побратимените на Шумен градове, възстановки за 18 юли и 6 септември, подкрепа на иновативни културни продукти и др. 130 000 лв. са предвидени за международни прояви - честването на 120 години от рождението на Панчо Владигеров, Международния конкурс за пианисти и цигулари на името на композитора и съпътстващата програма, Театрален фестивал „Нова българска драма“, Детско-юношески хорови празници „Добри Войников“. За национални прояви са заделени 77 000 лв. Сред тях са рок-фестивала, който ще се проведе през дните 14-16 юни в парк „Студентски“,  Националният студентски литературен конкурс „Боян Пенев“, като наградата на Община Шумен е завишена на 1000 лв., 7000 лв. ще бъдат дадени за възстановения фотографски пленер, 6 000 лв. са отделени за конкурса „Децата на България пеят, рисуват и танцуват“, съвместно с СУ „Сава Доброплодни“, 6000 лв. за Пленера по живопис. Финансова подкрепа ще има за поетичния конкурс на името на Иван Пейчев, за възстановки, свързани с освобождението на Шумен и Деня на Съединението, Национални културни празници „Албена“ - около 2000 лв., 6000 лв за честване на 105 години оперета в Шумен. С 10 000 лв. ще бъде подпомогнато най-новото събитие в културния календар на Общината - Национален фолклорен събор „Шумла“, който ще се проведе в началото на септември на Шуменското плато. За регионалните и местните прояви са заделени 96 000 лв. Тук влизат честванията на 11 май, 24 май, Коледните и новогодишните празници. 30 000 лв. са предвидени за  подпомагане на иновативни културни продукти. Дейността на читалищата по селата ще бъде финасирана с 11 300 лв., за градските читалища - 46 000 лв. За 6 бройки на Градския духов оркестър са предвидени  67 320 лв. Целево ще бъдат финансирани танцов състав „Лудоселци“-Дибич, „Пъргавелче“-Шумен, школи и състави от Център за подкрепа на личностното развитие-Общински детски комплекс и на Младежкия дом. \r\nИвелина ИВАНОВА", "date": "2019.03.06", "title": "Номинациите за „Наградата на Шумен“ за изкуство и култура бяха обявени на извънредното заседание на Комисията по култура в Общинския съвет"}
{"url": "http://www.focus-news.net/news/2019/03/06/2631448/sport-otivame-s-nay-dobrite-na-svetovnoto-po-biatlon.html", "text": "България ще участва с най-добрите състезатели на световното първенство по биатлон. Шампионатът на планетата започва утре в Йостерсунд (Шв). При мъжете ще стартират актуалният европейски шампион в индивидуалната дисциплина на 20 километра Красимир Анев, Владимир Илиев, Димитър Герджиков и Антон Синапов, а при жените - Емилия Йорданова, Десислава Стоянова, Даниела Кадева и Милена Тодорова. По програма световното първенство започва на 7 март със смесената щафета по 6 км за жени и 2 по 7.5 км за мъже. Днес ще стане ясно и как ще бъдат разпределени силите на двата ни отбора, които ще вземат участие в тях. \r\nВ същото време петкратният олимпийски шампион Мартен Фуркад потвърди, че ще участва в смесената щафета на Франция. За носителя на 7 поредни Големи кристални глобуса от Световната купа това ще бъде първи старт от края на януари, след като се възстановяваше от заболяване. Заедно с Фуркад в щафетата на Франция ще бъдат Симон Дестьо, Жюли Симон и Ане Шевалие. Друга френска националка - Ане Бескон, не замина с отбора за Йостерсунд.", "date": "2019.03.06", "title": "Спорт: Отиваме с най-добрите на световното по биатлон"}
{"url": "http://www.focus-news.net/news/2019/03/06/2631449/bchk-varna-dari-hranitelni-produkti-na-13-000-sotsialno-slabi-litsa-prez-izminalata-godina.html", "text": "БЧК-Варна дари хранителни продукти на 13 000 социално слаби лица през изминалата година. Това каза в интервю за  Радио „Фокус“ – Варна  Илко Раев, председател на Областния съвет на Български червен кръст (БЧК) – Варна. Той поясни, че тези хора са бенефициенти по европейската програма за храни за социално слаби лица. „Раздали сме много помощи. През ръцете на доброволците са минали тонове храна, тъй като те осигуряват на всеки един от нуждаещите се по 40-50 килограма храна“, обясни Илко Раев. По думите му съвместно с някой търговски вериги се организира събиране на стотинки и със средствата доброволците купуват храна за социално слабите. „През 70 от учебните дни с тези пари храним по 60 ученици и нуждаещи се в Суворово“, обясни Илко Раев. Той допълни, че децата в неравностойно положение, получават същия обяд, който получават малчуганите, които имат родители. Илко Раев припомни за още две кампании, организирани във Варна през 2018 година. „През миналата година бе организиран традиционния благотворителен концерт „Заедно за Коледа“ и бяха разположени и контейнерите за стари дрехи“, заяви той. \r\nРаев информира също, че е започнала подготовка за кампания „Дари кръв, вземи билет“ '2019. Той обясни, че това е кампания, при която всеки дарител на кръв получава билет за Международния фестивал на Червенокръстките и здравни филми. „Тя ще се проведе и тази година във Варна през юни месец на входа на Морската градина“, поясни Илко Раев. Той допълни, че с подготовката са се заели младежите-доброволци и кампанията ще бъде малко по-различна с участието на известни актьори. Илко Раев каза още, че друга много значима кампания на БЧК-Варна е посещението на доброволци-деца преди Бъдни вечер на болници. „Те раздават играчки на децата, които не са изписани от лечебните заведения. Гледката е покъртителна, но като виждат какво се случва пред техните очи, те се учат на състрадание“, каза още председателят на Областния съвет на БЧК–Варна.  Той обясни, че по отношение на водното спасяване са обучени над 120 души за нови спасители. „На 485 сме заверили сертификати, с които да могат да работят на спасителни постове през летния сезон на 2019 година“, допълни Илко Раев. Той поясни, че през 2019 година продължават всички кампании на Български червен кръст, защото всяка година има нуждаещи се хора, на които са готови да помагат. Той каза още, че от организацията помагат на онеправданите и на тези които нямат. „Всеки, който иска може да стане доброволец към БЧК може да се включи. Тази година при нас пристигат молби на деца дори от чужбина, които са изявили желание да помагат на хора в нужда“, допълни Илко Раев. \r\nТой отбеляза, че над 10 000 са доброволците към Български червен кръст-Варна в областта. С помощта на Българския червен кръст в страната ни през последните години активно се развива доброволчеството. Раев обясни, че благодарение на реализираните инициативи през изминала 2018 година Български червен кръст-Варна помага безвъзмездно и подкрепя хората в нужда и в неравностойно положение. Благородната дейност на организацията е изключително обширна и се разраства с всяка изминала година.  Илко Раев поясни, че във Варна над 4 000 души са обучени да оказват първа долекарска помощ. „Младежкият червен кръст наброява над 500 души във Варненска област“, обясни Илко Раев. Той каза още, че всеки ден младежите имат занятия и са организирали отряд по първа долекарска помощ. По думите му младежкият аварийния екип, съвместно със старшите - доброволен екип за работа при бедствия и катастрофи, изпълняват свои задачи в различни  учения. \r\nСияна БУХЛАРСКА", "date": "2019.03.06", "title": "БЧК-Варна дари хранителни продукти на 13 000 социално слаби лица през изминалата година"}
{"url": "http://www.focus-news.net/news/2019/03/06/2631450/plovdiv-v-karlovo-startira-protsedurata-za-proekt-patronazhna-grizha-za-vazrastni-hora-i-litsa-s-uvrezhdaniya.html", "text": "Общинският съвет в Карлово даде старт на процедурата за нов проект на Общината, който ще осигури обгрижване на възрастни хора и лица с увреждания. Това съобщиха за  Радио „Фокус“-Пловдив  от Община Карлово. Съветниците подкрепиха предложението администрацията да кандидатства по Компонент 2 на Оперативна програма Развитие на човешките ресурси 2014-2020 „Патронажна грижа за възрастни хора и лица с увреждания“. Чрез този проект, чието наименование е „Помогни на възрастни хора и хора с увреждания“ ще се разшири и надгради дейността на действащия домашен социален патронаж, като се създаде мрежа от услуги в домашна среда. Досега Общината поддържа тази услуга като местна дейност, но нейният капацитет не може да отговори на потребностите на гражданите. Общински експерти установиха значително по-голямата необходимост от предоставяне на интегрирани социално-здравни услуги по домовете. Патронажната грижа ще е насочена изцяло към хората над 65 години с ограничения или с невъзможност да се самообслужват. Услугата ще обхваща и хора с увреждания, и техните семейства, както и възрастни, които нямат близки и за които има социална необходимост от почасови услуги. Един от важните компоненти на новия проект е, че той ще разшири възможностите за социално включване на хората в увреждания.", "date": "2019.03.06", "title": "Пловдив: В Карлово стартира процедурата за проект „Патронажна грижа за възрастни хора и лица с увреждания“"}
{"url": "http://www.focus-news.net/news/2019/03/06/2631451/pregled-na-mezhdunarodnite-novini-do-18-chasa-agentsiya-fokus.html", "text": "Косово отново подаде заявка за членство в международната полицейска организация Интерпол, предава  държавната „Радио и телевизия Косово“ (RTK) . \r\nОбщото събрание на организацията ще бъде през октомври в Сантяго, Чили. Заместник-министърът на вътрешните работи на страната Изми Зека заяви в сряда, че Прищина е подала заявлението си на 31 януари. \r\n„Нашето искане бе прието и получихме потвърждение, че Косово ще бъде в дневния ред“, заяви той. \r\nЗека добави, че Косово се приготвя за по-добра стратегия от тази през миналата година. „Научихме си урока от предния път. Ще общуваме с държавите, които се въздържаха и тези, които гласуваха против нас. Ще работим над това“, подчерта той. Агенция „Фокус“ припомня:  През последните години Прищина предприема опити да получи пълноправно членство в редица международни организации, сред които ЮНЕСКО и Интерпол, за да може впоследствие да стане пълноправен член на ООН. Косово вече е член на Световната банка и МВФ. \r\nДосега Косово има три неуспешни опита за присъединяване към Интерпол, като последният от тях, на 20 октомври 2018 година, стана причина за сериозен разрив в и без това силно напрегнатите отношения между Белград и Прищина. Тогава гласуването завърши с 68 гласа „за“, 51 гласа „против“ и 16 „въздържал се“, а за приемане е нужно одобрението на 2/3 от членките.  \r\nТогава Сърбия отпразнува отхвърлянето на заявката на Косово като победа, а правителството в Прищина бе силно разочаровано и излезе с изявление, в което посочи, че „неистовата кампания на Сърбия показва отново, че тя е срещу Косово и срещу идеята за нормализиране на отношенията“.  \r\nВ резултат Косовските сили за сигурност бяха изпратени да направят арести в сръбската северна част на Косовска Митровица, а малко по-късно бяха наложени 100-процентовите мита върху стоките от Сърбия и Босна и Херцеговина (която също гласува против заради настояването на Република Сръбска). Митата, от своя страна, предизвикаха спиране на диалога за нормализация на отношенията и взаимно признаване между Белград и Прищина, тъй като сърбите обявиха, че няма да преговарят до отмяната им. Косовското правителство, независимо от натиска на Брюксел и Вашингтон, досега стои твърдо на решението си, като сочи като пример именно събитията около заявката за членство в Интерпол и кампанията на Белград за отмяна на признаванията на независимостта на Косово от някои слабо заинтересовани от въпроса африкански и азиатски страни. \r\n*** С поглед към предстоящите избори, гръцкият премиер Алексис Ципрас и неговите помощници търсят начин да намалят чувството на недоволство срещу правителството заради Преспанския договор в Северна Гърция, пише  електронното издание на вестник Kathimerini . \r\nСпоред проучванията на общественото мнение в Северна Гърция, повече от 70% от населението е против Договора за разрешаване на спора за името и усилията на правителството да обърне тенденцията чрез серия от речи на висши държавни служители бяха посрещнати с протести. \r\nНякои съветници, според информацията на изданието, твърдят, че правителството трябва да изостави тактиката на отхвърляне на всички опоненти на сделката като част от крайната десница, защото това може да има много голяма цена на изборите. \r\n„Ако тази тактика не бъде променена, щетите могат да бъдат огромни“, казват тези, които вярват, че фокусът трябва да падне върху позитивите от сделката за името. \r\nПредвид страха от изборно поражение, някои помощници настояват също парламентарните избори да не бъдат провеждани преди октомври с надеждата, че негативните настроения ще изчезнат. \r\n*** Независимо от санкциите на Европейския съюз срещу Русия, директните инвестиции на германски компании в руската икономика през 2018 година са нараснали и възлизат на 2 милиарда евро, съобщи в сряда Германо-руската външнотърговска палата (АНК), като се позова на данни на Германската федерална банка. Става въпрос за нарастване на инвестициите с 26,4% в сравнение с 2017 година, когато те са били повече от 1,6 милиарда евро, предава  руската агенция EA Daily . \r\nТова означава, че през 2018 година е достигнат един от най-високите показатели от разпадането на Съветския съюз, поясни председателят на управлението на АНК Матиас Шеп. Той отбеляза, че в международния рейтинг Doing Business, оценяващ условията за правене на бизнес, през последните 7 години Русия се е изкачила от 124-о на 31-о място и характеризира Русия като голям пазар и интересна страна за инвестиции. \r\nПо думите на Шеп, Русия привлича германските инвеститори, освен другото, с ниския курс на рублата по отношение на еврото, както и големият брой специалисти с високо ниво на образованието. Заедно с това, подчерта той, руското правителство е успяло да подобри инвестиционният климат в някои области на икономиката. \r\nОсвен това, по данните на АНК, обемът на стокооборота между Русия и Германия през 2018 година е нараснал с 8,4% до 61,9 милиарда евро, приближавайки се до рекорда, постигнат през 2012 година (81 млрд. евро). А броят на членовете на АНК през последните две години се е увеличил с близо 10% и сега е 874 фирми. \r\nПрез декември 2018 година, припомня EA Daily, броят на германските комапнии, действащи в Русия, е намалял с 26% за седем години – през 2011 година там са били регистрирани 6300 фирми с преимуществено немски капитал. От началото на 2017 година този показател се е съкратил от 4965 до 4661, или с 6,1%. \r\n***  Европейският комисар по разширяването Йоханес Хан изрази надежда, че споразумението за разрешаване на спора за името между Атина и Скопие може да има „ефект на доминото“ на Балканския полуостров, предава  електронното издание на вестник Kathimerini . \r\nКоментарът на комисаря за т.нар. Преспански договор, който откри пътя на бившата югорепублика към НАТО и ЕС, бе направен в интервю пред Financial Times във вторник. \r\nВ същото интервю Хан заяви, че ЕС „надценява Русия и подценява Китай“, когато се противопоставя на влиянието на конкурентни сили на Балканите. Той предупреди страните да не взимат големи заеми от Китай и да не се включват в неговите инфраструктурни проекти, като добави, че Съюзът би бил „по-добър партньор“. \r\nСърбия, Черна гора, Косово, Албания, Босна и Херцеговина, както и Северна Македония може да се присъединят към ЕС ако изпълняват критериите, подчерта комисарят. \r\nМеждувременно, Манфред Вебер, който е кандидат на Европейската народна партия за председател на следващата Европейска комисия, заяви, че Турция не може да бъде част от Съюза, като добави, че ще прекрати присъединителните преговори ако стане председател на ЕК. \r\n*** Командващият силите на САЩ и НАТО в Европа генерал Къртис Скапароти заяви на изслушване в комитета по въоръжените сили на американския Сенат, че ситуацията със сигурността на Балканите е много крехка и че регионът е основна мишена на руското „зловредно“ влияние, предава  държавната „Радио и телевизия Косово“ (RTK) . \r\nСкапароти заяви, че Балканският регион е от стратегическо значение и също така говори за диалога между Косово и Сърбия. \r\n„Очакват се преговори между Косово и Сърбия за нормализиране на отношенията и постигане на трайно решение, което е приложимо за двете страни. Русия подхранва регионалната неустойчивост в усилията си да попречи на балканските страни да постигнат напредък по отношение на евроатлантическата си интеграция“, заяви Скапароти. \r\nТой подчерта, че Русия се противопоставя на независимостта на Косово и че нейната политическа, военна и икономическа помощ за Сърбия е насочена към запазване на влиянието върху страната. \r\n„Силите на НАТО в Косово (КФОР), които включват 3500 войници от страни-членки на НАТО и други държави, играят важна роля за поддържането на сигурността и стабилността в този регион“, подчерта американският генерал. \r\n***  През 2018 г. търговският дефицит на САЩ е достигнал най-високите нива от 10 години насам въпреки търговската офанзива на държавния глава Доналд Тръмп, предава  AFP , като се позовава на доклад на американското правителство от сряда. \r\nТърговският дефицит на САЩ се е увеличил с 12,5% до 621 милиарда долара, като през 2017 година той е бил  552,3 милиарда долара, съобщиха от Министерството на търговията на страната, като и износа и вноса са най-високи в историята. \r\nВ доклада се отбелязва още, че дефицитът в търговията на САЩ с Китай, Мексико и Европейския съюз е най-големият в историята, независимо че от Вашингтон наложиха мита на стойност милиарди долара на най-големите си партньори. \r\nПрез декември общият търговски дефицит на страната премина над очакванията, увеличавайки се с 18,8% и е много вероятно това да е било една от основните причини за забавянето на икономиката в края на годината, коментира „Франс прес“. \r\nСолидният растеж, ниската безработица и жаждата на потребителите за чуждестранни продукти доведоха до увеличаване на вноса на стоки и услуги с 7.5% до рекордните 3,1 трилиона през 2018 година. \r\nПовиши се и американският износ на стоки и услуги, но не достатъчно, за да премахне дисбаланса. Износът нарасна с 6,3% до 2,5 трлн. \r\nТъй като страната става нетен износител на петрол, продажбите на суров петрол в чужбина са се увеличили повече от два пъти до 47 млрд. долара. \r\nНо износът на соя, който е от решаващо значение за обширни територии на страната, е спаднал с 18% за годината до 18,2 млрд. долара, в резултат на китайски бойкот, предизвикан от търговската война на Тръмп. \r\nАмериканските покупки на чуждестранни автомобили, компютри и машини, както и потребителски стоки, храни и фуражи, бяха най-високите досега. \r\nВносът на стоки (2,6 трилиона долара) и услуги (557,9 милиарда долара) достигна нови върхове за всички времена, показва докладът. \r\nВашингтон и Пекин си размениха наказателни мита върху стоки за над 360 милиарда долара в двустранната търговия, но дефицитът на САЩ с Китай се увеличи до 419,2 милиарда долара, нов рекорд. \r\nПрез последните седмици Тръмп сигнализира, че САЩ отиват към разрешаване на продължилата една година битка с Пекин, но все още по въпроса няма достатъчно информация, отбелязва френската агенция. \r\nДефицитът с Европейския съюз също нарасна до рекордните 169,3 милиарда долара, докато разликата с Мексико достигна най-високата стойност от 81,5 милиарда долара. \r\nСъединените щати отбелязаха излишъци с Обединеното кралство и Южна и Централна Америка. \r\n***  Министърът на вътрешните работи на Турция Сюлейман Сойлу заяви на 6 март, че неговата страна ще провежда съвместни „антитерористически операции“ с Иран срещу „Работническата партия на Кюрдистан“ (ПКК), пише  Daily Sabah . \r\nОсвен това вътрешният министър осъди ПКК за това, че набира дори 14 годишни деца. По неговите думи, в Турция има около 700 и страната е предприела сериозни мерки, за да предотврати влизането на нови. \r\n„От януари насам в Турция са влезли само 12 членове на ПКК“, добави той. \r\nКакто припомня изданието, иранският клон на ПКК, „Партията за свободен живот на Кюрдистан“ (ПСЖК/PJAK) използва планината Кандил, намираща се грубо на около 40 километра югоизточно от турската граница в иракската провинция Ербил, като свой щаб. \r\nВъпреки че ПКК е със седалище в Сирия до 1998 г., понастоящем терористичната организация се контролира от централата си в планините Кандил в Северен Ирак, отбелязва Daily Sabah. Съюзът на Кюрдските общности (СКО) служи като обединяваща група за терористичните организации, функциониращи под имената ПКК в Турция, Партията за демократично разрешение за Кюрдистан в Ирак, ПСЖК в Иран и Партията на демократическото единство (ПДЕ) в Сирия и нейното въоръжено крило „Отрядите за народна самоотбрана (ОНС/YPG), които в момента контролират една трета от територията на Сирия и доминират подкрепяните от САЩ „Сирийски демократични сили“ (СДС). \r\n***  България се интересува от тясно сътрудничество с Руската федерация в областта на енергетиката, но в Брюксел стремежите й предизвикват безпокойство, коментират в редакцията на швейцарския ежедневник   Die Neue Zeurcher Zeitung  в статия, посветена на визитата на руския премиер Дмитрий Медведев в София. \r\nВъпреки че премиерът Бойко Борисов и неговият гост Дмитрий Медведев откриха във вторник туристически форум, за да съживят пазара с руски туристи в България, двудневното посещение на руския премиер бе съсредоточено върху енергийното сътрудничество. Потвърждение за това е включването на Алексей Милер от „Газпром“ и Алексей Лихачов от „Росатом\" в делегацията на Москва.  \r\nБългария се стреми към продължаване на газопровода „Турски поток” през нейна територия. Заедно със „Северен поток-2“ двата проекта изключват Украйна от трасето за пренос на руски природен газ към страните от Европа, което ще направи враждебното правителство в Киев уязвимо поради загубата на таксите, събирани за транзита на горивото. В момента София също се облагодетелства от подобни такси, тъй като част от руските доставки за Турция понастоящем минават през България. \r\nВ София Медведев заяви, че сътрудничеството в тази насока възможно, но го обвърза с даването на гаранции от Брюксел. През 2014 г., под натиска на ЕС, България спря работата по изграждането на „Южен поток”. Като доставчик на газ и оператор на преносната мрежа, „Газпром“ трябваше да позволи на конкурентите да имат свободен достъп до нея. Присъединяването на Крим към Русия през пролетта на 2014 г. обаче значително допринесе за силната съпротива от страна на Брюксел и Вашингтон срещу проекта. Те не искаха да дадат на Москва друг мощен инструмент в Черно море. \r\nЗа по-нататъшното транспортиране на руския газ по „Турски поток“, освен маршрута през България, Сърбия, Унгария и Австрия, е възможен и такъв през Гърция и Южна Италия. Въпреки това има все по-големи признаци, че изборът на Москва е за балканския маршрут. Според руския информационен портал РБК вече има споразумения, според които руската компания ТМК трябва да получи договор за изграждане на българския участък. Като не участва в строителството, „Газпром“ избягва въпроси, свързани с конкуренцията. Работата по сръбската секция дори вече е започнала, съобщава РБК. \r\nИнтересът на България към тясно сътрудничество с Русия се отрази и в дискусиите за възобновяването на строителството на проекта за АЕЦ в Белене. То бе преустановено през 2012 г. поради причини, свързани с разходите. В Брюксел има опасения за развитието на ситуацията, опасявайки се от по-нататъшно сближаване на традиционно ориентираната към Русия България с Москва. Малко преди да се присъедини към Съюза, руският посланик в България шеговито нарече страната „нашия троянски кон в ЕС\", припомня изданието. \r\nВ София, поне в правителствените среди се стремят да противодействат на това впечатление. Непосредствено преди посещението на Медведев генералният секретар на НАТО Столтенберг посети страната по поканата на премиера й Бойко Борисов. България е член на Алианса от 2004 г. насам. През януари бе взето основно решение за подмяна на изтребителите МиГ-29 с американските F-16. Президентът Румен Радев осъди решението. \r\nПрисъствието на НАТО в Югоизточна Европа е болезнен въпрос за Кремъл, но по-важно от въпросите за членството в НАТО е, че хибридната политика на Русия в региона ще пряк лост, каквато може да бъде енергийната политика. И още нещо - военният баланс на силите в Черноморския регион се оказва все пак в полза на Русия. Съответно покупката на изтребители едва ли щеше да е тема за разговор между Борисов и Медведев. \r\nОтношенията между София и Москва все пак не са лишени от напрежение. Благодарение на публикациите на изследователските портали Bellingcat и Fontanka са налице подозрения, че през 2015 г. руските тайни служби са отровили бизнесмена Емилиан Гебрев. Случаят може да се окаже свързан с този в Солзбъри, подчертават от редакцията. \r\n***  Посланикът на САЩ в Сърбия Кайл Скот увери, че Вашингтон не поставя „червени линии\", когато става въпрос за решаването на косовския въпрос, предава  RTK Live . \r\nСкот отбеляза, че всяко решение, което двете страни договорят, ще бъде подкрепено, стига то да бъде за дълготраен мир.  „Не поставяме „червени линии“, не решаваме какво ще се случи, стига това, за което се договарят, да допринесе за стабилизиране на региона, да бъде приложимо и трайно – то тогава вероятно ще го подкрепим. Очакваме страните да постигнат споразумение под егидата на ЕС”, коментира американският дипломат. \r\nЗапитан за ролята на новоназначния в администрацията на САЩ, отговарящ за Балканите - Филип Рийкър, Скот отбеляза, че той няма решение за Косово, а коментарите в медиите са просто спекулации.  \r\n„Страхувам се, че сръбската преса спекулира свободно, без никакви факти, които да  подкрепят твърденията й. В средата на този месец Филип Рийкър ще поеме позицията на ръководител на Бюрото за Европа и Евразия на Държавния департамент и ще има много неща в неговия дневен ред, включително отношенията с Русия, Турция, ЕС и много други предизвикателства (…). Той беше на Балканите и се ангажира да придвижи напред този процес, но аз не вярвам, че той има план в джоба си“, призна Скот. \r\nТой добави, че споразумението за отношенията между Белград и Прищина ще трябва да включва много други неща, включително споразумението за икономическите отношения, разрешаването на статута на Сръбската православна църква, въпроса за изчезналите лица, както и военните престъпления. \r\n„Има много елементи, които трябва да бъдат включени в договора, но ние вярваме, че взаимното признаване трябва да бъде в основата на споразумението за нормализиране\", обобщи американският посланик в Белград. \r\n***  Главният преговарящ на Европейския съюз по въпросите за Брекзит Мишел Барние обяви, че към настоящия момент не е постигнато решение за преодоляване на безизходицата около преговорите за излизане на Обединеното кралство от структурите на Общността, предава  AFP . \r\nБарние е информирал членовете на Европейската комисия, че „на този етап не е намерено решение, което да съответства на споразумението за оттегляне\". Съответното обяви говорителят на ЕК  Маргаритис Схинас на пресконференция в Брюксел.  \r\nПо план Великобритания трябва да напусне ЕС на 29 март.", "date": "2019.03.06", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/03/06/2631444/predlozheniyat-ot-pp-ataka-boyko-atanasov-e-edinstveniyat-kandidat-za-predsedatel-na-komisiyata-po-finansov-nadzor.html", "text": "Партия „Атака“ единствена е внесла предложение за председател на Комисията по финансов надзор. Това сочи справка на сайта на  Народното събрание . Предложението на „Атака“ е за председателското място в КФН да бъде избран бившият шеф на Националната агенция за приходите и настоящ зам.-председател на Комисията за финансов надзор, ръководещ управление „Надзор на инвестиционната дейност“ Бойко Атанасов. Сред мотивите на партията за предложението е, че Атанасов е с 20 години професионален опит, при който придобива ценен управленски опит, който го отличава като лидер със стратегическо мислене и като експерт с отлични познания в областта на данъчното и финансовото законодателство. \r\nСпоред приетите процедурни правила Бойко Атанасов трябва да бъдат изслушани от Комисията по бюджет и финанси, и след това кандидатурата му да бъде гласувана в пленарна зала. За да бъде избран, той трябва да получи повече от половината от гласовете на присъстващите народни представители.  \r\nДо избор на нов председател се стигна, след като предишният такъв - Карина Караиванова, подаде оставка, за да се присъедини към екипа на Европейската банка за възстановяване и развитие в Лондон от 1 март. Караиванова бе номинирана от Министерски съвет за представител на България в Съвета на директорите на ЕБВР.  \r\nЦветелина СИМЕОНОВА", "date": "2019.03.06", "title": "Предложеният от ПП „Атака“ Бойко Атанасов е единственият кандидат за председател на Комисията по финансов надзор"}
{"url": "http://www.focus-news.net/news/2019/03/06/2631453/kyustendil-s-normalna-intenzivnost-e-trafikat-po-patishtata-v-oblastta.html", "text": "еС нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.03.06", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/03/06/2631455/sliven-mokri-sa-patnite-nastilki-v-oblastta.html", "text": "Мокри са пътните настилки в Сливенска област. На територията на областта движението е натоварено, съобщиха от  Областното пътно управление . \r\nЗатворени за тежкотоварни автомобили над 10 т са проходите Твърдишки и Вратник. В участък от прохода Твърдица – Елена движението се осъществва в едната лента заради ремонт. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по пътя  Бероново – Градец в участъка от Садово до  Градец от км 9+645 до км 13+042 е ограничено за МПС над 12 т поради намалена носимоспособност на мостово съоръжение на км 10+868. Движението по пътя  Сунгурларе – Пъдарево в участъка  от село Чубра до село Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срокът за приключване на двата ремонта е  31 март.", "date": "2019.03.06", "title": "Сливен: Мокри са пътните настилки в областта"}
{"url": "http://www.focus-news.net/news/2019/03/06/2631452/blagoevgrad-intenziven-e-trafikat-v-oblastta.html", "text": "Интензивен е трафикът в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. До този момент не са регистрирани тежки пътни инциденти. Не са получавани сигнали и за паднали камъни, които да са затруднявали трафика по републиканската пътна мрежа. В областта няма превалявания от дъжд или сняг. На места пътните настилки са хлъзгави. С нормална интензивност е движението по главен път Е-79, второкласен път 19 Симитли-Гоце Делчев и автомагистрала „Струма“ в Благоевградска област. До 30 март движението по главен път Е-79 в участъка Кресна – Долна Градешница в района на км 402+365 е ограничено поради извършване на ремонтни дейности на моста на жп линия „София – Кулата“. Движението се осъществява по обходен маршрут, който заобикаля съоръжението и се регулира от светофарна уредба. От Областно пътно управление-Благоевград отправят апел към водачите на моторни превозни средства да шофират с съобразена скорост и да спазват правилата за движение. \r\nНатоварен е трафикът в централна градска част в областния център, на места се образуват колони от автомобили. До този момент няма възникнали тежки пътни инциденти в града. Задръствания се образуват по пътя в района на жп гарата и автогарата в посока първи корпус на ЮЗУ „Неофит Рилски“, както и на кръговото кръстовище при Зърнени храни. Натоварен е също трафикът по булевардите „Св. Димитър Солунски“ и „Васил Левски“, както и по улиците „Мечна Кърничева“, „Владо Черноземски“ и „14-ти полк“. Градския транспорт се движи по разписание. Няма данни за закъснения или промяна на обичайните маршрути. \r\nДенис НИКИФОРОВ", "date": "2019.03.06", "title": "Благоевград: Интензивен е трафикът в областта"}
{"url": "http://www.focus-news.net/news/2019/03/06/2631454/24-info-makedoniya-v-harvatiya-se-izgrazhda-luksozen-kurort-s-kashti-na-voda.html", "text": "Под склоновете на Велебит, близо до Ловинац, изграждането на селището Т-нест, което може да се характеризира като \"органичен лукс\", или като \"туристическо селище, равняващо се на най-доброто в света\", предават македонски електронни издания, сред които  „24 инфо“ ,  „Макфакс“ .  В луксозното селище, чийто инвеститор е компанията „Adriatic Luxury Development“, ще има рецепция с конферентна зала, 39 дървени къщи \"на дърво\", 31 платна, от които осем двуетажни дървени къщи, два ресторанта, бар, уелнес басейн.  \r\nМедията предава, че къщите ще бъдат оборудвани с джакузи, сауни, подово отопление. Предназначени са за хора, които искат напълно да се потопят в природата, без да се отказват от комфорта на живота и отличната кухня.  \r\nВсичко това ще струва около 15 млн. евро, а къщите ще бъдат отдавани под наем за 400-500 евро на вечер. Първите гости на този луксозен чертеж се очакват още през есента.", "date": "2019.03.06", "title": "„24 инфо“ (Македония): В Хърватия се изгражда луксозен курорт с къщи на вода"}
{"url": "http://www.focus-news.net/news/2019/03/06/2631456/veliko-tarnovo-v-ednata-lenta-se-osashtestvyava-dvizhenieto-mezhdu-gorsko-novo-selo-i-zlataritsa.html", "text": "В едната лента се осъществява движението между Горско ново село и Златарица. В участъка се извършва ремонт на пътната настилка, който ще продължи до края на март. От Областно пътно управление – Велико Търново уточниха за  Радио „Фокус“ – Велико  Търново, че трафикът се пропуска последователно в едното платно, като движението се регулира от обучени регулировчици от фирмата изпълнител. Условията за пътуване в региона са нормални за сезона. Времето е предимно ясно, без валежи и намалена видимост. Настилките са сухи и нормално проходими. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършват ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Ограничено е движението по пътя между селата Царски извор и Драганово. От км 0+000 до км 5+500 има свлачище, което укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където се извършва разширяване на платното. Обходният маршрут е през  Сливовица – Горско Ново село – Джулюница. Екипи на КАТ „Пътна полиция“ следят за правилното протичане на движението, патрули има на входовете и изходите на Велико Търново. \r\nЛуиза ТРАНЧЕВА", "date": "2019.03.06", "title": "Велико Търново: В едната лента се осъществява движението между Горско ново село и Златарица"}
{"url": "http://www.focus-news.net/news/2019/03/06/2631446/rtk-kosovo-interpol-prie-novata-zayavka-za-chlenstvo-na-kosovo.html", "text": "Косово отново подаде заявка за членство в международната полицейска организация Интерпол, предава  държавната „Радио и телевизия Косово“ (RTK) . \r\nОбщото събрание на организацията ще бъде през октомври в Сантяго, Чили. Заместник-министърът на вътрешните работи на страната Изми Зека заяви в сряда, че Прищина е подала заявлението си на 31 януари. \r\n„Нашето искане бе прието и получихме потвърждение, че Косово ще бъде в дневния ред“, заяви той. \r\nЗека добави, че Косово се приготвя за по-добра стратегия от тази през миналата година. „Научихме си урока от предния път. Ще общуваме с държавите, които се въздържаха и тези, които гласуваха против нас. Ще работим над това“, подчерта той. Агенция „Фокус“ припомня:  През последните години Прищина предприема опити да получи пълноправно членство в редица международни организации, сред които ЮНЕСКО и Интерпол, за да може впоследствие да стане пълноправен член на ООН. Косово вече е член на Световната банка и МВФ. \r\nДосега Косово има три неуспешни опита за присъединяване към Интерпол, като последният от тях, на 20 октомври 2018 година, стана причина за сериозен разрив в и без това силно напрегнатите отношения между Белград и Прищина. Тогава гласуването завърши с 68 гласа „за“, 51 гласа „против“ и 16 „въздържал се“, а за приемане е нужно одобрението на 2/3 от членките.  \r\nТогава Сърбия отпразнува отхвърлянето на заявката на Косово като победа, а правителството в Прищина бе силно разочаровано и излезе с изявление, в което посочи, че „неистовата кампания на Сърбия показва отново, че тя е срещу Косово и срещу идеята за нормализиране на отношенията“.  \r\nВ резултат Косовските сили за сигурност бяха изпратени да направят арести в сръбската северна част на Косовска Митровица, а малко по-късно бяха наложени 100-процентовите мита върху стоките от Сърбия и Босна и Херцеговина (която също гласува против заради настояването на Република Сръбска). Митата, от своя страна, предизвикаха спиране на диалога за нормализация на отношенията и взаимно признаване между Белград и Прищина, тъй като сърбите обявиха, че няма да преговарят до отмяната им. Косовското правителство, независимо от натиска на Брюксел и Вашингтон, досега стои твърдо на решението си, като сочи като пример именно събитията около заявката за членство в Интерпол и кампанията на Белград за отмяна на признаванията на независимостта на Косово от някои слабо заинтересовани от въпроса африкански и азиатски страни. \r\nПревод и редакция:", "date": "2019.03.06", "title": "RTK (Косово): Интерпол прие новата заявка за членство на Косово"}
{"url": "http://www.focus-news.net/news/2019/03/06/2631437/kathimerini-gartsiya-gratskoto-pravitelstvo-obmislya-taktiki-za-razseyvane-na-nedovolstvoto-ot-prespanskiya-dogovor-v-severna-gartsiya.html", "text": "С поглед към предстоящите избори, гръцкият премиер Алексис Ципрас и неговите помощници търсят начин да намалят чувството на недоволство срещу правителството заради Преспанския договор в Северна Гърция, пише  електронното издание на вестник Kathimerini . \r\nСпоред проучванията на общественото мнение в Северна Гърция, повече от 70% от населението е против Договора за разрешаване на спора за името и усилията на правителството да обърне тенденцията чрез серия от речи на висши държавни служители бяха посрещнати с протести. \r\nНякои съветници, според информацията на изданието, твърдят, че правителството трябва да изостави тактиката на отхвърляне на всички опоненти на сделката като част от крайната десница, защото това може да има много голяма цена на изборите. \r\n„Ако тази тактика не бъде променена, щетите могат да бъдат огромни“, казват тези, които вярват, че фокусът трябва да падне върху позитивите от сделката за името. \r\nПредвид страха от изборно поражение, някои помощници настояват също парламентарните избори да не бъдат провеждани преди октомври с надеждата, че негативните настроения ще изчезнат. \r\nПревод и редакция:", "date": "2019.03.06", "title": "Kathimerini (Гърция): Гръцкото правителство обмисля тактики за разсейване на недоволството от Преспанския договор в Северна Гърция"}
{"url": "http://www.focus-news.net/news/2019/03/06/2631457/predstoyashti-mezhdunarodni-sabitiya-za-7-mart-agentsiya-fokus.html", "text": "*** Среща на Европейската народна партия \r\n*** Ги Верхофстад, координаторът на Европейския парламент за преговорите с Великобритания, ще даде информация за последните процеси около Брекзит \r\n*** Революционен анти-графити лазер ще чисти исторически паметници \r\n*** Министърът за Европа на Франция Натали Лойзо ще посети Великобритания в навечерието на датата за Брекзит \r\n*** Доктори без граници ще даде пресконференция за новата епидемия от Ебола \r\n*** Пресконференция на Европейската централна банка за валутната политика на еврозоната \r\n*** Преговори между президента на САЩ Доналд Тръмп и чешкия премиер Андрей Бабиш в Белия Дом \r\n*** Европейският комисар по търговията Сесилия Малмстрьом ще изнесе реч след търговските преговори със САЩ \r\n*** Хуавей ще проведе пресконференция, след като изпълнителният й директор се яви пред съда в Канада \r\n***", "date": "2019.03.06", "title": "Предстоящи международни събития за 7 март ( Агенция „Фокус“ )"}
{"url": "http://www.focus-news.net/news/2019/03/06/2631458/ministar-nikolina-angelkova-uchastva-v-berlin-v-devetata-ministerska-sreshta-po-proekta-po-patya-na-koprinata.html", "text": "Министърът на туризма Николина Ангелкова участва в деветата министерска среща по проекта „По пътя на коприната“. Дискусията се организира от Световната организация по туризъм (СОТ) и се провежда в Берлин в рамките на международното туристическо изложение ITB. Това съобщиха от пресцентъра на  министерството . \r\nОт създаването си програмата „По пътя на коприната“  е допринесла значително за поставянето му като международно признат, културен и туристически маршрут, а интересът в последните години непрекъснато нараства, каза министърът. Тя допълни, че за България, като страна част от Западният път на коприната, е изключително важно да участва активно във всички фази на развитието на инициативата.  \r\nНие бяхме домакини на втория международен семинар „По Западния път на коприната“ и направихме национален анализ за наследството ни, което е част от инициативата, информира министър Ангелкова. Участието ни в този пилотен проект хвърли светлина върху туристическия потенциал на проекта „По пътя на коприната“ и общите ползи от работата по утвърждаването му.  \r\nМинистърът на туризма на България изтъкна още, че може да се обмисли проект за събиране и обобщаване на информация за инициативата,  която да се използва като обща база данни за туристическия потенциал на „По пътя на коприната“.", "date": "2019.03.06", "title": "Министър Николина Ангелкова участва в Берлин в деветата министерска среща по проекта „По пътя на коприната“"}
{"url": "http://www.focus-news.net/news/2019/03/06/2631460/zamestnik-ministar-karina-angelieva-shte-otkrie-diskusionen-forum-v-sofiyskiya-universitet-na-7-mart.html", "text": "Заместник-министърът на образованието и науката Карина Ангелиева ще открие дискусионен форум под надслов „Европейската научна инфраструктура за транслационна медицина EATRIS-ERIC в България“ от 10.00 ч. на 7 март 2019 г. в огледалната зала на Софийския университет. Това съобщиха от пресцентъра на  министерството .  \r\nФорумът се провежда под патронажа на Министерството на образованието и науката и Софийския университет „Св. Климент Охридски“ и е част от програмата, посветена на създаването на партньорска структура на международния консорциум в България.", "date": "2019.03.06", "title": "Заместник-министър Карина Ангелиева ще открие дискусионен форум в Софийския университет на 7 март"}
{"url": "http://www.focus-news.net/news/2019/03/06/2631461/prezidentat-rumen-radev-nepostoyannoto-zakonodatelstvo-nanasya-nay-zhestok-udar-na-malkiya-biznes-zatova-tryabva-da-ima-ravni-usloviya-s-golemiya.html", "text": "Непостоянното законодателство нанася най-жесток удар на малкия бизнес, затова трябва да има равни условия с големия бизнес. Това каза президентът Румен Радев по време на церемонията по връчване на годишните награди за български производители „Златна мартеница“, предаде репортер на  Агенция „Фокус“ . \r\n„Искам да поздравя организаторите за това, че успяха да превърнат една родолюбива инициатива в успешна и устойчива традиция в подкрепа на малкия и средния български производител. Една такава вековна и красива българска традиция – именно българската мартеница, се вплита успешно в днешното съвремие. За мен е важно, че расте броят на участниците – от селското стопанство до IT сектора“, посочи Радев. „Всичко това ни дава самочувствие, че имаме бъдеще като българи един свят на все по-жестока конкуренция. Затова и тази марка разглеждаме като нещо, което да консолидира българските политици и българския бизнес в подкрепа на българското производство. Това означава ясна и устойчива нормативна рамка. Защото непостоянното законодателства нанася най-жесток удар именно на малкия бизнес. А най-голямото предимство на малкия бизнес, това са неговата бързина и гъвкавост и той ги губи, когато е задушен нормативно“, заяви държавният глава и посочи, че това означава ясни критерии и достъп до обществени поръчки. „А това означава електронно правителство и равни условия и за големия, и за малкия бизнес. Това означава и време да мислим все повече за този бизнес, който е иновативен, гарантира повее младежка заетост и подкрепя науката и образованието. Това означава и гаранция от държавата за защита на собствеността и завръщане на доверието в правораздавателната система. Всичко това означава да консолидираме своите усилия, ако искаме България да разпространи по света тази марка – „Произведено в България“, заяви Радев и поздрави участниците в конкурса. \r\nЦветилена СИМЕОНОВА", "date": "2019.03.06", "title": "Президентът Румен Радев: Непостоянното законодателство нанася най-жесток удар на малкия бизнес, затова трябва да има равни условия с големия"}
{"url": "http://www.focus-news.net/news/2019/03/06/2631463/ministar-nikolina-angelkova-uchastva-v-berlin-v-devetata-ministerska-sreshta-po-proekta-po-patya-na-koprinata.html", "text": "Министърът на туризма Николина Ангелкова участва в деветата министерска среща по проекта „По пътя на коприната“, съобщиха от  пресцентъра на министерството.  Дискусията се организира от Световната организация по туризъм (СОТ) и се провежда в Берлин в рамките на международното туристическо изложение ITB.  \r\nОт създаването си програмата „По пътя на коприната“  е допринесла значително за поставянето му като международно признат, културен и туристически маршрут, а интересът в последните години непрекъснато нараства, каза министърът. Тя допълни, че за България, като страна част от Западният път на коприната, е изключително важно да участва активно във всички фази на развитието на инициативата.  \r\nНие бяхме домакини на втория международен семинар „По Западния път на коприната“ и направихме национален анализ за наследството ни, което е част от инициативата, информира министър Ангелкова. Участието ни в този пилотен проект хвърли светлина върху туристическия потенциал на проекта „По пътя на коприната“ и общите ползи от работата по утвърждаването му.  \r\nМинистърът на туризма на България изтъкна още, че може да се обмисли проект за събиране и обобщаване на информация за инициативата,  която да се използва като обща база данни за туристическия потенциал на „По пътя на коприната“.", "date": "2019.03.06", "title": "Министър Николина Ангелкова участва в Берлин в деветата министерска среща по проекта „По пътя на коприната“"}
{"url": "http://www.focus-news.net/news/2019/03/06/2631465/reuters-rusiya-nanese-nov-udar-pusna-v-eksploatatsiya-elektrotsentrala-v-kaliningrad-predi-baltiyskite-darzhavi-da-go-izklyuchat-ot-elektricheskite-si-mrezhi.html", "text": "Русия пусна в експлоатация нова електроцентрала в сряда, която ще помогне на Калиниградска област да самозадоволява нуждите си от електричество, докато нейните прибалтийски съседи се готвят да изключат електропреносните си мрежи от Русия, предава  Reuters . \r\nБританската агенция отбелязва, че Калининградска област няма граница със същинска Русия и зависи от своя съсед Литва, която, от своя страна, внася електричество от Русия, но, заедно с другите Балтийски държави – Естония и Латвия, планира да се откаже от руската енергия и да интегрира електропреносната си мрежа към европейската до 2025 година. \r\nЕвропейските дипломати, както пише „Ройтерс“, твърдят, че разделянето на електрическите мрежи създава потенциал за политическо напрежение между Русия и ЕС. Ако някакви непредвидени събития доведат до прекъсване на електрозахранването на Калининград, Русия би могла да възприеме това като враждебен акт на държавите от ЕС, мислят си те. \r\nКритичната фаза трябваше да дойде по-късно тази година, когато балтийските държави щяха да започнат тестове на изключване от руската мрежа, но те бяха отложени и не беше договорена нова дата. \r\nРусия ще проведе собствен тест, като временно ще изключи Калининград от съседни държави, през май тази година, заяви вицепремиерът Дмитрий Козак пред репортери в сряда. \r\nКозак отбеляза, че балтийските държави са казали на Русия, че ще проведат теста си, след като Калининград проведе собствен тест. \r\nРуският енергиен холдинг ИнтерРАО в сряда обяви, че въвежда в експлоатация газовата електростанция Преголски, която, с капацитет от 455,2 мегавата, е най-голямата от четирите електроцентрали, с които Москва ще направи Калиниградска област енергийно самодостатъчна. \r\nЦентралите Маяковская и Талаховская, които също са газови и имат комбиниран капацитет от 312 мегавата, влязоха в експлоатация през март миналата година. \r\nЧетвъртата ТЕЦ, Проморская централа, която ще е на въглища, трябва да бъде завършена през 2020 година и ще функционира като резервна електростанция. Всичките четири централи ще имат капацитет от около 1 гигават. \r\n„Регионът ще стане изцяло енергонезависим, щом бъде завършена резервната Проморси ТЕЦ“, заяви ръководителят на ИнтерРАО Борис Ковалчук. \r\nПроектът на стойност близо 1,35 милиарда евро се финансира от „Роснефтгаз“, която, както отбелязва британската агенция, получава средствата си от дивиденти от енергийните гиганти „Газпром“ и „Роснефт“. \r\nПревод и редакция:", "date": "2019.03.06", "title": "Reuters: Русия нанесе нов удар: Пусна в експлоатация електроцентрала в Калининград преди Балтийските държави да го изключат от електрическите си мрежи"}
{"url": "http://www.focus-news.net/news/2019/03/06/2631464/prezidentat-rumen-radev-vrachi-priza-zlatna-martenitsa-na-zora-mms-ood-v-kategoriya-za-nalozhila-se-na-pazara-uspeshna-targovska-marka.html", "text": "Президентът Румен Радев връчи приза „Златна мартеница“ на „Зора ММС“ ООД в категория за наложила се на пазара успешна търговска марка и завоювала доверието на българските потребители, предаде репортер на  Агенция „Фокус“ . \r\nТазгодишните награди \"Златна мартеница\" бяха връчени в общо 5 категории. Компанията „Нухелт“ АД получи отличия за успешно стартирала компания с иновативно производство. За политик, отстояващ интересите на българския бизнес и с дългогодишен принос за подобряване на бизнес средата в България, бе обявен депутатът от ДПС Йордан Цонев. Наградата за успешно женско предприемачество отиде при „Адвансед Парашут Системс“ ЕООД, а за успешно стартиращо предприятие - при „Джоб Радар“ ООД. Сред официалните гости на събитието са лидерът на БСП Корнелия Нинова, председателят на АБВ Румен Петков, народни представители и др. Наградата \"Златна мартеница\" е учредена от съюза \"Произведено в България\", за да подпомогне утвърждаването на българските производства и услуги и повишаването на тяхната конкурентоспособност у нас и на международния пазар. Призът се връчва ежегодно и е вдъхновен от уникалния български обичай Закичване с мартеница като пожелание за благополучие и здраве.  \r\nЦветилена СИМЕОНОВА", "date": "2019.03.06", "title": "Президентът Румен Радев връчи приза „Златна мартеница“ на „Зора ММС“ ООД в категория за наложила се на пазара успешна търговска марка"}
{"url": "http://www.focus-news.net/news/2019/03/06/2631462/hristo-grigorov-bchk-e-kato-oazis-koyto-se-machi-da-sahrani-traditsii-i-se-stremi-da-kompensira-lipsata-na-vazpitanie-v-nashite-detsa.html", "text": "БЧК е като оазис, който се мъчи да съхрани традиции и се стреми да компенсира липсата на възпитание в нашите деца. Това каза председателят на БЧК Христо Григоров по време на отчетната сесия за дейността на Столичната организация на БЧК, предаде репортер на  Агенция „Фокус“ . „В момента в страната текат четири събрания и ние отчитаме дейността на БЧК на територията на България. Столичната организация е лидер не защото съм част от това голямо семейство, а защото данните това показват. Със шест териториални центрове, всеки център равен на голям областен град“, каза той. „Действително условията, в които ние работим са изключително тежки. Тежки са, защото България се намира в изключително тежко състояние. Ясно е, че Червеният кръст е като един оазис за тази държава. Оазис, който се мъчи да съхрани традиции и се стреми да компенсира липсата на възпитание в нашите деца“, допълни Григоров. „Възпитанието се прави в семейството. Семейство в България вече почти няма. Младите семейства са почти разбити  - правят деца, не се женят. Културата стъпва на възпитанието. Когато няма възпитание, има псевдокултура, с която се сблъскваме всеки ден. До този момент БЧК не е отказал помощ. Българският червен кръст има възпитание – възпитава нашите деца. Когато младежите дойдат в БЧК и се допрат до това, до което ние сме се допрели, в тях ние изграждаме това, което е необходимо, за да станат едни нормални хора. БЧК е една от най-разпознаваемите честни, добри организации, които помагат. Това се дължи преди всичко, заради нашите предци. Най-важното това се дължи, че ви има вас, защото без вас няма да имаме тези успехи. Аз ви благодаря“, каза още той.  \r\nТеодора ПАТРОНОВА", "date": "2019.03.06", "title": "Христо Григоров: БЧК е като оазис, който се мъчи да съхрани традиции и се стреми да компенсира липсата на възпитание в нашите деца"}
{"url": "http://www.focus-news.net/news/2019/03/06/2631466/ministerstvo-na-kulturata-podgotveni-sa-zapovedi-ot-strana-na-ministara-na-kulturata-i-direktora-na-ninkn-za-izpalnenieto-na-preporakite-na-smetnata-palata.html", "text": "На 5 март 2019 г. в Министерството на културата (МК) постъпи Окончателен доклад на Сметната палата за извършения одит на изпълнението „Опазване и поддържане на обекти на архитектурното наследство в градска среда“ за периода от 1 януари 2015 г. до 30 юни 2018 г. За подобряване на дейностите по опазване на културното наследство са дадени 15 препоръки на министъра на културата и 6 препоръки на директора на Националния институт за недвижимо културно наследство (НИНКН). Подготвени са заповеди от страна на министъра на културата и директора на НИНКН за изпълнението на препоръките. Това се казва в  становище на Министерството на културата  във връзка с съобщението на Сметната палата за архитектурното културно наследство . От Министерството посочват също, че в хода на извършване на одита са предприети коригиращи действия по част от дейностите в областта на недвижимото културно наследство, включително промяна в нормативната уредба. \r\nВ изпълнение на чл. 2а, ал. 1 от Закона за закрила и развитие на културата, Министерството на културата е разработило проект на Национална стратегия за развитие на културата 2019-2029 г. Проектът е публикуван на Интернет страницата на Министерството и на портала за обществени консултации за обществено обсъждане за срок 5 март 2019 г. - 5 април 2019 г.  \r\nВ законодателната програма на Министерския съвет за първото полугодие на 2019 г. (м. май 2019 г.)  е предвиден Законопроект за изменение и допълнение на Закона за културното наследство (ЗКН) относно въвеждането на извършване на оценка на въздействие на инвестиционни проекти върху недвижими културни ценности с категория „световно значение“. Изготвена е и е съгласувана предварителна частична оценка  на въздействието на законопроекта, който се  изготвя съвместно с  представители на Министерството на регионалното развитие и благоустройството, Министерството на околната среда и водите, Съюза на архитектите в България, Камарата на архитектите и др.  \r\nОт влизането в сила на Закона за културното наследство (Обн., ДВ, бр. 19 от 13.03.2009 г.) до настоящия момент са издадени деветнайсет наредби на министъра на културата, една инструкция и пет правилника. За обществено обсъждане са публикувани две наредби по реда на ЗКН.  \r\nКъм настоящия момент се работи по изготвянето на оставащите три наредби по реда на ЗКН.  \r\nВ бюджета на Министерството на културата ежегодно се увеличават средствата  за опазване на културното наследство, като през 2016 година те са били в размер на 3 610 870 лв., а за 2019 са в размер на 6 558 900 лв. \r\nЗа първи път през 2019 година бюджетът на НИНКН за дейности по опазване е увеличен със 100 %. С оглед осигуряването на по-добри условия за работа и по-голяма ефективност са предприети действия за преместването на института в административната сграда на МК на бул. „Ал. Стамболийски“ № 17, като в момента се изпълнява проект за преустройство на помещенията, необходими за осигуряване на работни места за служителите и архивно помещение за Националния документален архив на НИНКН. Тези мерки ще доведат до значително засилване на контрола и съкращаване на сроковете за изработване на становища. \r\nПрез 2018 година е изменен Правилникът за устройството и дейността на Националния институт за недвижимо културно наследство, като са регламентирани нови функции за Института, свързани с дигитализацията на културното наследство, включително определяне на отговорно административно звено за осъществяване на мониторинг върху обектите на културното наследство. Експертният капацитет за осъществяване на съществуващите и новите дейности е недостатъчен, като се търсят решения в тази посока.  \r\nВ  процес на изпълнение е проект за „Дигитализация на архива на недвижимите културни ценности от световно и национално значение, изграждане на специализирана информационна система, електронен регистър и публичен портал“.  \r\nС решение № Р-1/02.01.2018 г. Министерството на културата е обявило процедура за възлагане на обществена поръчка с предмет: „Анализ, проектиране, разработване и внедряване на Специализирана информационна система (СИС), електронен регистър на недвижимите културни ценности и публичен портал. Създаване на нови/актуализиране на съществуващи вече вътрешни правила за основните процеси и правила за предоставяне на електронни услуги и формулиране на предложения във връзка с въвеждането на електронното управление. Дигитализиране на документен архив за 1490 обекта на недвижими културни ценности с национално и световно значение и недвижимите археологически културни ценности с национално значение“ в рамките на проект „Дигитализация на архива на недвижимите културни ценности от световно и национално значение, изграждане на специализирана информационна система, електронен регистър и публичен портал“, който се осъществява с финансовата подкрепа на Оперативна  програма „Добро управление” 2014-2020 г., съфинансирана от Европейския съюз чрез Европейския социален фонд. Решението за избор на изпълнител се обжалва пред КЗК. Към настоящия момент няма произнасяне от КЗК по подадените жалби. \r\nМинистерството на културата, съвместно с НИНКН, работи активно по предоставянето на окончателни статути на недвижими културни ценности (НКЦ), както и определяне на граници и режими, свързани с опазването им. От 2017 - 2019 специализираният съвет (СЕСОНКЦ) е разгледал приблизително 200 предложения за предоставяне, промяна и прекратяване на временен статут на НКЦ.  \r\nДейността по актуализация на НКЦ е експертна – научноизследователска, която обхваща обработването на голям обем информация. Информацията се съдържа в различни източници, съхранявани и поддържани от различни институции в страната. Този процес изисква задълбочен анализ на данните и отнема голям период  от време, като продължителността може да е повече от една година.  \r\nСъгласно изискванията на разпоредбите на §120, ал.1 от  Преходни и заключителни разпоредби към Закона за изменение и допълнение на ЗКН (обн. - ДВ, бр.54 от 2011 г.), задължение на общините е да предоставят на НИНКН актуалните адреси и идентификаторите по Закона за кадастъра и имотния регистър на заварените обявени и декларирани недвижими културни ценности, разположени на територията на съответната община. До момента данните са поискани от всички общини във връзка с разработваните от тях проекти на Общи устройствени планове (ОУП). Обръщаме внимание, че през 2018 г. Министерство на културата е съгласувало общо 126 Задания за ОУП и Предварителни и Окончателни проекти на ОУП.  \r\nС приемането на ЗКН през 2009 г. териториалните инспекторати към Главна дирекция „Инспекторат за опазване на културното наследство“  (ГДИОКН) не са структурирани поради недостатъчна щатна численост, като към настоящия момент за разрешаването и на този проблем се търсят решения. Независимо от ограничения експертен капацитет на ГДИОКН през 2018 година са извършени над 420 проверки, служителите на инспектората са участвали в над  680  приемателни комисии по реда на ЗКН.", "date": "2019.03.06", "title": "Министерство на културата: Подготвени са заповеди от страна на министъра на културата и директора на НИНКН за изпълнението на препоръките на Сметната палата"}
{"url": "http://www.focus-news.net/news/2019/03/06/2631468/varna-okrazhniyat-sad-shte-gleda-delo-za-ubito-v-katastrofa-momche-ot-ignatievo.html", "text": "Заседание по дело за убито в катастрофа в град Игнатиево 16-годишно момче ще се проведе от 10.30 часа до 12.00 часа на 7 март часа в първа наказателна зала на Варненския окръжен съд. Това съобщиха от пресцентъра на  съда . Подсъдим за причиненото транспортно произшествие е Иван Д, също от Игнатиево. Защитата му е поискала делото да се гледа по реда на съкратеното съдебно следствие, като още в утрешния ден може да бъде постановена и присъда. Инцидентът стана на 5 юли миналата година след полунощ на ул. „Георги Петлешев в Игнатиево. Иван Д. се е движел с автомобила си в посока ул. „Слави Дойчев“, когато блъснал преминаващото момче. Иван не спрял на местопроизшествието, като продължил да се движи известно време с пострадалия върху автомобила. Непосредствено след извършване на престъплението мъжът изоставил управляваната от него кола и се укрил . Десет дни по-късно се предал сам на органите на реда. Пострадалото момче беше настанено с опасност за живота в болницата „Св. Анна“ във Варна с множество фрактури на крайници и луксация на двете рамена. В следствие на травмите, на 16 юли детето починало в болницата. Справката за съдимост на обвиняемия показва, че той има 11 влезли в сила присъди, от които 4 присъди са за управление МПС след употреба на алкохол и 1 присъда за управление на автомобил при липса на правоспособност. Видно от справката на Пътна полиция 42-годишният мъж е неправоспособен водач на МПС – никога  не му е било издавано свидетелство за управляване на автомобил и има 19 влезли в сила наказателни постановления за  нарушения по Закона за движение по пътищата. Голяма част от тях отново са за управление на автомобил при липса на правоспособност, отказ да бъде изпробван с техническо средство за установяване употреба на алкохол, осуетяване на полицейска проверка, като не спира на стоп-палка и много други.", "date": "2019.03.06", "title": "Варна: Окръжният съд ще гледа дело за убито в катастрофа момче от Игнатиево"}
{"url": "http://www.focus-news.net/news/2019/03/06/2631472/predstoyashti-sabitiya-v-stranata-za-7-mart-agentsiya-fokus.html", "text": "*** \r\nОт 11.00 часа в София Ивент център вицепрезидентът Илияна Йотова ще участва в заключителното събитие на високо ниво на инициативата „Посланик за един ден“. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 15.00 часа в конферентната зала Библиотечно-информационния център на ТУ – София председателят на Народното събрание Цвета Караянчева ще бъде официален гост на празнична среща на дами, завършили Техническия университет – София. \r\n*** \r\nОт 08.30 часа министърът на образованието и науката Красимир Вълчев ще присъства на открит урок на второкласници в 109 ОУ „Христо Смирненски“, ул. „Слатинска“ № 24.  \r\n*** \r\nОт 09.00 часа в зала 310, корпус 1 на НБУ, ще се състои съвместно организирана  международна научно-практическа конференция между Център за оценка на риска по хранителната верига към Министерство на земеделието, храните и горите, Нов български университет и МИТ Университет - Скопие на тема: „Храни и опаковките им. Риск мениджмънт в туризма.“  \r\n*** \r\nОт 11.00 часа в зала „Колегиум” на 6 етаж в Министерството на културата министърът на културата Боил Банов ще даде брифинг по повод одитния доклад на Сметната палата за архитектурното културно наследство. \r\n*** \r\nОт 10.00 часа в огледалната зала на Софийския университет заместник-министърът на образованието и науката Карина Ангелиева ще открие дискусионен форум под надслов „Европейската научна инфраструктура за транслационна медицина EATRIS-ERIC в България“. \r\n*** \r\nОт 13.00 часа в Интер Експо Център ще се състои официалното откриване на Кръглата маса, засягаща темата за законодателството в строителния сектор и инженерингът в обществен интерес. Кръглата маса ще открие заместник-министърът на регионалното развитие и благоустройството инж. Валентин Йовев. \r\n*** \r\nОт 13.00 часа на ул. „Георг Вашингтон“ № 22 омбудсманът Мая Манолова организира среща по искане на протестиращите медицински специалисти. \r\n*** \r\nОт 09.00 часа в зала „Средец“ на София Хотел Балкан ще се проведе 20-ата юбилейна конференция по е-Управление, „Е-управление за устойчиво развитие“. Конференцията се провежда под патронажа на Томислав Дончев, заместник министър-председател на Република България. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Васил В., Велизар В. и др., на които са повдигнати обвинения за изнудване. \r\n*** \r\nОт 10.00 часа 3-ти състав на на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 3-ти състав на на Специализирания наказателен съд ще заседава по делото срещу Христон М., Филип Ч. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав на на Специализирания наказателен съд ще заседава по делото срещу Румяна Ч., на която е повдигнато обвинение за престъпление по служба. \r\n*** \r\nОт 10.00 часа 20-и състав на на Специализирания наказателен съд ще заседава по делото срещу Владимир Р., Григор Г. и Даниел Г. на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 4-ти състав на Софийски градски съд ще проведе разпоредително заседание по делото срещу Даниал Бейкверди, обвинен, че е намушкал съученик в кв. „Надежда“ заради тормоз в интернет (чл. 116, ал. 1 НК). \r\n*** \r\nОт 10.00 часа 8-и състав на Софийски градски съд ще заседава по делото срещу Десислава Дишлиева, на която е повдигнато обвинение за пране на пари. \r\n*** \r\nОт 11.00 часа на ул. „Русалка“ в отсечката между „Черковна“ и „Васил Друмев“ зам.-кметът на Столичната община Дончо Барбалов ще провери работата на фирмите, ангажирани с поддръжка на пътната мрежа. \r\n*** \r\nОт 11.00 часа 17-и състав на на Специализирания наказателен съд ще заседава по делото срещу Валентин Х., Николай И. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа 10-и състав на на Специализирания наказателен съд ще заседава по делото срещу Благовест М., Георги А. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.30 часа в Национален пресклуб „България“ (Национален стадион „Васил Левски“) Спешъл Олимпикс България  организира пресконференция с участието на националната делегация за Световните игри на Спешъл Олимпикс в Абу Даби‘2019. \r\n*** \r\nОт 11.30 часа в Многофункционална зала на Национална спортна академия ще се състои церемония по връчване на дипломите на бакалаври и магистри. \r\n*** \r\nОт 13.00 часа в централата на АБВ на улица „Врабча“ 23 ръководството на партията ще даде пресконференция.  \r\n*** \r\nОт 13.00 часа в сградата на „Булгартрансгаз“ ЕАД на адрес: гр. София, бул. „Панчо Владигеров“ № 66, ще се проведе публично заседание на комисията за провеждане на откритата процедура с наименование „Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: „Разширение на газопреносната инфраструктура на „Булгартрансгаз” ЕАД паралелно на северния (магистрален) газопровод до българо-сръбската граница”, етап: „Линейна част“. \r\n*** \r\nОт 13.00 часа 9-и състав на на Специализирания наказателен съд ще заседава по делото срещу  Гроздан Т., Иван П. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 3-ти състав на Софийски градски съд ще заседава по срещу прокурор Константин Сулев, на когото е повдигнато обвинение за неправомерно присъединяване към ел. мрежата. \r\n*** \r\nОт 14.00 часа в заседателната зала на НСА ще се проведе отворена лекция на Антонио Олива, един от най-добрите инструктори по карате в световен мащаб, носител на 9-ти дан по карате. \r\n*** \r\nОт 14.00 часа в Литературен клуб „Перото” Делойт България организира среща със студенти, партньори и мениджъри от България и Европа.  \r\n*** \r\nОт 14.00 часа0 14-и състав на на Специализирания наказателен съд ще заседава по делото срещу Янчо Я. и Петър Г., на които са повдигнати обвинения за престъпление по служба. \r\n*** \r\nОт 14.00 часа 13-и състав на на Специализирания наказателен съд ще заседава по делото срещу Любормир  Я., на когото е повдигнато обвинение за изнудване. \r\n*** \r\nОт 14.30 часа 3-ти състав на на Специализирания наказателен съд ще заседава по делото срещу Иван К. и Димитър Г.., на които е повдигнато обвинение за изнудване. \r\n*** \r\nОт 15.00 часа 17-и състав на на Специализирания наказателен съд ще заседава по делото срещу Божидар М., на когото е повдигнато обвинение за участие в организирана престъпна група. \r\n*** \r\nОт 15.00 часа в постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации. \r\n*** \r\nОт 15.00 часа в Технически университет-София, Център „Кариера и възпитаници (алумни)“ организира празнична среща за дами, завършили университета, както и за студентки под надслов: „Жената инженер - наследство и влияние...“.  \r\n*** \r\nОт 17.00 часа в НДК, зала 6, вход А6, ще се проведе 13-то поредно  издание на годишните награди  „Инвеститор на годината“ за постижения през 2018 г. \r\n*** \r\nОт 18.00 часа в Зала 6 на НДК ще се проведе церемонията по връчване на годишните награди „Инвеститор на годината”, организирана от Българска агенция за инвестиции. \r\n*** \r\nОт 18.00 часа в Унгарски културен институт ще се състои откриване на изложбата \"Силата на гражданското общество: съдбата на евреите в България\" и лекция на доц. д-р Албена Танева на тема \"Наследството на холокоста в проекциите на паметта\". \r\n*** \r\nОт 18.30 часа в театрална зала „Надежда“ на Столична библиотека ще бъдат представени текстове на Йордан Радичков в първия по рода си фестивал на радиотеатъра в България „Радио Радичков“. \r\n*** \r\nОт 19.30 часа в Литературен клуб „Перото” издателство „ЕРГО” ще представи стихосбирката „Комореби” на Владислав Христов.  \r\n*** \r\nОт 19.30 часа в Зала 1 на НДК ще бъде открит „Международен София Филм Фест”. За старт на фестивала е избран филма „Да ходиш по вода” на режисьора Андрей Паунов, разказващ за световноизвестния артист Кристо и неговата мащабна инсталация, наречена „Плаващите кейове“.  \r\n*** \r\nОт 17.30 часа в Етнографската къща ще се състои официалното откриване на изложбата „Тази вечер аз съм хубава”, посветена на Деня на жената – 8 март.  \r\n*** \r\nОт 11.00 часа в ОДМВР-Благоевград ще се състои пресконференция във връзка с годишния отчет-анализ на ОДМВР-Благоевград с участието на зам.-главния секретар на МВР главен комисар Георги Арабаджиев и старши комисар Стоян Темелакиев – зам.-директор на ГДБОП. \r\n*** \r\nОт 11.00 часа на Стария гробищен парк срещу входа на парк „Македония“ официално ще бъде открит реставрираният паметник костница на загиналите войници и офицери в Междусъюзническата война. \r\n*** \r\nОт 16.00 часа в зала „Яворов“ отваря врати информационното бюро за кампанията „Бъди войник“ на Министерство на отбраната. \r\n*** \r\nОт 10.00 часа в зала „Петя Дубарова“ на Културен център „Морско казино“ Европейската банка за възстановяване и развитие (ЕБВР), в партньорство с Министерството на икономиката и Община Бургас, организира информационен форум на тема „Искаш бизнесът ти да расте? Ние имаме експерти и ноу-хау“.  \r\n*** \r\nОт 13.30 в Етнографския музей ученици от II „a“ клас на СУ „Епископ Константин Преславски“ – Бургас ще пресъздадат обичая кукери. \r\n*** \r\nОт 18.00 часа в Гранд хотел „Приморец“, конферентна зала „Ахело“, Маргарита Петкова представя новата си книга „Тъй рече Виктор“. \r\n*** \r\nОт 18.00 часа в Галерия „13-то стъпало“ на ул.\"Александровска\" 78 Начо Каменов представя фотоизложба „Фантазии“-ІІ.  \r\n*** \r\nОт 10.00 часа в ЦПЛР-НАОП“Николай Коперник“ ще бъде открит майсторски клас на Европейската организация за ядрени изследвания ЦЕРН. \r\n*** \r\nОт 10.30 часа в първа наказателна зала на Варненския окръжен съд ще се проведе заседание по делото за убитото в катастрофа в град Игнатиево 16-годишно момче. \r\n*** \r\nОт 14.00 часа общинският съветник от ПП ГЕРБ Людмила Колева ще се срещне с граждани в офиса на партията на ул. „Георги Бенковски” 1. \r\n*** \r\nОт 15.00 часа в Щаба на Военноморските сили командването на ВМС ще поздрави жените военнослужещи и цивилни служители, по случай 8 март – Международния ден на жената.  \r\n*** \r\nОт 16.30 в Дома на стопанския деятел ще се проведе пресконференция на ПП АБВ.  \r\n*** \r\nОт 18.30 часа в Арт Галерия „Ларго” ще бъде открита самостоятелна изложба – рисунка и скулптура на Радостин Дамасков, озаглавена „По вълните”. \r\n*** \r\nОт 18.30 часа в зала „Професор д-р Капрелян“ в РЗИ ще се проведе Учредително събрание на Регионалната колегия на помощник-фармацевтите.  \r\n*** \r\nОт 10.30 часа в Пресклуб на БТА - Велико Търново ще се състои пресконференция във връзка с предстоящо мащабно събитие с участието на футболни легенди от \"Манчестър Юнайтед\" във Велико Търново.  \r\n*** \r\nОт 12.00 часа в Изложбени зали „Рафаел Михайлов“ ще се проведе откриване на двудневното изложение „Кандидатстудентска борса 2019“.   \r\n*** \r\nОт 12.40 часа в ПГ по туризъм „Д-р Васил Берон“ - Велико Търново ще се проведе инициатива на учениците по повод 140 години от създаването на Търновската конституция и патронния празник на училището, под наслов  „Берон и Конституцията“. \r\n***  \r\nОт 15.00 часа пред Община Велико Търново ще започне благотворителна кампания „С цвете в ръка срещу репродуктивните проблеми, организирана от „Ротаракт“. - \r\n*** \r\nОт 16.00 часа в ритуална зала на Община Велико Търново ще се проведе среща с представители на Министерството на регионалното развитие и благоустройството. Ще присъства министър Петя Аврамова.  \r\n***  \r\nОт 18.00 часа в Клуб 7 ще се проведе вечер на „Орифлейм“. \r\n***  \r\nОт 18.00 часа в МДТ „Константин Кисимов“ „Червило“ ще бъде представена постановка на МДТ „Константин Кисимов“. \r\n*** \r\nОт 15.00 часа в спортна зала \"Фестивална\" кметът на Община Видин Огнян Ценков ще награди участниците в единадесетия Осмомартенски футболен турнир за девойки. \r\n*** \r\nОт 19.00 часа в Градската концертна зала ще започне концерт на Симфониета Враца. \r\n*** \r\nОт 09.00 часа в храм „Свети Георги“ Демократична България организира панихида в памет на осъдените от Народния съд и разстреляни на 08.03.1945 год. добруджанци.  \r\n*** \r\nОт 14.00 часа в Художествена галерия – Добрич ще се проведе Работилница за въображение – пролетни занятия. \r\n*** \r\nОт 17.00 часа в Художествена галерия ще бъде представена Изложба „Готови за приключение. Автомобилно рали Будапеща – Константинопол, 1912“. \r\n*** \r\nОт 17.30 часа в Регионална библиотека „Дора Габе“, Фоайе с пиано, ще се състои премиера на книгата „Измамата Сан Стефано. Руско-турската поробителна война” на Иво Инджев. \r\n*** \r\nОт 17.30 часа Драматичен театър „Йордан Йовков“ ще бъде представен Спектакъла „Юнаци с умни калпаци“. \r\n*** \r\nОт 18.30 часа в Младежки център, Концертна зала, ще се състои Концерт „Хвръкнала е птичка“ на Студио „Сарандев“. \r\n*** \r\nОт 18.30 часа в Огледална зала „Нели Божкова“ ще се проведе пролетен концерт „Пътешествията на…“ на Росица Бояджиева - флейта и Симеон Кирков – виола. \r\n*** \r\nОт 13.00 часа в заседателната зала (1 етаж) на Община Каварна ще бъдат представени резултатите от изпълнението на проект 16.4.2.017 “Подобряване на условията за младежка заетост в туризма”, финансиран по програма ИНТЕРРЕГ V – A Румъния-България, Ви каним на заключителна пресконференция. \r\n*** \r\nОт 18.00 часа в салона на Народно читалище „Съгласие-1890” ще се състои концерт на Дует „Шик“ и Ева от фамилия \"Тоника\". \r\n*** \r\nОт 14.00 часа ще се проведе отчет-анализ за дейността на ОД на МВР-Кърджали през 2018 година, който ще бъде представен от старши комисар Венцислав Момчилов. На отчета ще присъстват директорът на ГДБОП главен комисар Ивайло Спиридонов и зам.-директорът на ГДГП старши комисар Светослав Манолов. В 15.45 часа в пресклуба на ОД на МВР-Кърджали ще се състои брифинг за медиите.  \r\n*** \r\nОт 13.30 часа в залата на Областна администрация – Кюстендил ще се проведе Общото събрание на Асоциация по ВиК. \r\n*** \r\nОт 18.30 часа в заседателната зала на Общинския младежки дом ще се проведе открит урок на Сдружение „Българска история“.  \r\n*** \r\nОт 11.00 часа в Средно училище „Георги Брегов“ майстор-стъклар от Турция ще представи техника „Ръчно духано стъкло“.  \r\n*** \r\nОт 17.30 часа в ХГ „Станислав Доспевски” ще бъде връчена Националната награда за художествен превод „Стоян Бакърджиев“. \r\n*** \r\nОт 14.00 часа в зала „Панорама“ ще се състои извънредно заседание на Общински съвет-Перник. \r\n*** \r\nОт 18.00 часа на Камерна сцена в Драматично-куклен театър ,,Иван Радоев\" ще се играе постановката ,,Владетелят на микробите\". \r\n*** \r\nОт 19.00 часа в читалище ,,Съгласие\" ще се състои концертът ,,За нея\" на Плевенска филхармония със солист Чавадар Вълков- цигулка. \r\n*** \r\nОт 9.00 часа в зала 1 на Апелативния съд ще се проведе заседание по делото, по което Окръжната прокуратура е внесла протест, а подсъдимият В. А. /на 45 г./ обжалва присъда от 7 години лишаване от свобода за това, че по непредпазливост е причинил смъртта на момиченце на възраст година и половина. \r\n*** \r\nОт 17.30 часа в „Узуновата къща“ ще бъде открита изложбата „Жената – муза и творец“. \r\n*** \r\nОт 17.30 часа в Регионален исторически музей – Стара Загора ще бъде представена Гостуваща изложба „От Виена до Константинопол. Етнография на града.“ –съвместен проект на РЕМ –Пловдив и РИМ -Русе. \r\n*** \r\nОт 19.00 часа в РБ „Захарий Княжески“ ще се състои Концерт „Песни с нежни имена”, посветен на 45 години НУМСИ „Христина Морфова”.  \r\n***   \r\nОт 12.00 часа в зала \"Патиланчо\" ще бъде представено най- новото заглавие за деца на ДКТ „В. Друмев“ \"Книжки сладкодумки\" от Панайот Цанев.", "date": "2019.03.06", "title": "Предстоящи събития в страната за 7 март (Агенция „Фокус“)"}
{"url": "http://www.focus-news.net/news/2019/03/06/2631469/gd-granichna-politsiya-na-gkpp-kalotina-gkpp-kapitan-andreevo-i-gkpp-dunav-most-ruse-trafikat-e-intenziven-na-izhod-za-tovarni-avtomobili.html", "text": "На ГКПП \"Калотина\" на българо-сръбската, ГКПП \"Капитан Андреево\" на българо-турската и ГКПП \"Дунав мост-Русе\" на българо-румънската граница трафикът е интензивен на изход за товарни автомобили, по данни към 18.00 часа. Това съобщиха от  ГД \"Гранична полиция\" .  \r\nНа българо-македонската и българо-гръцката граница трафикът е нормален на всички контролно-пропускателни пунктове.", "date": "2019.03.06", "title": "ГД \"Гранична полиция\": На ГКПП \"Калотина\", ГКПП \"Капитан Андреево\" и ГКПП \"Дунав мост-Русе\" трафикът е интензивен на изход за товарни автомобили"}
{"url": "http://www.focus-news.net/news/2019/03/06/2631470/zam-ministar-nikolay-nankov-s-prihodite-ot-tol-sistemata-shte-mogat-da-se-rehabilitirat-i-poddarzhat-tri-pati-poveche-patishta-vav-vsyaka-oblast.html", "text": "Макар и много закъснели, поставихме началото на устойчив в дългосрочно финансово отношение сектор. С очакваните приходи от въвеждането на тол системата за тежкотоварни автомобили, която ще заработи от 16 август 2019 г., ще могат да се рехабилитират и поддържат три пъти повече пътища във всяка област. Ресурсът, който ще се генерира, ще е в пъти по-голям. Очаква се още през 2020 г. той да е два пъти и половина по-голям от досегашните постъпления. Това заяви при участието си в дискусията „Европа в нашия дом“ в Разград заместник-министърът на регионалното развитие и благоустройството Николай Нанков, съобщиха от  пресцентъра на министерството. \r\nПоетапно ще бъде ремонтиран пътят Разград – Кубрат, коментира регионалният заместник-министър. През тази година ще приключи започналият през 2016 г. ремонт на участък от пътя. Предвижда се да започне ремонт и на още 9 км от него. В област Разград през 2017 и 2018 г. със средства от държавния бюджет в размер на близо 24 млн. лв. са ремонтирани 98 км пътища. Сред тях са участъци от пътя Търговище - Разград. Ремонтирани са също отсечки и от третокласния път, по който преминава интензивен трафик на тежкотоварни автомобили, превозващи инертни материали, земеделска продукция и материали за завода за фаянс и теракота в гр. Исперих. \r\nСъс средства от Оперативна програма „Региони в растеж“ 2014-2020 в областта вече са рехабилитирани близо 21 км от второкласния път Търговище – Разград, който е основна транспортна връзка за областите Търговище, Разград и Силистра и осигурява свързаност и с голяма част от Южна България. \r\nЗаместник-министър Нанков обърна внимание, че има системен проблем и с финансирането на ВиК отрасъла и европейските средства също не решават дългосрочно проблемите. Общините в област Разград нямат достъп до тях заради липсата на консолидация. Добрата новина е, че през следващия програмен период отново ще има средства за води – питейни и отпадъчни, допълни той. Местните власти трябва да направят осъзнат избор дали ще пристъпят към консолидацията според изискването в една административна област да има един ВиК оператор. Не е късно за взимане на решение за обединяване в асоциация и в област Разград, за да може през следващия период да има достъп до европейско финансиране. \r\nОт бюджета на Министерството на регионалното развитие и благоустройството в област Разград през последните три години са инвестирани 5 млн. лв. Инвестициите включват и рехабилитация на ВиК мрежата в разградския ж.к. „Орел“. Със средства от управляваната от министерството Оперативна програма „Региони в растеж“ 2014-2020 г. се благоустроява градската среда. Заместник-министър Нанков посочи, че това е успешен пример за интегриран проект и подчерта, че проектите по ОПРР имат най-дълготраен и видим ефект за хората.", "date": "2019.03.06", "title": "Зам.-министър Николай Нанков: С приходите от тол системата ще могат да се рехабилитират и поддържат три пъти повече пътища във всяка област"}
{"url": "http://www.focus-news.net/news/2019/03/06/2631459/afp-venetsuela-izgoni-poslanika-na-germaniya-zaradi-podkrepata-mu-za-guaydo.html", "text": "Венецуела нареди експулсирането на германския посланик заради подкрепата му за опозиционния лидер Хуан Гуайдо, който се самообяви за президент на страната, предава  AFP . \r\nМинистерството на външните работи на страната обяви, че посланикът на Берлин Мартин Кринер има 48 часа да напусне Венецуела за „намеса“ във вътрешните работи на държавата, след като дипломатическият представител посрещна Хуан Гуайдо на летището при завръщането му в Каракас в понеделник. \r\nПревод и редакция:", "date": "2019.03.06", "title": "AFP: Венецуела изгони посланика на Германия заради подкрепата му за Гуайдо"}
{"url": "http://www.focus-news.net/news/2019/03/06/2631473/ministarat-na-kulturata-boil-banov-shte-dade-brifing-po-povod-oditniya-doklad-na-smetnata-palata-za-arhitekturnoto-kulturno-nasledstvo.html", "text": "Министърът на културата Боил Банов ще даде брифинг по повод одитния доклад на Сметната палата за архитектурното културно наследство, съобщиха от пресцентъра на министерството. Брифингът ще се състои на 7 март, четвъртък от 11.00 часа в зала „Колегиум” на 6 етаж в Министерството на културата.", "date": "2019.03.06", "title": "Министърът на културата Боил Банов ще даде брифинг по повод одитния доклад на Сметната палата за архитектурното културно наследство"}
{"url": "http://www.focus-news.net/news/2019/03/06/2631479/nimh-utre-shte-e-predimno-slanchevo-maksimalnite-temperaturi-shte-sa-mezhdu-17-i-22.html", "text": "През нощта ще е предимно ясно. Северозападният вятър ще утихне. Минималните температури ще са между 0° и 5°. Утре ще е предимно слънчево, с разкъсана висока облачност. Ще духа слаб, в Източна България до умерен вятър от юг-югозапад. Максималните температури ще са между 17° и 22°, по-ниски по Черноморието, където вятърът ще е от югоизток. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ). \r\nАтмосферното налягане ще бъде по-високо от средното за месеца и през деня слабо ще се понижава. \r\nПо Черноморието ще е предимно слънчево. През деня вятъра ще се ориентира от югоизток и ще е слаб до умерен. Максималните температури ще са 8°-11°. Температурата на морската вода е 6-7°. Вълнението на морето ще е около 2 бала. \r\nВ планините ще бъде предимно слънчево. Ще духа умерен, по билата до силен вятър от запад-югозапад. Ще се затопля и максималната температура на 1200 метра ще е около 12°, а на 2000 метра - около 5°. \r\nВ петък и събота ще има разкъсана висока облачност. Вятърът ще бъде със западна компонента, слаб до умерен и температурите ще се повишат с още градус-два. Максималните в по-голямата част от страната ще са между 18° и 23°. В неделя вятърът временно ще се ориентира от северозапад и ще се усили. Облачността ще е променлива, без валежи. Температурите слабо ще се понижат.", "date": "2019.03.06", "title": "НИМХ: Утре ще е предимно слънчево, максималните температури ще са между 17° и 22°"}
{"url": "http://www.focus-news.net/news/2019/03/06/2631477/vecher-pres-severna-makedoniya-velosipedniyat-park-vodno-shte-privleche-turisti-ot-regiona.html", "text": "Скопие планира да направи туристически и почивен център Водно, като специален акцент ще бъде поставен върху колоезденето, предава  северномакедонската електронна медия „Вечер прес“ . За целта в Програмата за обща туристическа промоция и за подобряване на условията за престой на туристите в град Скопие за 2019 г. са предвидени 1 200 000 денара или 20 000 евро за подготовка на Проучване за туристически и рекреационен център Водно.  \r\nВ програмата се посочва, че идеята е да се извърши цялостно сканиране на планината и възможностите, които тя предлага за отдих на гражданите на Скопие, както и привличане на туристи от страната и чужбина. Целта на това проучване е да се получи проект за цялостен рекреационен център с маркирани пътеки за туризъм, туризъм, планинско колоездене, екстремен колоездене и др.  \r\nМедията пише, че местните казват, че възможностите, предлагани от планината, са големи, но не са достатъчно използвани досега. Посрещнати са от усилията на градските власти Водно със своите природни красоти да бъде направен център за отдих, който да обедини не само хората, които изкачват планината, но и ще позволи на любителите на колоезденето да тренират по маркирани велосипедни алеи. \r\nСпециален акцент ще бъде поставен върху колоезденето като една от най-бързо развиващите се тенденции в света. С постоянната инфраструктура (въжена линия) има идеални условия за велосипеден парк в съответствие по световните стандарти, които биха привлекли много туристи от региона и по-широко, се казва в програмата, която цитира медията.  \r\nСъщо така са планирани 300 000 денара (5 000 EUR) за програмата, да се направи маркировка на съществуващите туристически пътеки във Водно и да се направи пътна карта с тежестта на маршрутите и GPS проследяването. Това е краткосрочна мярка за подобряване на опита на планинарите на Водно.  \r\nКато добре позната и любима дестинация за уикендите на гражданите на Скопие е необходимо непрекъснато да се работи за подобряване на съществуващата оферта, така че те да продължат да я посещават. С отбелязването на пътеките и маркирането им ще бъде въведен нов стандарт в развлекателния туризъм, а безопасността на посетителите на Водно ще бъде увеличена, се казва в програмата, цитирана от „Вечер прес“.", "date": "2019.03.06", "title": "„Вечер прес“ (Северна Македония): Велосипедният парк \"Водно\" ще привлече туристи от региона"}
{"url": "http://www.focus-news.net/news/2019/03/06/2631476/hristina-stoyanova-niar-pliska-tazi-godina-se-navarshvat-120-godini-ot-parvite-arheologicheski-prouchvaniya-v-pliska.html", "text": "Тази година се навършват 120 години от първите археологически проучвания в Плиска. Това каза за предаването „Легенди за България“ на  Радио „Фокус“  Христина Стоянова, главен уредник на Национален историко-археологически резерват „Плиска“. Тя уточни, че първият, който проявява интересът към руините при село Абоба с българската история, е Карел Шкорпил. „С подкрепата на руския археологически институт в Константинопол в лицето на тогавашния им директор Фьодор Успенски се извършват първите проучвания в Плиска. Тогава става ясно, че тази крепост е много по-различна от познатите византийски фортове. По-късно, през 1905 година при днешното село Хан Крум, а тогава Чаталар, е намерена една колона от времето на Омуртаг, от която всъщност става ясно и името на Плиска. Така Карел Шкорпил става основател на българската археология, а цели 120 години пет поколения археолози след него проучват тайните на Плиска. Огромната площ на резервата обаче не е проучена в достатъчна степен, така че да се „нареди пъзелът“ и да се говори ясно за градоустройствения план на някогашна Плиска. И все пак тези пет поколения археолози дават подробен материал, който се съхранява и е изложен в обновения през 2006 година музей – една много красива археологическа сбирка, чрез която посетителите могат да се докоснат до историята на нашите предци. В тази сбирка сме постарали да покажем и реконструкции на сградите, които днес за съжаление се намират в руини“, разказа Христина Стоянова. Археологически резерват „Плиска“ привлича посетители от всички поколения, допълни тя. Уредникът на НАИР каза още, че за най-малките си посетители с интерес едновременно към технологиите, но и към историята, и изграден виртуален каталог, а чрез иновативни очила за виртуална реалност те могат за кратко да се разходят и в двореца на Омуртаг. „Има хора с различни интереси – едни са благодарни, че старината се поддържа, други желаят да видят повече реконструкции, трети са доволни, че могат да се докоснат и до новите технологии в музейното дело. Всички музейни работници полагаме грижи миналото ни да се съхранява, като същевременно се използват и атрактивни методи, за да бъдем в крак с интересите на младото поколение“, уточни Христина Стоянова. Тя посочи, че през последните години се наблюдава устойчив ръст на туристите на Националния историко-археологически резерват „Плиска“.  \r\nАнна АНГЕЛОВА", "date": "2019.03.06", "title": "Христина Стоянова, НИАР „Плиска“: Тази година се навършват 120 години от първите археологически проучвания в Плиска"}
{"url": "http://www.focus-news.net/news/2019/03/06/2631478/kardzhali-vazstanovka-na-obichaya-sirnishkiya-ogan-edna-zabravena-traditsiya-se-sastoya-v-dvora-na-regionalniya-istoricheski-muzey.html", "text": "Възстановка на обичая „Сирнишкия огън – една забравена традиция“ се състоя в двора на Регионалния исторически музей в Кърджали, предаде кореспондент на  Радио „Фокус“ . Празникът започна с откриването на изложба от кукерски маски, изработени от децата от етнографската школа към Общинския детски комплекс. „Всяка маска е уникална, носи духа и творчеството на всяко дете“, каза ръководителката им Нели Карабашева. Уредничката от музея Соня Костадинова разказа за същността на Сирни заговезни, за символиката на кукерските игри и Сирнишкия огън. \"Сирни заговезни е последния празник преди Великите пости, за последен път се ядат млечни произведения и яйца. Това е празник и на прошката, по-младите искат от по-възрастните прошка за всички волни или неволни обиди, които са нанесли на близките си през годината. Малките семейни тържества в къщи са завършвали с обичая хамкане – с яйце, или халва на конец. Навсякъде в Източните Родопи са се правили импозантните карнавални игри, кукерите са гонели злото от селата, за да се пречистят и осветят къщите, дворовете и землището на селото. Някои части от обреда все още са се запазили и до сега, и това са баницата и обредните ястия на трапезата. Момци и ергени са правили и много голям огън за предпазване и освещаване на селото. Все още в кв. \"Лъджа\" в Ивайловград има кукерски игри, но навсякъде другаде в областта вече са престанали. Но Сирнишки огньове вече не се правят никъде, затова тази година решихме да възстановим точно тази загубена част от обреда и сме запалили огън\", разказа още етнографката. В двора на Историческия музей деца и възрастни прескочиха огъня за пречистване и прогонване на болестите за цялата година.     \r\nДарина ДЕЕНИЧИНА", "date": "2019.03.06", "title": "Кърджали: Възстановка на обичая „Сирнишкия огън – една забравена традиция“ се състоя в двора на Регионалния исторически музей"}
{"url": "http://www.focus-news.net/news/2019/03/06/2631475/mms-severna-makedoniya-v-lika-se-izgrazhda-luksozno-turistichesko-selishte-s-72-darveni-vili-i-kashtichki-na-darva.html", "text": "Под Велебит, в Лика, Хърватия, се появява уникално луксозно туристическо селище, инвестиция на стойност над 15 милиона евро. Това е първият селски проект на бившия автомобилен производител Горан Строк, сега предприемач, който има луксозни хотели в Дубровник, Риека и Загреб, предава  електронната версия на „Македонски медия сервис“ . Местните са доволни,  казват, че тази голяма инвестиция може да намали емиграцията и ще задържи хората в Лика, пишат хърватските медии.  \r\nЛуксозното туристическо селище, наречено „Теслино гнездо“, трябва да бъде завършено до края на годината. Простира се на 13,5 хектара, ще има 72 дървени вили, къщи на дърва, всички превозни средства в комплекса ще бъдат електрически, а дневният наем на вила или къща на дърво ще струва от 400 до 3.000 евро.", "date": "2019.03.06", "title": "ММС (Северна Македония): В Лика се изгражда луксозно туристическо селище с 72 дървени вили и къщички на дърва"}
{"url": "http://www.focus-news.net/news/2019/03/06/2631467/dzhon-boltan-sasht-shte-nakazhat-chuzhdestrannite-institutsii-koito-finansirat-nikolas-maduro.html", "text": "САЩ ще наложат санкции на чуждестранните институции, които финансират правителството на венецуелския президент Николас Мадуро, предава  AFP , като се позовава на съобщение от Белия Дом. \r\nМярката, обявена от съветника на американския президент по национална сигурност Джон Болтън, е последната на Вашингтон, целяща да свали Мадуро от властта във Венецуела, отбелязва френската агенция. \r\n„САЩ предупреждава чуждестранните финансови институции, че ще бъдат санкционирани, ако продължават да са замесени в незаконни финансови транзакции в полза на Николас Мадуро и неговата корумпирана мрежа“, заяви Болтън. \r\nПревод и редакция:", "date": "2019.03.06", "title": "Джон Болтън: САЩ ще накажат чуждестранните институции, които финансират Николас Мадуро"}
{"url": "http://www.focus-news.net/news/2019/03/06/2631484/plovdiv-izlozhbata-chuyte-ni-artistichen-intelekt-shte-bade-predstavena-na-4-april.html", "text": "Изложбата „Чуйте ни – артистичен интелект“ ще бъде представена в Пловдив на 4 април. Това съобщиха за  Радио „Фокус“ – Пловдив  от Фондация „Пловдив 2019“. Изложбата ще покаже за пръв път пред българска публика една от най-престижните колекции от съвременно изкуство на Стария континент. Творбите от „Дойче Телеком“ ще бъдат представени като акцент в програмата на „Пловдив – Европейска столица на културата 2019“ на различни места в града. Откриването ще се състои на 4 април от 19.00 часа в новото място за култура „Склад“. Изложбата е естествено продължение на темата за 30-годишнината от падането на Берлинската стена, която бе отбелязана още в началото на януари в рамките на програмата на културната столица. Годината на падането 1989-а полага основата за преодоляването на десетилетното разделение на Европа на Изток и Запад, на социалните и политическите разногласия. Колекция „Дойче Телеком“ показва над 80 творби, създадени последните 30 години от повече от 40 художници, родени и израснали в Източна Европа. Всички те са преживели процеса на обществени сътресения, както в собствените си биографии, така и в тези на своите родители, баби и дядовци. Чрез техните произведения „Пловдив 2019“ насочва вниманието отвъд миналото като поставя въпроси за Европа, в която живеем днес. Чрез своите произведения авторите отправят покана за „вслушване“ в посланията на визуалното изкуство с поглед към бъдещето. \r\nТворбите ще могат да се видят до 30 юни и в пространствата на емблематични места в Пловдив – Градска художествена галерия, Балабанова къща, къща Хиндлиян, Галерия „Златю Бояджиев“, Народна библиотека „ Иван Вазов“. \r\nПроектът е съпътстван от образователна и медиаторска програма, която стартира ноември миналата година и бе насочена към широката публика – деца, ученици и възрастни.", "date": "2019.03.06", "title": "Пловдив: Изложбата „Чуйте ни – артистичен интелект“ ще бъде представена на 4 април"}
{"url": "http://www.focus-news.net/news/2019/03/06/2631483/a1-on-makedoniya-prez-2017-godina-okolo-59-hilyadi-albantsi-sa-stanali-grazhdani-na-strani-chlenki-na-es.html", "text": "През 2017 година 58 900 албанци са получили гражданство в страни-членки на Европейския съюз, предава  македонският информационен портал „А1 Он“ , като се позовава на статистика на Евростат, от която става ясно още, че 97% от тях са станали граждани на Италия или Гърция. \r\nБройката обаче е с 13% по-малка от тази през 2016 година, когато около 67 500 албанци са станали европейски граждани, което е и рекорд. \r\nАлбанците са на второ място в ЕС по получаване на гражданство след мароканците (67 900), които най-често стават италианци, испанци или французи. \r\nКато цяло, съгласно данните на Евростат, през 2017 година около 825 хиляди души са получили гражданство на страна-членка на ЕС, което е по-малко в сравнение с 2016 година (995 хиляди) и 2015 (841 хиляди). \r\nОт общият брой на хората, получили гражданство в ЕС, 17% преди това са били граждани на друга страна-членка. \r\nПревод и редакция:", "date": "2019.03.06", "title": "„А1 Он“ (Македония): През 2017 година около 59 хиляди албанци са станали граждани на страни-членки на ЕС"}
{"url": "http://www.focus-news.net/news/2019/03/06/2631481/plamen-slavov-arheologicheski-muzey-veliki-preslav-savremennitsite-na-tsar-simeon-opredelyat-veliki-preslav-za-sapernik-na-perlata-na-tsivilizovaniya-svyat-konstantinopol.html", "text": "Съвременниците на цар Симеон определят Велики Преслав за съперник на перлата на цивилизования свят – Константинопол. Това каза за предаването „Легенди за България“ на  Радио „Фокус“  директорът на Археологически музей „Велики Преслав“ – Пламен Славов. Той разказа, че Преслав става столица на Първото българско царство след като известно време съществува като здравоукрепен и разрастващ се град. С този акт, както и с възкачването на цар Симеон на трона, българската държава поема курс на християнизация, укрепване на държавността и обединение, имайки предвид все още валидното разделение между славяни и българи, допълни Пламен Славов. „Днес трудно можем да видим Преслав в онзи средновековен вид, тъй като изворите, стигнали до нас, са твърде малко, а и вековете са оставили своя отпечатък върху останките. Дори и малкото информация обаче красноречиво разказва за блясъка и славата на тази българска столица. Произведението на Йоан Екзарх „Шестоднев“ частично, но толкова красиво описва Велики Преслав. В най-силните му години, самите византийци са го наричали Велики Преслав. Не трябва да забравяме за изключителното управление не само на цар Симеон, а и на неговия наследник – цар Петър. Именно при неговото управление Преслав като столица достига до своя най-голям разцвет. В резултат на това българската държава успява да оцелее и в следващите векове“, обясни Пламен Славов. Според него местата, на които се е творила българската история, изпълват с изключителни емоции всеки ценител – Дворците, Тронната палата, резиденцията на българските владетели и шедьовърът в архитектурно отношение – Златната църква, наречена още Симеонова – където Симеон е събирал майстори от всички краища на тогавашния свят.  \r\nАнна АНГЕЛОВА", "date": "2019.03.06", "title": "Пламен Славов, Археологически музей „Велики Преслав“: Съвременниците на цар Симеон определят Велики Преслав за съперник на перлата на цивилизования свят – Константинопол"}
{"url": "http://www.focus-news.net/news/2019/03/06/2631482/parlamentat-othvarli-proektoreshenie-na-dps-za-neofashistki-proyavi-u-nas-obzor.html", "text": "Парламентът отхвърли предложен от ДПС Проект на решение относно нарастване на неофашистките прояви в Европа и България. Стана ясно, че предложението не е било обсъдено от нито една от ресорните парламентарни комисии. От гласувалите 119 народни представители 25 бяха \"за\", 25 - \"против\", а 69 се въздържаха. \r\nС проекторешението беше предложено парламентът категорично да осъди терористичните нападения, убийствата и шествията от страна на неофашистки и неонацистки организации в държави-членки на ЕС и по-конкретно България. Текстът предвиждаше още и Народното събрание да изрази дълбока загриженост по повод зачестяващото превръщане в нормално явление на фашизма, расизма, ксенофобията и други форми на нетърпимост в ЕС и България. В проекторешението се посочваше още, че парламентът \"изразява особена тревога от неофашисткото насилие, което засяга обществото като цяло и е насочено към конкретни малцинства като например европейци с черен цвят на кожата/лица от африкански произход, евреи, мюсюлмани, роми, граждани на трети държави, ЛГБТИ лица и хора с увреждания и техните майки\". В текста на ДПС се предлагаше и МВР да създаде звена за борба с престъпленията от омраза, както и други расистки, ксенофобски или дискриминационни действия. \r\nОт ДПС заявиха, че повод за проекторешението е годишнината от геноцида над еврейския народ.  Председателят на ДПС Мустафа Карадайъ  посочи, че трябва ясно и категорично да се осъдят всички прояви на езика на омразата. По думите му свободата, мирът и демокрацията не са даденост, а трябва да се отстояват ежеминутно. „Нека да се противопоставим на омразата, фашизма, популизма, ксенофобията и национализмите. Ние от ДПС няма да пестим усилия за по-добра и просперираща, силна и обединена Европа“, отбеляза Карадайъ. Според него гласуването за проекта е тест за демократичността на 44-тото Народно събрание. „Последиците от възродителния процес, в които и до днес живеем, системно се отхвърлят от ГЕРБ“, каза още Карадайъ и като пример за това посочи насилствената смяна на имена. \r\nОт ГЕРБ отхвърлиха проекторешението с мотив, че няма как да се приеме твърдението, че фашизмът, расизмът и ксенофобията са нормални явления в България.  Депутатът от ПГ на ГЕРБ и председател на външна комисия Джема Грозданова  посочи, че управляващите поемат ангажимент да бъде изготвена декларация по темата и ако е нужно, да бъдат въведени промени в закона. Тя припомни, че България е една от малкото страни, които имат сформирана комисия за защита от дискриминацията. „Българският народ е показал, че в най-трудните периоди от историята си може да бъде толерантен към малцинствата и другите вери. Но това не е споменато в Решението“, заяви Грозданова. Народният представител от ПГ на „Обединени патриоти“ и зам.-председател на ВМРО доц. Милен Михов  посочи, че проекторешението прави компилация, която стъпва върху европейски ценности и прави конгломерат от обвинения към всички, които са различни от ДПС. Той заяви, че същността на цялата декларация е в последния абзац, в който се прави връзка между зверствата през Втората световна война като например Холокоста. „С това ще признаем, че българската държава има общо с античовешкия план на Хитлер за унищожаването на цяла нация. Никой досега не е правил такова нещо“, каза още той. Доц. Михов посочи, че проекторешението е елемент от предизборната кампания на ДПС. „Партията иска да обвини всички управляващи в продължаващ възродителен процес – апропо, в продължаващ фашистки режим“, коментира той. \r\nЦветилена СИМЕОНОВА", "date": "2019.03.06", "title": "Парламентът отхвърли проекторешение на ДПС за неофашистки прояви у нас (ОБЗОР)"}
{"url": "http://www.focus-news.net/news/2019/03/06/2631485/nedyalko-slavov-oblasten-upravitel-rekite-i-vodoemite-v-oblast-smolyan-imat-svobodni-obemi-za-da-poemat-snegotopeneto.html", "text": "Ситуацията в област Смолян с нивата на реките и водоемите е спокойна, а и в прогнозите за тази седмица не се предвижда друго, освен необичайно високи температури за сезона. Това каза за  Радио „Фокус“ – Смолян  областният управител на Смолян Недялко Славов. Той допълни, че предвид свободните обеми на реките и водоемите в региона, не се очакват проблеми поне през тази седмица. „Хубаво е, че високите температури ще позволят по-ранно разтопяване на снега и поемането му от реките и за момента ситуацията е изключително спокойна. Не се предвиждат жълти или оранжеви кодове за необичайно време, а с очакваните високи температури, очаквам голяма част от снега да се стопи и това да намали рисковете за в бъдеще при пролетните валежи от дъжд, които предстоят“, поясни Славов. \r\nТой уточни, че през март не се изключени още валежи и изненади, затова остават в готовност, а и зимното поддържане по републиканските пътища все още не е приключило. Областният управител допълни, че проверките на речните корита за проводимост се извършват през април и май след окончателно приключване на зимния сезон и преди дъждовната пролет. „В най-критичните участъци имаме готовност да реагираме, правим какво е необходимо като превенция. През есента почистихме речното корите на река Черна в Смолян и това ни позволи по-спокойно да посрещнем есента и зимата и не сме имали проблеми. Надяваме се, че няма да има проблеми и през пролетта“, каза още Недялко Славов. \r\nНели ГЕРГЬОВСКА", "date": "2019.03.06", "title": "Недялко Славов, областен управител: Реките и водоемите в област Смолян имат свободни обеми, за да поемат снеготопенето"}
{"url": "http://www.focus-news.net/news/2019/03/06/2631486/veliko-tarnovo-nad-tri-pati-e-uvelichen-finansoviyat-resurs-na-mbal-d-r-dimitar-pavlovich-svishtov-za-2019-godina.html", "text": "Над три пъти бе увеличена субсидията на свищовската общинска болница за 2019 година. Решението на местната администрация е факт след редица срещи на кмета на Свищов Генчо Генчев с министъра на здравеопазването Кирил Ананиев. Съдействие е оказал и народният представител от Великотърновски многомандатен регион Цветан Цветанов, съобщават за  Радио „Фокус“ – Велико Търново  от Общината. \r\nВъв връзка с промените в Закона за лечебните заведения, влезли в сила от 1-ви януари и Наредбата за субсидиране, МБАЛ „Д-р Димитър Павлович“ –  Свищов е с увеличен финансов ресурс за 2019 година. Общият размер на субсидията е в размер на 469 000 лв., което е над три пъти повече от миналогодишната субсидия, която бе 144 717 лв. \r\nДопълнителния финансов ресурс ще допринесе значително за нормалното функциониране на МБАЛ „Д-р Димитър Павлович“ и е част от проекта на Наредбата за субсидиране, касаеща общинските лечебни заведения, които се намират в труднодостъпни и/ или отдалечени райони на страната, за осъществяване на дейности извън обхвата на задължителното здравно осигуряване. \r\n„Фокус“ припомня, че първите резултати от срещите на кмета Генчев с министър Ананиев и председателя на надзорния съвет на НЗОК Жени Начева бяха на лице още през ноември 2018. Тогава  лимитът на болницата беше повишен с 40 хиляди лева. \r\nЛуиза ТРАНЧЕВА", "date": "2019.03.06", "title": "Велико Търново: Над три пъти е увеличен финансовият ресурс на МБАЛ „Д-р Димитър Павлович“ –  Свищов за 2019 година"}
{"url": "http://www.focus-news.net/news/2019/03/06/2631487/shumen-obshtinata-be-otlichena-za-ppinoc-v-pazvitieto-na-bizneca.html", "text": "Община Шумен получи поредното признание за усилията на местната власт да създаде по-добри условия за развитие на бизнеса. Това съобщиха от  Община Шумен . Отличието бе връчено по време на  годишните награди Ваlkаn Вuѕіnеѕѕ Аwаrdѕ 2019. Πpизoвoтo мяcтo e в ĸaтeгopиятa „Гoлямa oбщинa c пpинoc ĸъм paзвитиeтo нa бизнeca в peгиoнa“. Кметът Любомир Христов и неговият екип заслужено получават тази награда. В продължение на три години те полагат огромни усилия за икономическото развитие на града и за създаване на по-сигурна среда за бизнеса. Шумен става все по-привлекателен за инвеститорите. Оценката е на мeждyнapoднo жypи oт eĸcпepти и pecopни жypнaлиcти, които определиха тазгодишните носители на наградите. Отличието получи заместник-кметът по икономическо развитие Росица Антонова. „Само за миналата 2018 година са сключени 10 предварителни и окончателни договори за закупуване на нови терени в Индустриалния парк. Към момента там има 17 инвеститори. Амбицията ни е да изградим индустриално-търговски и логистичен център край града, като в този проект общината е партньор на частно дружество. Ползите обаче са за цялото общество – имаме готовност да посрещаме нови инвеститори и да се справим с безработицата,” каза зам.-кметът Росица Антонова. Наградите Balkan Business Awards 2019 отбелязват най-значимите постижения в бизнеса у нас и на Балканите, допринесли за устойчивото развитие на регионите. Партньори на събитието са: Българската търговско-промишлена палата, Сръбско-българската търговска камара, Турско-българската търговско-индустриална камара, Бизнес клуб Лондон, Европейският икономически сенат и други. От пресслужбата на Община Шумен припомнят, че Шумен за втори път печели престижно отличие в тази област. В началото на миналата година кметът Любомир Христов получи наградата за община с най-много инвестиции през 2017 на специална церемония, организирана от Българската агенция за инвестиции.", "date": "2019.03.06", "title": "Шумен: Общината бе отличена зa пpинoc в paзвитиeтo нa бизнeca по време на  годишните награди Ваlkаn Вuѕіnеѕѕ Аwаrdѕ 2019"}
{"url": "http://www.focus-news.net/news/2019/03/06/2631480/ekspert-rusiya-moskva-poiska-garantsii-ot-balgariya-za-prodalzhavaneto-na-turski-potok.html", "text": "Дмитрий Медведев проведе разговори с българския премиер Бойко Борисов. По време на срещата руският премиер заяви, че за да мине „Турски поток“ през България, Москва се нуждае от твърди гаранции, че проектът в крайна сметка няма да се провали. В Русия се опасяват от повторение на ситуацията с „Южен поток“ и затова гаранцията не трябва да бъде предоставена от България, а от Европейския съюз, пише Анна Королева в материал за официозното руско  списание „Експерт“ , представен без редакторска намеса. \r\n„Трябва да вземем предвид опита, натрупан през последните години, при което не най-неприятния, имам предвид ситуацията с„ Южен поток“. Ето защо се надявам да можем да говорим за по-нататъшни конкретни стъпки, след като съответните гаранции бъдат издадени - не от българското правителство, а когато Европейската комисия предостави надеждни гаранции, че този проект няма да се срине в бъдеще и няма да бъдат поставяни никакви пречки. Надявам се, че нашите български приятели също разбират това и провеждат съответната работа“, каза Дмитрий Медведев. \r\nОт своя страна Бойко Борисов припомни, че към днешна дата транзита към Турция през Украйна е между 14 и 16,7 милиарда кубически метра. Когато „Турски поток“ започне да работи, това количество няма да преминава през територията на България, а тръбите й ще останат празни. „Моят колега не се съмнява в лоялността и почтеността на България в отношенията с Европейския съюз. Искаме да запазим поне тази пропускателна способност, която предоставяме. Искам да сме напълно ясни по този въпрос. Не случайно г-н Юнкер отбеляза, че няма възражения срещу газоразпределителния център. „Газпром“ обяви, че има интерес. В момента работим по терминала за втечнен природен газ с Гърция. И ще има възможност за диверсификация. Оставаме на пазара на газ“, каза той. \r\n„И ако има национални предатели, това са тези, които биха искали инвестициим направени от нашата страна, да пропаднат и да върнат оборудването като излишно. Когато построим този тръбопровод, количеството газ ще се увеличава. Ние абсолютно ясно заявихме своята позиция. Да, действително, публичен търг, максимална степен на прозрачност, за да няма никакви упреци по наш адрес или по отношение на нашите партньори“, добави Бойко Борисов. \r\nПерспективата за продължаване на второто разклонение на „Турски поток“ става все по-реална, счита директорът на Фонда за развитие на закона и медиацията ТЕК Александър Пахомов. Това се дължи на факта, че заради най-вероятния сценарий с газовата директива на ЕС, „Северен поток 2“, на когото „Газпром“ възлагаше големи надежди след края на транзитния договор с Украйна, рискува да работи само на 50% от своите възможности през първите няколко години. В същото време, поради затягането на законодателството, като цяло няма гаранция, че ще бъде реалистично да се постигнат необходимите изключения за „Северен поток 2“ от Германия. Съответно, разширяването на „Турски поток 2“ би решило частично проблема с падането на капацитета и в дългосрочен план няма да задължи Русия да мисли за запазването на украинския транзит. \r\nМеждувременно все още има много нерешени въпроси по тази тема, изтъква експертът. Колкото и да твърди България, че тя е против това тръбите да останат празни, София продължава да е изцяло зависима от Европейската комисия. И ако във висшите кръгове решат, че второто разклонение на „Турски поток“ е опасно за енергийния пазар на ЕС, то рисковете проектът отново да спре на средата все още съществуват. Заради това съгласието само на България не е достатъчно, Русия чака гаранции от ЕК, а тя, на свой ред, сега е заета със съдбата на „Северен поток 2“. Очевидно е, че руският газов доставчик няма намерение да дава каквито и да е гаранции на Европа, но от друга страна тя, без съмнение, се нуждае от енергоресурси с достъпна цена и в този смисъл „Газпром“ е един от най-надеждните партньори. \r\nСъответно, може да се каже, че за Европа не е съвсем изгодно да блокира изцяло „Турски поток 2“, посочва Александър Пахомов. Тази идея се потвърждава от факта, че въпросът за пълното блокиране на проекта не се повдига, сега основният въпрос е откъде да мине тръбата и през кои европейски страни. Припомняме, че второто разклонение на газопровода вече е положено по дъното на Черно море и трябва да мине през балканските страни, за да стигне до Унгария. Предполага се, че през тази година ще започне строителството на териториите на България и Сърбия и ако потокът се развива по този сценарии, то руският газ трябва да стигне до разпределителния хъб в австрийския Баумгартен през Унгария, което ще му даде възможност още повече да се укрепи на пазара на ЕС. \r\nОт друга страна, отбелязва анализаторът, не забравяйте, че газът се доставя в ЕС и чрез южния газов коридор TAP от азербайджанския Шах Дениз, има и проект на Edison и гръцката DEPA за разширяване на ITGI Poseidon до 20 милиарда кубически метра, който на теория ще бъде отворен за всички доставчици, включително за „Газпром“. Този проект, между другото, е замислен като едно от продължениято на „Турски поток“, за да се докара газ до Италия. Т.е., като се има предвид изпълнението на тези проекти и разширяването на доставките от Шах Дениз, усилията на Руската федерация за пускане на разклонението „Турски поток 2“ могат да се окажат доста излишни. \r\nБългария винаги ще е заинтересована от сътрудничеството с Русия по въпроса за „Турски поток 2“, тъй като негативните перспективи за развитието на икономиката й през близките години няма да й се разминат, добавя водещият анализатор на компания „Експерт Плюс“ Мария Салникова. Но икономически Русия не е приоритетно направление, тъй като България е ориентирана към интеграция със страните-членки на Европейския съюз. \r\nПо отношение на структурата на външното сътрудничество, основните търговски партньори за износа са Германия (около 13,5%), Италия, Румъния, Турция, Гърция (всяка по около 8%); за вноса – Германия, около 12%, Русия 10% и нататък Италия, Румъния и Турция. В експорта преобладават текстилните и хранителните продукти, стомана, желязна руда, машини и оборудване, вино; при импорта – машини, цветни метали и сплави и чак след това нефт и други суровини. \r\nФактът, че Русия ще иска гаранции е абсолютно логичен, след като преди това договорките с България вече пропаднаха, уверена е Мария Салникова. Тя напомня, че промишлеността на България е една от главните сфери на нейната икономика, която дава значителен принос към брутния вътрешен продукт. А главният проблем на страната е острият недостиг на енергийни ресурси. На територията на България има значителни залежи от въглища, включително кафяви, както и газ, но те са недостатъчни за обезпечаването на енергия за цялата страна. Ето защо да получи транзит, още повече, че Австрия и Унгария не са против, би било изгодно за България. \r\nНо има много политически въпроси, които българското правителство ще трябва да обсъди с Украйна, Русия и страните от ЕС. Гаранциите, които дадена страна може да даде, са подписани на хартия задължения. Дали е изгодно за Русия? От политическа позиция, разбира се, е от полза, тъй като е още един лост за влияние върху друга държава. \r\nПревод и редакция:", "date": "2019.03.06", "title": "„Експерт“ (Русия): Москва поиска гаранции от България за продължаването на „Турски поток“"}
{"url": "http://www.focus-news.net/news/2019/03/06/2631490/yana-marinova-orlin-pavlov-i-krisko-shte-badat-chast-ot-spektakala-devoyka-kyustendilska-prolet.html", "text": "Яна Маринова, Орлин Павлов и Криско ще бъдат част от спектакъла „Девойка Кюстендилска пролет“. Това съобщи пред журналисти кметът на Община Кюстендил Петър Паунов, предаде репортер на  Радио „Фокус” – Кюстендил . На 16 март от 19.00 часа на площад „Велбъжд” ще се проведе 53-ият конкурс за избор на „Девойка Кюстендилска пролет“. Традицията по тържествено посрещане на пролетта датира от 1966 година. На този празник се избира девойка, която символизира идването на пролетта, младостта, пробуждането на природата и надеждата за нов живот. Изборът се провежда в три кръга – официални тоалети, танцово дефиле и единствения по рода си в България тур с народни носии. Участничките, които ще дефилират тази година, са 14 на брой и са на възраст между 16 и 18 години. Журито се състои от всички носителки на титлата „Кюстендилска пролет“ от създаването на конкурса до момента. Победителката в „Девойка Кюстендилска пролет“ 2019 ще получи парична награда от 1500 лв., а двете й подгласнички и момичето на публиката по 850 лв. Община Кюстендил подарява на всички участнички официалните тоалети и обувки, с които участват в спектакъла, както и луксозни албуми със снимки. \r\nВенцеслав ИЛЧЕВ", "date": "2019.03.06", "title": "Яна Маринова, Орлин Павлов и Криско ще бъдат част от спектакъла „Девойка Кюстендилска пролет“"}
{"url": "http://www.focus-news.net/news/2019/03/06/2631489/stolichnata-organizatsiya-na-bchk-otchete-deynostta-si-prez-izminalata-godina-i-ocherta-tselite-si-za-nastoyashtata-obzor.html", "text": "Столичната организация на БЧК проведе отчетната сесия за дейността си през 2018 г. На нея беше направен отчет за реализираните през 2018 г. широк спектър от дейности, програми и проекти. На базата на анализите и оценките беше приет и План за работа през 2019 г. На събранието присъстваха членове на столичната организация на БЧК, доброволци и председателят на Български червен кръст Христо Григоров.  \r\nОтчетът за дейността на столичните червенокръстци изчете председателят на софийската организация на БЧК проф. Здравко Маринов. Той се спря на реализираната дейност на всеки един от шестте териториалните центрове в столичната организация и отбеляза, че в тях работят хора с опит и личен авторитет. „Безспорен е качественият и активен човешки ресурс. Имаме членски състав 17 303 души, организирани в 256 дружества\", обясни той. \"В момента разполагаме със 701 доброволци, към тях ако добавим и доброволците по програми и различни екипи, стават 1190. Това си е една забележителна армия, устойчиво ангажирана в програмите и проектите на организации“, обясни проф. Здравко Маринов. Той допълни, че една от най-важните дейности са проведените обучения – отразени са 20 базисни обучения и 26 форми на обучения-квалификации. „През отчетния период бяха привлечени и разпределени финансови дарения от външни дарители, с които бяха подпомогнати индивидуално коефициенти, болници и специализирани домове. През 2018г. 2 881 деца са били обучени във водоспасителна дейност. Успешно проведени са 4 курса за водни спасители. Има възходящо развитие на младежката организация. През 2018 г. младежката организация участваше активно в дейността на организация\", допълни проф. Здравко Маринов. Той подчерта, че основната задача е привличането на нови доброволци.  \r\nДиректорът на столичната организация на БЧК Петранка Недялкова съобщи, че финансовите приходи за 2018 г. са в размер 953 277 лв. „При заложени – 675 695 лв. изпълнението е 141%. Въпреки икономическата ситуация, бюджетът на организацията през 2018 година е изцяло в духа на благородните подбуди и на целите, заложени в Стратегия 2020 на столична организация на БЧК“, допълни тя. Петранка Недялкова каза още, че през годината организацията е отстоявала своето авторитетно присъствие в града и изпълнявала своята основна функция да стимулира и организира взаимопомощ, да съдейства социална регулация. „Основните приходи на финансови средства са по следните основни постъпления – членски внос, фонд по набиране и дарение, средства по програми и проекти, курсове по първа помощ на шофьорите, курсове за водни спасители, субсидия и други“, каза още Петранка Недялкова.  \r\nПредседателят на БЧК Христо Григоров съобщи, че столичната организация е лидер сред териториалните центрове не защото е част от голямо семейство, а защото данните го показват. „Действително условията, в които ние работим са изключително тежки. Тежки са, защото България се намира в изключително тежко състояние. Ясно е, че Червеният кръст е като един оазис за тази държава. Оазис, който се мъчи да съхрани традиции и се стреми да компенсира липсата на възпитание в нашите деца“, допълни Григоров. „До този момент БЧК не е отказал помощ. Българският червен кръст има възпитание – възпитава нашите деца. Когато младежите дойдат в БЧК и се допрат до това, до което ние сме се допрели, в тях ние изграждаме това, което е необходимо, за да станат едни нормални хора. БЧК е една от най-разпознаваемите честни, добри организации, които помагат. Това се дължи преди всичко, заради нашите предци. Най-важното това се дължи, че ви има вас, защото без вас няма да имаме тези успехи. Аз ви благодаря“, каза още Христо Григоров.  \r\nТеодора ПАТРОНОВА", "date": "2019.03.06", "title": "Столичната организация на БЧК отчете дейността си през изминалата година и очерта целите си за настоящата (ОБЗОР)"}
{"url": "http://www.focus-news.net/news/2019/03/06/2631491/aneliya-grigorova-bchk-burgas-nay-chestite-sluchai-na-udaveni-sa-s-detsa-ot-malkite-naseleni-mesta.html", "text": "Оказва се, че най-честите случаи на удавени са с деца от малките населени места. Това каза за  Радио „Фокус” – Бургас  Анелия Григорова, специалист водно спасяване към Български червен кръст (БЧК) – Бургас. По думите ѝ основната работа на службата през настоящата година ще бъде насочена към превенция на водния травматизъм сред децата. „Освен курсовете за водни спасители, които се провеждат на територията на Бургас, ще насочим усилията си и към превенцията на водния травматизъм чрез програмата „Приятели на водата“, обясни Григорова. Специалистът добави, че програмата представлява съвместна инициатива на Българския червен кръст и Министерството на образованието и е насочена към учениците от начален етап на образованието. „За изминалата година тя е обхванала 527 деца от 7 училища в Бургас. Тази година нейната дейност се разрасна, като вече са обхванати 8 училища на територията на цялата община. Това се случва в момента, например в общините Камено, Сунгурларе, Айтос и Карнобат“, каза още тя. По думите ѝ сред уроците, които предстои да бъдат усвоени от децата, са такива, свързани с основните правила за безопасност при ползване на плувните басейни, хранене преди плуване и други. Григорова обясни, че всяко от децата, както и техните учители, получават учебни материали, с които да си помагат по време на обучението. \r\nТя отбеляза също, че утре предстои заключителен изпит на 25 спасители. По думите ѝ 15 от тях са се обучавали за спасители на плувен басейн, а останалите – за море. „Продължават да звънят хора, които искат да бъдат спасители, продължаваме да събираме групи и да провеждаме обученията“, каза още Григорова. Според нея недостиг на спасители към момента няма. „Кадрите се обучават. Въпросът е дали ще избират нашата държава и дали нашите работодатели ще им осигурят едни коректни условия за работа и едно хубаво възнаграждение. Недостиг няма, дори напротив“, каза още Григорова. Тя добави, че по време на седмицата на водното спасяване, която се отбелязва през първите дни на месец юни, отново предстоят кампании за превенция на водния травматизъм на бургаския плаж. \r\nМария ПОПЧЕВА", "date": "2019.03.06", "title": "Анелия Григорова, БЧК – Бургас: Най-честите случаи на удавени са с деца от малките населени места"}
{"url": "http://www.focus-news.net/news/2019/03/06/2631492/burgas-blagotvoritelen-kontsert-vecher-na-talantite-v-podkrepa-na-sdruzhenie-onkobolni-i-priyateli-shte-se-provede-na-23-mart.html", "text": "Благотворителен концерт „Вечер на талантите“ в подкрепа на Сдружение „Онкоболни и приятели“ ще се проведе на 23 март от 18.00 часа Дома на нефтохимика. Това съобщиха от пресцентъра на  Община Бургас . Спектакълът се организира по инициатива на Английска езикова гимназия „Гео Милев“. Участие в концерта ще вземат ученици от Английската гимназия, сред които носителката на приза „Мис България“ – 2018 Теодора Мудева, Ясемин Шахин, рок група Nevermind, мажоретен състав на АЕГ, хип-хоп група The Imperialz, както и Вениамин Димитров, Станислава Василева, ВА „Фортисимо“, ТСК „Фрея“, Веселина Дамова, КСТ „Бургас 1975“ и други. Организатори на събитието са Илиян Цветков – ученик от 11 клас в АЕГ, и Савана Лъск – Фулбрайт американски помощник-учител. Събитието ще се осъществи със съдействието на „Фулбрайт“, Българо – американска комисия за образователен обмен, Община Бургас и рекламна агенция „Дигитал“. Събраните средства ще бъдат предоставени на СНЦ „Онкоболни и приятели“ за подпомагане на психосоциалната рехабилитация на онкоболни и техните близки. Телефон за контакт: 0884/ 64 09 09. Покани могат да бъдат закупени в сградата на Английската гимназия и на касата на НХК преди началото на концерта. Цената на поканата е 2 лева.", "date": "2019.03.06", "title": "Бургас: Благотворителен концерт „Вечер на талантите“ в подкрепа на Сдружение „Онкоболни и приятели“ ще се проведе на 23 март"}
{"url": "http://www.focus-news.net/news/2019/03/06/2631493/dobrovoltsite-na-bmchk-plovdiv-shte-stanat-chast-ot-inovativna-initsiativa-kasaeshta-vazrastnite-hora.html", "text": "Доброволците на Български младежки Червен кръст (БМЧК) – Пловдив ще станат част от иновативна инициатива, касаеща възрастните хора. Това съобщиха за  Радио „Фокус“ – Пловдив  от организацията. Грижата и вниманието към възрастните хора са една от приоритетните области от социално помощната дейност, осъществявана от Областен съвет на БЧК – Пловдив. Млада сертифицирана гримьорка инициира събитие, с което ще отдели професионална грижа и внимание към възрастните дами, живеещи в „Св. Василий Велики“ – Пловдив, а фризьорката от социалното заведение ще се погрижи за техните празнични прически по повод международния ден на жената – 8 март. От 09.00 часа на 8 март в дом за стари хора „Св. Василий Велики“ – Пловдив всички желаещи дами ще участват в нетрадиционно събитие по повод международния ден на жената. Сертифицираната млада гримьорка Стефка Нешева, с помощта на доброволци на БМЧК и служители на социалното заведение, ще разкраси дамите по техен вкус. Фризьорката Албена Ришева, която работи в дома за възрастни хора, ще направи специални прически за празника. \r\nВсяка от дамите ще избере любимия си стил и ще получи подарък – професионално ракрасяване. Така жените ще са подготвени с добро настроение и обновена визия да продължат с останалите събития от празничния ден. \r\nИнициативата има за цел да покаже на дамите, че всяка от тях заслужава индивидуално внимание – една по-различна емоционална грижа.", "date": "2019.03.06", "title": "Доброволците на БМЧК – Пловдив ще станат част от иновативна инициатива, касаеща възрастните хора"}
{"url": "http://www.focus-news.net/news/2019/03/06/2631494/za-vtora-poredna-godina-meditsinski-universitet-pleven-provezhda-izneseni-kandidatstudentski-izpiti-za-bakalavarskite-spetsialnosti.html", "text": "За втора поредна година Медицински университет – Плевен (МУ-Плевен) провежда изнесени кандидатстудентски изпити за бакалавърските специалности. Това съобщиха от  МУ-Плевен . Освен в градовете Монтана и Видин, кандидатит-студентите имат възможност тази година да се явят на тест по биология и във Враца и Велико Търново за 9 специалности на висшето училище, водещи до придобиване на степен „Бакалавър“ и „Професионален бакалавър“. Решението за изнесените изпити в Северна България произтича от доказано най-високия процент кандидати от тези региони. Явявайки се на изнесените изпити, гимназистите получават оценка, която е равностойна на резултатите от предварителната и редовната изпитни сесии.  \r\nНа 9 март предстои последният от поредицата изнесени изпити, който ще се проведе във Велико Търново в конферентната зала на хотел „Премиер“ от 10.00 до 12.00 ч. Преди това на 7 и 8 март в изложбени зали „Рафаел Михайлов“ в старопрестолния град представители на висшето училище ще вземат участие в кандидатстудентска борса. \r\nПо време на изнесените изпити кандидат-студентите на МУ-Плевен могат да се явят на тест по биология за бакалавърските специалности „Акушерка“, „Медицинска сестра“, „Медицинска рехабилитация и ерготерапия“, „Помощник-фармацевт“, „Медицински лаборант“, „Рентгенов лаборант“, „Опазване и контрол на общественото здраве» и „Медицинска козметика“ и „Социални дейности“. \r\nМедицински университет – Плевен провежда динамична целогодишна кандидатстудентска кампания под мотото „Успяваме заедно“. Студентите, преподавателите и служителите на висшето училище помагат на кандидатите да направят правилния избор, от който зависи бъдещото им професионално изграждане и развитие, чрез срещи-разговори в гимназиите в цялата страна, участия в кандидатстудентски борси и дни на отворените врати. На 26-27 март 2019 г. предстои участие на представители на МУ-Плевен в кандидатстудентска борса в Разград, организирана с подкрепата на Община Разград.  \r\nЗа поредна година Медицински университет – Плевен ще заложи и на успешното провеждане на предварителна изпитна сесия за кандидат-студенти през месеците март и април 2019 г., резултатите от която имат еднаква тежест в балообразуването като изнесените и редовните изпити по биология и химия. За бакалавърските специалности приемът на документи е в периода 18 – 27 март, а тестът по биология е на 30 март 2019 г. За магистърските програми по Медицина и Фармация, подаването на заявления е в периода 18 март – 3 април, а предварителните изпити са по биология – на 6 април и по химия – на 13 април 2019 г.  \r\nАко оценката от изнесените или предварителните изпити ги удовлетворява и са решили да не се явяват на редовната изпитна сесия през юли, кандидатите задължително трябва да подадат документи и през юни 2019 г., за да посочат желанията си за участие в класирането по специалности. Кандидатите за бакалавърските специалности могат да кандидатстват само с оценката по биология от държавен зрелостен изпит или с оценка от друга матура по избор, без да се явяват на изпит. Висшето училище признава за изпитни оценките над 5.50 от национални олимпиади по биология и химия за текущата година. \r\nНа сайта на висшето училище в раздел „Актуално Прием 2019“. е поместена пълна информация за специалностите, местата и таксите на обучение, по които МУ-Плевен осъществява прием за новата академична година, датите на изпитите и актуализирания Правилник за прием на кандидат-студенти. Чрез сайта всеки зрелостник може да подаде документи онлайн, да провери залата за явяване на изпит, както и получения резултат.", "date": "2019.03.06", "title": "За втора поредна година Медицински университет – Плевен провежда изнесени кандидатстудентски изпити за бакалавърските специалности"}
{"url": "http://www.focus-news.net/news/2019/03/06/2631496/shumen-praznik-na-etnosite-i-na-poeziyata-sharena-palitra-sabra-zaedno-blizo-400-uchastnitsi-i-gosti.html", "text": "Празник на етносите и на поезията „Шарена палитра“ събра заедно близо 400 участници и гости, съобщиха от  Община Шумен . Богата палитра от цветове, музика, поезия и танци събра деца, родители и гости от различни етноси – български, турски, ромски и руски във второто издание на празника на етносите и на ромската поезия, който се проведе на сцената в Младежкия дом. Инициативата се реализира по проекта на Община Шумен „Взаимодействието с общността – фактор за по-добро бъдеще и успешна интеграция“ в рамките на програма ЗОВ към Българо-швейцарската програма за сътрудничество. Деца и ученици от Детска градина “Пролетна дъга”, Обединеното училище “Хр. Ботев” в село Ивански, възпитаници на СУ “Трайко Симеонов”, Центъра за подкрепа на личностното развитие – ОДК и музикалните школи в града, СУ “Сава Доброплодни” и Шесто основно училище “Еньо Марковски” с огромно старание подготвиха своите музикални изпълнения, рецитираха стихове, пяха песни, представиха танци на различни етноси и се включиха в концертната програма „Шарена палитра“. Публиката аплодира музикантите от оркестър “Шумен” и  виртуозните изпълнения на популярни руски, унгарски, български творби и ромски песни. Потомственият музикант и носител на първа награда от Международния детско-юношески театрален фестивал „Приказка за теб“ във Варна Евгени Чакъров предизвика възторжените аплодисменти на публиката със своето изпълнение на цигулка – “Турски марш” от Бетовен. Офи Митков спечели овациите на децата и възрастните с химна на Европа “Ода на радостта”. Гостите на празника имаха удоволствието да наблюдават прекрасните композиции “Царевички” и “Шопски танц” на възпитаниците от трети хореографски клас в СУ “Сава Доброплодни”. Детската вокална група и Силвия Атанасова от Шесто основно училище бяха бурно аплодирани. Партньорите по проекта също имаха участие в празничната програма. В специално ушити костюми на сцената излязоха и децата от ДГ “Пролетна дъга” и изпълниха руски танц. Учениците от училището в село Ивански рецитираха ромска поезия и представиха композиция по музиката от филма “Таборът отива към небето”. За втори път деца от Шумен участваха в един истински празник на толерантността. Шарена палитра от етноси, поезия, музика, песни и танци завладяха сърцата на публиката, която изпълни до краен предел концертната зала на Младежкия дом. Финалът отново събра всички заедно на сцената с песента “Планетата на децата”, изпълнена от Кремена Маринова от ОУ “Еньо Марковски”.", "date": "2019.03.06", "title": "Шумен: Празник на етносите и на поезията „Шарена палитра“ събра заедно близо 400 участници и гости"}
{"url": "http://www.focus-news.net/news/2019/03/06/2631495/izvestiya-vladimir-putin-zabrani-sas-zakon-na-voennite-da-polzvat-smartfoni-na-sluzhba.html", "text": "Президентът на Русия Владимир Путин подписа закон, който забранява на военните да имат в себе си смартфон, докато са на служба. Съответстващият документ бе публикуван в сряда, 6 март, на официалният портал за правова информация. Забраната се разпространява също и за други предмети, позволяващи с помощта на интернет да се разпространяват аудио,фото и видеоматериали, както и данни за геолокация, пише електронното издание на  вестник „Известия“", "date": "2019.03.06", "title": "„Известия“: Владимир Путин забрани със закон на военните да ползват смартфони на служба"}
{"url": "http://www.focus-news.net/news/2019/03/06/2631516/plovdiv-fotoizlozhbata-matera-nyuansi-be-predstavena-v-balabanovata-kashta.html", "text": "Фотоизложбата „Матера – нюанси“ бе представена в Балабановата къща в Пловдив. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Официалното откриване ще се състои от 18.00 часа днес.  В изложбата на италианката Дениз Мацарела посетителите ще могат да се запознаят с тайните и емоциите на емблематичния каменен град Матера – градът на Питагор. Проектът укрепва вече съществуващата връзка между двете Европейски столици на културата през 2019 г. Изложените фотографии подчертават детайли и изгледи от Матера и нейните обитатели, резултат от разходка на авторката, повлияна от духа на фланьора още от първата утринна  светлина. Организаторът на изложбата обявява и съпътстващ конкурс за заснемане красотите на Пловдив. Наградите са художествен семинар в Италия и няколкостотин евро за фотографска техника. Гражданите на Пловдив ще могат да изпратят най-добрите си снимки на детайли или на определени изгледи от техния град. Церемонията по награждаването на победителите в конкурса ще се проведе на 4 юни в Балабановата къща. \r\nСъбитието се осъществява в сътрудничество Общински институт Старинен Пловдив. Изложбата е част от календара на „Пловдив – европейска столица на културата 2019“.", "date": "2019.03.06", "title": "Пловдив: Фотоизложбата „Матера – нюанси“ бе представена в Балабановата къща"}
{"url": "http://www.focus-news.net/news/2019/03/06/2631498/plamen-petrov-bchk-blizo-89-ot-pravoimashtite-v-oblast-shumen-sa-poluchili-produktite-si-po-operativnata-programa-za-hrani.html", "text": "Близо 89% от правоимащите в област Шумен са получили продуктите си по Оперативната програма за храни и подпомагане на най-нуждаещите се, съфинансирана от Европейския съюз. Това съобщи за  Радио „Фокус“ - Шумен  Пламен Петров от БЧК- Шумен. От 10 618 души по списък, хранителните си пакети са взели 9 474. „До края на месец януари приключи раздаването на храните във всички общини на областта, с изключение на град Шумен. За Шумен пунктът на пл. „Оборище“ работеше до края на месец януари, а след това го преместихме в сградата на БЧК. Големият поток от хора мина през пункта, но имаше и такива, които късно бяха разбрали за кампанията и идваха при нас, за да си получават продуктите“, каза Пламен Петров. Той обясни, че вече близо 11 години БЧК работи по тази програма. Осъществява със съдействието на местните власти, като допреди 3-4 години управляващият орган е била Разплащателната агенция на Държавен фонд „Земеделие“, а сега  тя се  управлява от Агенцията за социално подпомагане. „Кампанията по раздаването на храните започна от община Велики Преслав в края на декември миналата година, а от 7 януари и в община Шумен“, каза още Пламен Петров. \r\nИвелина ИВАНОВА", "date": "2019.03.06", "title": "Пламен Петров, БЧК: Близо 89% от правоимащите в област Шумен са получили продуктите си по Оперативната програма за храни"}
{"url": "http://www.focus-news.net/news/2019/03/06/2631517/varna-varnenets-specheli-otlichie-ot-svetoven-konkurs-za-podvodna-fotografiya-s-kadar-zasnet-na-galata.html", "text": "Варненец е спечелил отличие от световен конкурс за подводна фотография с кадър, заснет на Галата. Това съобщи за  Радио „Фокус“ – Варна  отличеният фотограф Тодор Димитров от Варна. Снимката, с която той е впечатлил журито във фото състезанието „Нашият подводен свят”, е преследвана от него в продължение на 3 години. Награждаването се е състояло в Чикаго преди две седмици, където е получил отличие и много положителни коментари от журито. Самият фотограф разказа, че се занимава с подводна фотография от 10 години. Гмуркайки се под водата забелязва, че тайните на подводния свят са много, а думите не стигат, за да предадат видяното. Така решава да се насочи към фотографията, а след години може да се похвали и с международни постижения. Снимката на водна змия, чието тяло е разделено от повърхността на водата, е заснета чрез техниката, наречена „под и над“, която по думите на Тодор Димитров, е създадена през 70-те години от канадеца Дейвид Дубилет. Тодор Димитров допълни, че самият Дубилет е бил част от журито на конкурса. „Плувах около змията около 2 часа, за да успея да се доближа до нея на 2-3 сантиметра и да я заснема, т.е. аз едва ли не се сприятелих с нея. По принцип тези змии в нашето море, сивата водна змия, са абсолютно безопасни и искам да кажа на хората, въобще да не се притесняват, когато видят змия в морето. Те са едни от най-безопасните видове от морските обитатели и когато и видят човек се дръпват или се скриват. Но е много трудно човек да се доближи на толкова близко разстояние до тях“, каза още Тодор Димитров. Той разказа, че се опитва да постигне точно този определен кадър от близо 3 години, като е обиколил българското Черноморие в търсене на девствени места за гмуркане, а в крайна сметка кадърът на водната змия е заснет в близост до варненския нос Галата. Тодор Димитров обясни, че подводните фотографи в България са изключително малко. Младите хора, които решат да се занимават с това, той посъветва да следват целта си, и да търсят уникалността и художествената стойност в своите творби. Според него това ще им донесе международно признание и отличия. \r\nБояна АТАНАСОВА", "date": "2019.03.06", "title": "Варна: Варненец спечели отличие от световен конкурс за подводна фотография с кадър, заснет на Галата"}
{"url": "http://www.focus-news.net/news/2019/03/06/2631520/sliven-gorski-ekspert-varna-36-000-lv-na-nepoznata-zhena.html", "text": "Горски експерт от Сливен върна 36 000 лв. на непозната за него жена. Експертът в Югоизточно държавно горско предприятие Юсеин Шакиров получил на 28 февруари СМС – известяване от своята банка за постъпили по сметката му средства, съобщи самият той пред  Радио „Фокус“ – Сливен . Първоначално не обърнал внимание на съобщението, тъй като заедно с колеги били на акция в Малко Търново. На следващия ден обаче прочел съобщението и бил учуден не само от размера на сумата, но и от това, че наредителят на превода – жена, му е напълно непозната. „Първо си помислих, че това е дублиращ СМС от сумата, получена от продажбата на семейния ни апартамент, после обаче се усъмних, тъй като името на наредителя ми беше напълно непознато“, коментира Шакиров. Той обясни, че помислил, че това може да са и пари, които да злепоставят дейността му като горски инспектор. „Не за първи път нарушители и бракониери се опитват да ни подкупят“, заяви Шакиров. Той припомни, че преди няколко години, бракониери, застреляли бременна кошута се опитали да се откупят, като пъхнали 5 000 евро в жабката на служебния автомобил. „Засегнали сме интересите на много хора, някои от тях и на високи позиции и държавни служби, нищо чудно някой, срещу когото има дело да се опитва ме злепостави“, предполага Шакиров. Затова в първия работен ден след празниците отишъл на място в банковия клон, и в присъствието на служител подписал заявление, че се отказва доброволно от сумата и че тя трябва да бъде върната на подателя.  Засега все още никой не се е опитал да се свърже с Шакиров, за да обясни, как точно парите са постъпили по банковата му сметка и как е станала грешката. Наредителят на банковия превод също не е правил опити да се свърже с горския експерт. \r\nЛюдмила ЙОРГОВА", "date": "2019.03.06", "title": "Сливен: Горски експерт върна 36 000 лв. на непозната жена"}
{"url": "http://www.focus-news.net/news/2019/03/06/2631519/blagoevgrad-istoriko-etnografska-izlozhba-s-muzeyni-tsennosti-balgarki-ot-staro-vreme-shte-se-organizira-v-regionalen-istoricheski-muzey-na-8-mart.html", "text": "Историко-етнографска изложба с музейни ценности „Българки от старо време“, посветена на Международния ден на жената ще се организира в Регионален исторически музей-Благоевград. Това съобщиха от пресцентъра на  РИМ – Благоевград . Регионален исторически музей-Благоевград, съвместно със Сдружение „Движение – Ние, жените“ и Община Благоевград, имат удоволствието да Ви поканят на 08 март от 11.00 часа на историко-етнографска изложба. По време на събитието ще вземат участие балет „Кроазе“ от ЦЛТРДБ и Група за стари градски песни „Нежни звуци“ към Народни читалище „Никола Й. Вапцаров 1866“ Благоевград, както и изложба на ястия приготвени по автентични стари рецепти, любезно  предоставени за дегустация от жените на Движение „Ние-жените“  Благоевград, Селище, Бараково и други.", "date": "2019.03.06", "title": "Благоевград: Историко-етнографска изложба с музейни ценности „Българки от старо време“ ще се организира в Регионален исторически музей на 8 март"}
{"url": "http://www.focus-news.net/news/2019/03/06/2631523/vidin-rb-mihalaki-georgiev-savmestno-s-vidinskata-targovsko-promishlena-palata-organizirat-krazhok-po-3d-modelirane-i-printirane.html", "text": "Регионална библиотека „Михалаки Георгиев“, съвместно с Видинската търговско-промишлена палата, организират кръжок по 3D моделиране и принтиране, каза за  Радио „Фокус“ – Видин  Десислава Иванова, директор на библиотеката. Тя посочи, че ученици и младежи от областта ще работят с нова модерна технология. Те ще имат възможност да работят по проект „Възраждане на архитектурното наследство на областите Видин и Долж“. Предвижда се участниците в кръжока да обменят опит със своите колеги по моделиране от румънския град Долж. От 20 март до 10 май ще се проведат и обменни визити в румънския град Крайова, в които ще участват 20 от младежите, изучаващи 3D моделиране в кръжока. \r\nАнна ЛОЗАНОВА", "date": "2019.03.06", "title": "Видин: РБ „Михалаки Георгиев“, съвместно с Видинската търговско-промишлена палата, организират кръжок по 3D моделиране и принтиране"}
{"url": "http://www.focus-news.net/news/2019/03/06/2631522/veliko-tarnovo-nad-2-hilyadi-leva-sabra-blagotvoritelen-bazar-v-svishtov-sredstvata-shte-badat-dareni-na-7-godishniya-mihail.html", "text": "Институции и граждани се обединиха в благотворителен базар в помощ на 7 годишния Михаил от Свищов. Събрани бяха 2 145 лв., които ще бъдат дарени за лечение на детето, което страда от детска церебрална парализа и съпровождащи заболявания. Организатор на събитието бе Първо българско народно читалище „Еленка и Кирил Д. Аврамови“, припомнят за  Радио „Фокус“ – Велико Търново  от културната институция. Благотворителната акция премина под надслов „Да помогнем за чудото на Мишо”. В рамките й служители на читалището и на други учреждения, граждани, ученици и младежи изработиха мартенички, които продаваха на различни места в града. \r\nНа 1 март сумата бе преведена по дарителската сметка, открита на името на Мишо за подпомагане на неговото лечение и рехабилитация. \r\nМихаил е на 7 години, от Свищов, с детска церебрална парализа и съпровождащи заболявания. Започнал е лечение в Специализираната болница за рехабилитация на деца с церебрална парализа „Света София“ при доц. д-р Иван Чавдаров, което вече дава положителни резултати. \r\nОсвен читалището в Свищов, в акцията с ръчно изработени мартенчики и украшения участваха  СА „Димитър А. Ценов“, Ученическият съвет при СУ „Димитър Благоев“, III „б” клас при СУ „Николай Катранов“, I група на ДГ „Васил Левски“, Стефка Стоянова, Елена Вълчева. \r\nКъм благотворителната инициатива се присъединиха Ксения Крумова със свои артикули в стил пачуърк и Мина Григорова с гостуващо студио за маникюр \r\nБазарът в помощ на Мишо излезе извън границите на Свищов и общината, и придоби национален мащаб благодарение на Теди Борисова, която изпрати от Лесидрен изработени от нея мартенички. \r\nПБНЧ „Еленка и Кирил Д. Аврамови – 1856” изказва своята благодарност на участниците в Мартенския благотворителен базар, както и на всички, които го посетиха и пазаруваха от него, помагайки за чудото на Мишо. \r\nЛуиза ТРАНЧЕВА", "date": "2019.03.06", "title": "Велико Търново: Над 2 хиляди лева събра благотворителен базар в Свищов, средствата ще бъдат дарени на 7-годишния Михаил"}
{"url": "http://www.focus-news.net/news/2019/03/06/2631524/tanjug-sarbiya-donchev-sarbiya-iska-dyal-v-balgarskata-aets-belene.html", "text": "Българският вицепремиер Томислав Дончев заяви пред софийски всекидневник, че „Северна Македония и Сърбия искат дялове в бъдещата АЕЦ „Белене“, съобщава информационна агенция  Tanjug . \r\nНяма „никакъв шанс АЕЦ „Белене“ да бъде изградена без участието на руската „Росатом“. \r\nСпоред наличната информация в интернет, България планира да изгради централата в северната си част, близо до река Дунав, за да замени реакторите на АЕЦ „Козлодуй“, които бяха изведени от експлоатация, за да отговори на изискванията за присъединяване към ЕС. \r\nБългарското правителство отложи проекта за неопределено време през 2010 г. заради несигурността по отношение на неговата рентабилност. Превод и редакция : Калоян Пенков", "date": "2019.03.06", "title": "Tanjug (Сърбия): Дончев: Сърбия иска дял в българската АЕЦ „Белене“"}
{"url": "http://www.focus-news.net/news/2019/03/06/2631525/pazardzhik-13-sa-kandidatite-za-finansirane-na-proizvedeniya-na-izkustvata-po-proekt-panagyurishte-duhovnost-i-tvorchestvo-v-edno.html", "text": "13 са кандидатите за финансиране на произведения на изкуствата по проект „Панагюрище – духовност и творчество в едно“ през 2019 година, съобщи за  Радио „Фокус“ – Пазарджик  Радка Костуркова от общинската администрация. Тя посочи, че това са Дарина Дечева – художествена литература – „Милост“ – сборник поезия; Дида Гемиджиева – художествена литература (разкази) – „По панагюрски“ – II; Иван Станчев – художествена литература – „Аз, Юда, споделям Ви“– издаване на поетична книга; Александър Пенчев – художествена литература – „Механа е душата ми“; Цвята Плачкова – художествена литература – „Незабравки“; Нонка Чардакова – краезнание – „Училището – важен фактор за развитието на село Попинци“; Делчо Гороламов – художествена литература, преиздаване – „Достойни предци“; Дима Дюлгярова – художествена литература – „И в мен покълва смисълът“ – издаване на дебютна поетична книга; Стоян Радулов – историческа литература, краезнание – „Поздравъ отъ Панагюрище (том 2)“, Нашето Панагюрище, моите панагюрци (поредица), Оживялото минало от старите пощенски картички, архивните документи и важни дати; Боян Ангелов – художествена литература (поезия) – „Почти на поглед“ – стихотворения; Народно читалище „Пробуда-1872“, село Баня – краезнание – Фотодокументална изложба „Село Баня през вековете“; Христо Костурков – краезнание – издаване на книгата „История на шахмата в Панагюрище“; Исторически музей-Панагюрище – историческа литература – „Римско монетно съкровище от село Попинци, община Панагюрище (I – III век). „По предварително обявените условия за финансиране по проекта могат да кандидатстват физически или юридически лица, като едно физическо лице или организация не може да кандидатства в една сесия с повече от един проект. Творбите трябва да са значими за Панагюрския край, да са част от миналото, настоящето и бъдещето на Панагюрище, както и да са свързани с неговата история, бит и култура. Финансирането по проект „Панагюрище – духовност и творчество в едно“ ще се реализира от Бюджет‘ 2019 на Община Панагюрище. Съставът на комисия от външни експерти, които да оценят предложените проекти, ще бъде определен от постоянната комисия на Общински съвет – Панагюрище по образование, култура, младежки дейности и спорт. Одобрените проекти ще бъдат публикувани на интернет страницата на Община Панагюрище“, обясни Костуркова. \r\nВаня НИКОЛОВА", "date": "2019.03.06", "title": "Пазарджик: 13 са кандидатите за финансиране на произведения на изкуствата по проект „Панагюрище – духовност и творчество в едно“"}
{"url": "http://www.focus-news.net/news/2019/03/06/2631527/kathimerini-severna-makedoniya-shte-preimenuva-finansiranite-ot-darzhavata-organi-shte-zapazi-himna.html", "text": "Правителството на наскоро преименуваната Северна Македония заяви, че 136 държавно финансирани институции ще коригират имената си през следващите четири месеца съгласно историческата сделка, която страната постигна със съседна Гърция миналата година, предава гръцкото издание  Kathimerini . \r\nНо националният химн ще остане непроменен, запазвайки всички позовавания на Македония, заяви говорителят на правителството Миле Бошнаковски. Той каза, че е част от националното наследство и култура на страната и поради това е освободена от сделката. \r\nТой каза, че държавният оркестър, телевизията и информационната агенция на страната ще променят думата „македонска“, на „национална“ в техните имена. Но македонският национален театър няма да се промени, тъй като е културна институция. \r\nСред институциите, които ще бъдат преименувани, е централната банка, която ще стане Национална банка на Република Северна Македония. Превод и редакция : Калоян Пенков", "date": "2019.03.06", "title": "Kathimerini: Северна Македония ще преименува финансираните от държавата органи, ще запази химна"}
{"url": "http://www.focus-news.net/news/2019/03/06/2631497/valya-chilova-gerb-veliko-tarnovo-e-nay-podhodyashtiyat-grad-za-sreshta-na-predpriemachi.html", "text": "Старата столица е най-добрият град, който можехме да изберем за провеждането на дискусията на тема „Икономически перспективи пред България в контекста на глобалните процеси“. Това заяви при откриването на срещата председателят на Предприемачи ГЕРБ Валя Чилова, предаде репортер на  Радио „Фокус“ – Велико Търново.  Кметът на града, който е и домакин на дискусията, благодари за думите и ги подкрепи с факти. Той припомни, че само преди около 3 седмици представители на Световната банка дойдоха във Велико Търново по своя инициатива, за да се срещнат с представители на местната власт. „Причината бе много интересна, дори аз сам не я знаех – Велико Търново е един от европейските градове, които в последните години бележат много бърз икономически растеж. Това сочат докладите на дипломатическите мисии, които идват тук, а са направени и няколко проучвания в тази насока. Разбрахме, че от 2012 до 2015 година, само преките чужди инвестиции са 63% във Велико Търново. Само за периода 2015-2018 година чуждите инвестиции са между 100 и 110 млн. лв. на година, като българските инвестиции, направени в община Велико Търново са над 180 млн. лв. за последните две години“, обясни кметът. Той уточни, че основният проблем в региона е липсата на кадри в сферата на инвестициите и най-вече в предприятията, които се правят и се разширяват. \r\nВ срещата участват още евродепутатът от ЕНП/ГЕРБ и международен секретар на ПГЕРБ Ева Майдел, Симеон Дянков – директор на Института за финансови пазари към Лондонския университет по икономика, проф. Любомира Попова, областен управител на Велико Търново и десетки представители на местния бизнес. \r\nЛуиза ТРАНЧЕВА", "date": "2019.03.06", "title": "Валя Чилова, ГЕРБ: Велико Търново е най-подходящият град за среща на предприемачи"}
{"url": "http://www.focus-news.net/news/2019/03/06/2631471/telma-makedoniya-blerim-reka-ofitsialno-be-obyaven-za-kandidat-za-prezident-na-albanskata-opozitsiya-v-makedoniya.html", "text": "Професор Блерим Река получи подкрепата на албанските опозиционни партии „Алианса на албанците“ и БЕСА за кандидат за президент на страната на предстоящия през април вот, предава  скопският телевизионен канал „Телма“ . \r\nПо думите на Река, той ще води модерна непопулистка кампания чрез директни разговори с гражданите и очаква подкрепа от всички общности в страната. \r\nПредседателят на БЕСА Билал Касами заяви, че ако някой търси консенсусен кандидат, тогава това е Река. Той е оптимист, че техният кандидат ще участва на втория тур на изборите и ще извоюва победа. \r\nАлбанските опозиционни партии, по думите на Касами, няма да търгуват с гласове, нито ще молят за подкрепа, а ще оставят на гражданите сами да взимат решения. \r\nПредседателят на „Алианса на албанците“ Зиядин Села, от своя страна, изрази незадоволството си от държанието на македонския премиер Зоран Заев по време на срещите за избиране на евентуален консенсусен кандидат. \r\nСела и Касами са убедени, че Река ще предложи на гражданите най-добрата концепция за развитие на държавата. \r\nПревод и редакция:", "date": "2019.03.06", "title": "„Телма“ (Македония): Блерим Река официално бе обявен за кандидат за президент на албанската опозиция в Македония"}
{"url": "http://www.focus-news.net/news/2019/03/06/2631529/nova-makedoniya-makedoniya-protivopozharni-ekipi-i-samoleti-gasyat-pozharite-v-severnata-chast-na-kichevo.html", "text": "Няколко горски пожара са активни в северната част на община Кичево. Засега селата в този регион не са в опасност да бъдат засегнати от пожарите, предава електронното издание на първия скопски вестник „ Нова Македония “. \r\nОбщина Кичево съобщава, че е задействан местният кризисен щаб, за да се работи по-ефективно, пожарникарските екипи са на терен и работят непрекъснато и са ангажирани и противопожарни самолети. \r\nМобилните екипи са все още на терен и се занимават с огнената стихия, информират от службата за връзки с обществеността на община Кичево, от където призовават гражданите да се въздържат от паленето на огън, тъй като последствията са огромни. Те посочват, че човешкият фактор е причината за пожарите. \r\nВъпреки трудния и недостъпен терен ситуацията е под контрол и екипите ще останат на място, за да наблюдават ситуацията, казаха от община Кичево. Превод и редакция : Калоян Пенков", "date": "2019.03.06", "title": "„Нова Македония“ (Македония): Противопожарни екипи и самолети гасят пожарите в северната част на Кичево"}
{"url": "http://www.focus-news.net/news/2019/03/06/2631528/kurir-makedoniya-liderskata-sreshta-mezhdu-mitskoski-i-zaev-shte-se-provede-v-nedelya.html", "text": "Министър-председателят Зоран Заев прие искането за среща на Християн Мицкоски, на която ще се обсъдят текущите политически събития в Република Македония, предава скопското електронно  издание „ Курир “. \r\nИменно Заев прие искането на лидера на ВМРО-ДПМНЕ Християн Мицкоски, който наскоро призова за лидерска среща. \r\nПравителството и опозицията са готови да седнат на обща маса и да говорят за актуалните политически събития, президентските избори, бъдещето на Република Македония, както и пътя на Македония към НАТО и Европейския съюз. Превод и редакция : Калоян Пенков", "date": "2019.03.06", "title": "„Курир“ (Македония): Лидерската среща между Мицкоски и Заев ще се проведе в неделя"}
{"url": "http://www.focus-news.net/news/2019/03/06/2631488/mvnr-na-rusiya-opitite-na-sasht-da-sprat-prodazhbata-na-s-400-na-turtsiya-demonstrira-slabostta-na-amerikanskite-pozitsii-na-svetovniya-orazheen-pazar.html", "text": "Опитите на САЩ да спрат продажбата на руските зенитно-ракетни системи С-400 на Турция демонстрира слабостта на американските позиции на световния оръжеен пазар, заяви директорът на департамента по въпросите на неразпространението и контрола над въоръженията към Министерството на външните работи на Русия Владимир Ермаков, цитиран от електронното издание на правителствения  вестник „Российская газета“ . \r\n„Договорът за доставка на ЗРК С-400 „Триумф“ в Турция се намира в стадий на реализация и се изпълнява строго по график. Изхождаме от това, че той ще бъде завършен до края на тази година“, заяви Ермаков пред РИА Новости. \r\nТой добави още, че Русия е информирана за натиска, който Вашингтон оказва над Анкара, за да провали сделката. „Оценяваме това, като опит за подкопаване на позициите на своя основен конкурент на глобалния оръжеен пазар по политически път. Това е демонстрация на слабостта на позицията на САЩ, които са неспособни да предложат на световния пазар нещо по-добро, отколкото нашето и по съотношенията цена-качество на военната продукция“, подчерта той, като добави, че в ръцете на Вашингтон остават единствено лостовете за политически натиск. \r\nВископоставеният руски дипломат също така отбеляза, че Москва оценява високо това, че турската страна отстоява подписаното споразумение. \r\nПревод и редакция:", "date": "2019.03.06", "title": "МВнР на Русия: Опитите на САЩ да спрат продажбата на С-400 на Турция демонстрира слабостта на американските позиции на световния оръжеен пазар"}
{"url": "http://www.focus-news.net/news/2019/03/06/2631518/afp-sasht-anulirat-77-vizi-na-venetsuelski-pravitelstveni-figuri.html", "text": "Съединените щати забраняват влизането в страната на десетки венецуелски официални лица и членове на семействата им, заяви вицепрезидентът Майк Пенс при последната мярка, целяща да свали президента Николас Мадуро, предава  AFP . \r\n„Държавният департамент анулира 77 визи, включвайки много служители на режима на Мадуро и техните семейства“, каза Пенс в реч във Вашингтон. \r\n„Ще продължим да държим режима на Мадуро отговорен, докато демокрацията и свободата не бъдат напълно възстановени“, добави той. \r\nМиналата седмица Вашингтон анулира 49 визи на венецуелски лица. Превод и редакция : Калоян Пенков", "date": "2019.03.06", "title": "AFP: САЩ анулират 77 визи на венецуелски правителствени фигури"}
{"url": "http://www.focus-news.net/news/2019/03/06/2631531/tanjug-sarbiya-konte-prishtina-tryabva-da-premahne-mitata-i-da-dade-vazmozhnost-za-dialog.html", "text": "Прищина трябва да премахне митата върху сръбските стоки и да даде възможност за продължаване на диалога с Белград, заяви италианският премиер Джузепе Конте в Белград. \r\nТой потвърди помощта на Италия за Сърбия по пътя към ЕС и подкрепата си за всички усилия на президента Александър Вучич за постигането на тази цел, както и за компромис с Прищина.   \r\n„Потвърждавам, че Италия ще бъде посланик на Сърбия и сръбските власти по пътя на европейската интеграция“, заяви Конте на съвместна пресконференция с Вучич. \r\nТой добави, че в Сърбия работят около 600 италиански компании и други партньори и, че обемът на двустранната търговия е надхвърлил 4 млрд. евро през 2018 г. \r\n„Това е с 46% повече в сравнение с предходната година“, каза той. Превод и редакция : Калоян Пенков", "date": "2019.03.06", "title": "Tanjug (Сърбия): Конте: Прищина трябва да премахне митата и да даде възможност за диалог"}
{"url": "http://www.focus-news.net/news/2019/03/06/2631474/prof-aleksandar-marinov-politolog-balgarskata-darzhava-e-nenadezhdna-za-svoite-grazhdani-parlamentarizmat-e-izcherpan.html", "text": "Българската държава е ненадеждна за своите граждани, парламентаризмът е изчерпан. Това каза в обзорното предаване „Това е България“ на  Радио „Фокус“  политологът проф. Александър Маринов за отхвърленото вето на президента върху изборния кодекс. Според него българската политическа класа няма интерес от въвеждане на механизми, които да доведат до честни избори. Проф. Маринов каза още, че ефектът от такива открити действия могат да доведат до апатия или ярост от страна на народа. Напрежението се натрупва и тези, които разчитат на овчедушието на гражданите може да бъдат изненадани. Диалог в българския парламент няма, каза още политологът. „Диалог в българския парламент отдавна няма. Няма диалог в политическия живот. Парламентаризмът е в голяма степен процедура. Това са правила, които не са самоцелни, те трябва да се спазват, за да има парламентаризъм. Не може да бъдат погазвани непрекъснато. Парламентът не зачита правилата, които сам е създал. Тогава защо очакваме и останалата част от хората да ги зачитат. Все пак парламентът е работодател на правителството, а не обратното. Парламентът не може да не носи отговорност за правителството. Мнозинството носи отговорност за своето правителство, но тази отговорност не се изчерпва в това да го брани като майка орлица, а да го коригира и ако трябва да го наказва, когато се налага“, обясни той. Липсата на стабилни, подплатени с обществено доверие институции, които взаимно се игнорират, създават лош образ на страната ни, това е непредсказуемост на държавата. Посещението на руския премиер Дмитрий Медведев показа липсата на доверие към България. Най-големият проблем е, че България в лицето на повечето институции е ненадеждна не само пред външните партньори, а и за собствените си граждани, обясни той.  \r\nЦоня СЪБЧЕВА", "date": "2019.03.06", "title": "Проф. Александър Маринов, политолог: Българската държава е ненадеждна за своите граждани, парламентаризмът е изчерпан"}
{"url": "http://www.focus-news.net/news/2019/03/06/2631532/yeni-safak-iranskiyat-prezident-ruhani-obvinyava-sasht-che-se-opitvat-da-smenyat-rezhima.html", "text": "Иранският президент Хасан Рухани обвини Съединените щати в заговор за използване на икономически натиск за сваляне на режима на Ислямската република и изключи възможността за преговори с Вашингтон, пише турският в.  Yeni Safak . \r\n„Иран е в икономическа и духовна война с Америка и нейните съюзници... целта им е да сменят режима... Но ние няма да го позволим, тъй като нашата нация и ръководството са обединени срещу нашите врагове“, заяви Рухани по времена на реч в северната провинция Гилян. Превод и редакция : Калоян Пенков", "date": "2019.03.06", "title": "Yeni Safak: Иранският президент Рухани обвинява САЩ, че се опитват да сменят режима"}
{"url": "http://www.focus-news.net/news/2019/03/06/2631526/24-info-makedoniya-silyanovska-na-sreshta-s-grazhdanite-na-obshtina-radovish.html", "text": "Гордана Силяновска, кандидат за президент, днес се срещна с гражданите на община Радовиш, предава македонското електронно издание „ 24 Инфо “. \r\nПреди големия брой граждани, Силяновска заяви, че няма да използва новото име на държавата. \r\nТя подчерта, че имаме наследено име и имаме вековно задължение да го предадем на бъдещите поколения. Превод и редакция : Калоян Пенков", "date": "2019.03.06", "title": "„24 Инфо“ (Македония): Силяновска на среща с гражданите на община Радовиш"}
{"url": "http://www.focus-news.net/news/2019/03/06/2631521/afp-tramp-shte-e-mnogo-mnogo-razocharovan-ako-severna-koreya-vazstanovi-raketniya-poligon.html", "text": "Президентът Доналд Тръмп заяви, че ще бъде „много, много разочарован“ от севернокорейския лидер Ким Чен-ун, ако се потвърдят съобщенията, че в момента се работи по възстановяването на ракетен полигон, предава  AFP . \r\nГоворейки пред репортери, Тръмп заяви, „че е твърде рано да се види“, ако информацията за действията на Северна Корея е вярна. \r\nТръмп и Ким се срещнаха миналата седмица във Виетнам, за да преговарят за премахването на ядрения арсенал на Северна Корея, но срещата на върха се провали рано без напредък. Превод и редакция : Калоян Пенков", "date": "2019.03.06", "title": "AFP: Тръмп ще е „много, много разочарован“, ако Северна Корея възстанови ракетния полигон"}
{"url": "http://www.focus-news.net/news/2019/03/06/2631530/anadolu-agency-erdogan-sdelkata-za-ruskite-s-400-e-priklyuchena.html", "text": "Турция е сключила споразумения относно закупуването на руски ракетни системи С-400, заяви турският президент, предава  Anadolu Agency . \r\nВ интервю по телевизията турският президент Реджеп Тайип Ердоган заяви, че Анкара и Москва са финализирали споразумението за закупуване на ракетната система С-400 от Турция. \r\n„Приключихме въпроса за С-400, подписахме споразумение с руснаците и ще започнем съвместно произвеждане. По-късно можем да работим със С-500“, следващото поколение системи, каза Ердоган. \r\nАмерикански официални представители заявиха, че Турция трябва да купува американски ракети „Пейтриът“, а не руската система, като твърдят, че С-400 е несъвместима със системите на НАТО, но турските власти заявиха, че покупката от Русия е решена, дори и ако Турция трябваше да купува „Пейтриът“. Преводи редакция : Калоян Пенков", "date": "2019.03.06", "title": "Anadolu Agency: Ердоган: Сделката за руските С-400 е приключена"}
