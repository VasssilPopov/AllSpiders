{"url": "http://www.focus-news.net/news/2018/07/04/2541798/sliven-trafikat-v-oblastta-e-intenziven.html", "text": "Трафикът в Сливенска област е интензивен, съобщиха от  Областно пътно управление - Сливен . Затворени за тежкотоварни автомобили над 10 т са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението в участъка от с. Мокрен до п. в. \"Петолъчката\" от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.07.04", "title": "Сливен: Трафикът в областта е интензивен"}
{"url": "http://www.focus-news.net/news/2018/07/04/2541805/predstoyashti-mezhdunarodni-sabitiya-za-5-yuli-agentsiya-fokus.html", "text": "Китайският министър-председател Ли Къцян ще се срещна в София с лидерите на 16 държави от Централна и Източна Европа. \r\n***  Македонските депутати гласуват за втори път споразумението за името, след като президентът Георги Иванов отказа да го подпише. \r\n***  Германският канцлер Ангела Меркел ще приеме на преговори унгарския министър-председател Виктор Орбан, смятан за един от най-големите критици на миграционната ѝ политика. \r\n***  Германският вътрешен министър Хорст Зеехофер е на посещение в Австрия, за да убеди правителството ѝ да приеме повече бежанци. \r\n***", "date": "2018.07.04", "title": "Предстоящи международни събития за 5 юли (Агенция \"Фокус\")"}
{"url": "http://www.focus-news.net/news/2018/07/04/2541801/euractiv-pier-moskovisi-prizova-kiryakos-mitsotakis-da-ne-podkopava-sporazumenieto-mezhdu-evrogrupata-i-gartsiya.html", "text": "Европейският комисар по икономическите и финансови въпроси Пиер Московиси  предупреди лидера на основната гръцка опозиционна партия Кирякос Мицотакис да не подкопава споразумението на страната си с Еврогрупата за края на спасителната програма , поради причини „свързани с вътрешната политика, предава   Euractiv. \r\n„Комисарят призова Мицотакис да не подкопава споразумението от юни, което е добро за Гърция и за нейното бъдеще по вътрешнополитически причини“, заяви запознат източник, близък до Московиси. На 22  юни Еврогрупата постигна „историческо“ споразумение за облекчаването на гръцкия дълг, разчиствайки последната политическа преграда за приключването на спасителната програма.  \r\nВъв вторник лидерът на „Нова демокрация“ призова Московиси „да бъде внимателен“, хвалейки публично гръцкото правителство и говорейки за „чист изход“ от спасителната програма. \r\nИзточникът обясни, че Московиси е провел половинчасова среща в Атина с Мицотакис, за да обсъдят споразумението. „Опозиционерът сподели своята яростна политическа и лична критика по споразумението. Комисарят му отговори, настоявайки че наблюдението след края на програмата в никакъв случай не е четвърта спасителна програма“, заяви той.  Московиси е заявил, че Европейската комисия не се меси във вътрешните политически дебати, а „работи в защитата на интересите на гръцкия народ като цяло“.  \r\nГоворейки пред европейския парламент в сряда, европейският комисар отбеляза, че някои политици в Атина „би било добре да си мерят приказките“ и че „засиленото наблюдение не е четвърта спасителна програма“.   Виктор Турмаков", "date": "2018.07.04", "title": "Euractiv: Пиер Московиси призова Кирякос Мицотакис да не подкопава споразумението между Еврогрупата и Гърция"}
{"url": "http://www.focus-news.net/news/2018/07/04/2541799/ogromno-kolichestvo-dazhd-se-izlya-za-kratko-v-pernik-otvodnyavat-se-mnogo-mesta-v-grada.html", "text": "Излива се огромно количество дъжд за кратко време в на територията на Община Перник. Няма опасност от преливане на река Струма, както и на язовир „Студена“. По населените места няма сигнали за бедстващи хора. Това съобщиха от пресцентъра на  Община Перник . Наводнени са кръстовищата – „Шахтьор“ и при кв. „Хумни дол“. Гражданска защита отводнява на много места в града, мобилизирани са извънредно и екипи на ВиК.  \r\nКметът на Община Перник Вяра Церовска е в постоянна връзка с кметовете на населените места и институциите за обстановката след проливните дъждове. Градоначалникът е с екипа си и директора на ВиК Перник Иван Витанов на критичните точки в общината.", "date": "2018.07.04", "title": "Огромно количество дъжд се изля за кратко в Перник, отводняват се много места в града"}
{"url": "http://www.focus-news.net/news/2018/07/04/2541803/smolyan-audio-vizualniyat-spektakal-momchil-mitove-i-legendi-shte-mozhe-da-se-gleda-bezplatno-na-momchilovata-krepost-na-7-yuli-po-povod-673-godini-ot-smartta-na-voyvodata.html", "text": "На 7 юли (събота) след 21.00 ч. прожекцията на аудио-визуалния спектакъл „Момчил – митове и легенди“ на Момчилова крепост при с. Градът ще бъде безплатна. Това съобщиха от пресцентъра на  Община Смолян . Спектакълът ще се прожектира при хубаво време и е по повод 673 години от смъртта на Момчил. Родопският властелин е убит на 7 юли 1345 г. в битката при Буруград (Перитор), когато войските на смирненския емир Умур, подкрепени от войските на Йоан Кантакузин, нападат Момчил. \r\nАудио-визуалният спектакъл “Момчил – митове и легенди“ е създаден в рамките на проект „Момчилова крепост – митовете оживяват“, финансиран по Оперативна програма „Регионално развитие 2007-2013“, изпълняван от Община Смолян. Представлява звуково светлинна художествена продукция, която пресъздава по атрактивен начин легендата за Момчил юнак. За естествен екран се използват съществуващите скали, а за посетителите е изграден амфитеатър от 50 седящи места. Има възможност спектакълът да бъде наблюдаван и от правостоящи. \r\nВ рамките на 35 минути, филмът пресъздава историята на Родопския владетел Момчил, живял през първата половина на 14 век. През 1343г. самообявилият се византийски император Иоан Кантакузин го назначава за управител на крепостите Света Ирина (нелокализирана) и крепостта Подвис (Момчилова крепост над сегашното село Подвис) в областта Меропа (районът около днешния град Смолян). В народното съзнание Момчил се запазва като владетеля, който Българите искат да имат – силен, смел и готов да се бие със завоевателите.", "date": "2018.07.04", "title": "Смолян: Аудио-визуалният спектакъл „Момчил – митове и легенди“ ще може да се гледа безплатно на Момчиловата крепост на 7 юли по повод 673 години от смъртта на войводата"}
{"url": "http://www.focus-news.net/news/2018/07/04/2541850/reuters-liderite-na-balkanskite-darzhavi-shte-se-stremyat-kam-po-blizko-satrudnichestvo-za-zasilvane-na-ikonomicheskiya-rastezh.html", "text": "Гърция, България, Сърбия и Румъния ще работят по-тясно върху енергийните и транспортните си проекти, за да обвържат по-добре икономиките си, заявиха техните лидери в сряда, след срещата на върха в Солун, предава  Reuters . \r\n„Взаимосвързаността между железопътния транспорт, магистралите и пристанищата предоставя на нашия регион важна геополитическа перспектива“, заяви гръцкият премиер Алексис Ципрас. „Можем да построим основите за Европейските Балкани“, допълни той. \r\nСпоред него има увеличаващо се „сходно мислене“ сред четиримата лидери върху идеята за взаимен растеж. \r\n„Чувстваме, че Сърбия е член на нашето общо европейски семейство“, добави още Ципрас.  Йонислав Дочев", "date": "2018.07.04", "title": "Reuters: Лидерите на балканските държави ще се стремят към по-близко сътрудничество за засилване на икономическия растеж"}
{"url": "http://www.focus-news.net/news/2018/07/04/2541802/prevozvachite-pod-syankata-na-paketa-makron-obzor.html", "text": "Протест, обявен в подкрепа на законопроекта за Българска автомобилна камара, предизвика масово объркване сред превозвачи от цялата страна, които се включиха в него с нагласата, че всъщност протестират срещу така наречения пакет \"Мобилност 1\". Объркването дойде поради \"липсата на достатъчно информация\", според част от самите превозвачи, както и поради факта, че протестните дейности съвпаднаха с деня, в който Европейският парламент трябваше да гласува предложените промени в спорния пакет.  \r\nНа извънредна пресконференция, озаглавена \"Протест за обединението на бранша или протест срещу кабинета Борисов 3\", браншови организации в автобусния и товарния транспорт информираха, че техни колеги са били привиквани на протеста, като им е казвано, че той ще бъде против пакета „Мобилност“. Магдалена Милтенова - председател на Браншовия съюз за стопанска инициатива в транспорта (БССИТ) заяви, че за тях протестът на колегите им е бил неразбираем. „Случващото се в момента е манипулация на общественото мнение. Или казано на разговорен език: „Крадецът вика: „Дръжте крадеца!“, коментира Милтенова. Кирил Банев - ръководител на фирма за международни товарни превози, посочи от своя страна, че на превозвачите е казвано \"че Българската автомобилна камара щяла да обедини бранша като цяло и защитавайки нашите интереси със закончета и наредби и да гарантира минимален праг на превозни цени“. По думите му в съвременната пазарна икономика това няма как да се случи.  \r\nВъв връзка с тиражирания в публичното пространство нов законопроект за Автомобилна камара, Милтенова обясни, че това е поредният скандал, защото е писан от хората, които протестират, а не от законотворците. \"Тук говорим, че се иска да се случи на всяка цена един закон, който да контролира бранша и нищо повече от това“, обясни Милтенова. Адв. Йоана Лалова от Националното сдружение на българските превозвачи (НСБП) отбеляза, че инициаторите на новия законопроект искат чрез него да си гарантират своето спокойствие след приемането на пакета „Макрон“. По думите му тяхната идея е на всяка цена да получат власт върху бизнеса. \"Относно законопроекта – функциите, които са заложени, е контролът да е в такава степен, че всички да станат зависими от тях. В момента контролът се извършва от Изпълнителна агенция „Автомобилна администрация“, която е държавен орган и подлежи на административен контрол. А не е ясно актовете, издавани от въпросната камара, как ще бъдат контролирани“, обясни адв. Лалова. \r\nПо-късно през деня стана ясно, че пакетът \"Макрон\" се връща в комисията по транспорт на Европарламента и обсъжданията по текстовете започват отначало. Агенция „Фокус“ припомня:  В края на миналия месец вносителят на законопроекта за Българска автомобилна камара – народният представител от ГЕРБ Станислав Иванов, изтегли от Парламента предложените текстове по разпореждане на министър-председателя Бойко Борисов. Премиерът реши това да се случи след среща с представители на превозвачите, които на 25 юни излязоха на протестни шествия под надслов „Обединени срещу приватизацията на бранша“. Тогава Борисов посочи, че не би нарушил доверието, като заеме едната или другата страна в спора и очаква заинтересованите страни да доведат законопроекта до там, че транспортният сектор да бъде успокоен и дисциплиниран.", "date": "2018.07.04", "title": "Превозвачите под сянката на пакета \"Макрон\" (ОБЗОР)"}
{"url": "http://www.focus-news.net/news/2018/07/04/2541807/pernik-patyat-sofiya-pernik-sled-detelinata-na-vlizane-v-pernik-e-navodnen.html", "text": "Пътят София – Перник след детелината на влизане в Перник е наводнен. Това съобщи слушател на  Радио „Фокус“ . На място има пожарна, която отводнява трасето. Образувала се е километрична опашка от автомобили.", "date": "2018.07.04", "title": "Перник: Пътят София – Перник след детелината на влизане в Перник е наводнен"}
{"url": "http://www.focus-news.net/news/2018/07/04/2541804/mvr-ekipi-na-gdpbzn-rabotyat-po-signali-sled-intenzivni-valezhi-v-otdelni-chasti-na-stranata-nyama-danni-za-bedstvashti-ili-postradali-hora.html", "text": "Екипи на ГД „Пожарна безопасност и защита на населението“ (ГДПБЗН) работят по сигнали за наводнени улици, мазета, приземни етажи и дворове, както и за паднали дървета след интензивните валежи в няколко града в страната. Това съобщиха от пресцентъра на  МВР . Към 19.30 часа столични пожарникари са се отзовали на около 15 сигнала. Колегите им от Пловдив, Пазарджик и Пещера работят по общо 10 сигнала, толкова са и сигналите в Чирпан. След интензивните валежи в Перник в пожарната служба са постъпили към 25 сигнала. В Хасково и Димитровград, където дъждът е бил придружен със силен вятър, са получени четири сигнала за паднали дървета. Няма данни за бедстващи и пострадали хора.", "date": "2018.07.04", "title": "МВР: Екипи на ГДПБЗН работят по сигнали след интензивни валежи в отделни части на страната, няма данни за бедстващи или пострадали хора"}
{"url": "http://www.focus-news.net/news/2018/07/04/2541808/kyustendil-v-uchastaka-bobov-dol-zhedna-se-izgrazhda-nov-pat-zaradi-svlachishte.html", "text": "В участъка Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.04", "title": "Кюстендил: В участъка Бобов дол – Жедна се изгражда нов път заради свлачище"}
{"url": "http://www.focus-news.net/news/2018/07/04/2541809/tsvetan-tsvetanov-prisastva-na-savmestna-sreshta-mezhdu-mladezhi-gerb-sofiya-i-mgerb-sofiya-oblast.html", "text": "Председателят на ПГ на ГЕРБ и зам.-председател на партията Цветан Цветанов присъства на съвместна среща между структурите Младежи ГЕРБ-София и МГЕРБ-София област. Събитието се проведе в Централата на ГЕРБ в София, като в него участваха и координаторите на двете структури Ивайло Петков и Васил Цветков, който е и народен представител. Това съобщиха от пресцентъра на  ПП ГЕРБ .  \r\nПред младите хора Цветанов заяви, че ще разчита на тях в предстоящите кампании за европейските и местните избори през 2019 г. Младежите споделиха притесненията си пред зам.-председателя на ГЕРБ относно набиращия сили феномен фалшиви новини, които целят манипулиране на общественото мнение и насаждане на език на омразата.  \r\nЦветан Цветанов обясни, че МГЕРБ имат съществена роля в борбата с това неприятно явление чрез личната си комуникация с хората, както и чрез разобличаването на фалшивата информация онлайн. \r\n\"Като млади хора е важно да противодействате на популизма и фалшивите новини, а единственият начин е като разпространявате истината и служите като пример за морално и етично поведение в ежедневието си,\" каза Цветанов.", "date": "2018.07.04", "title": "Цветан Цветанов присъства на съвместна среща между Младежи ГЕРБ-София и МГЕРБ-София област"}
{"url": "http://www.focus-news.net/news/2018/07/04/2541812/burgas-otkrivaneto-na-11-to-izdanie-na-festivala-na-pyasachnite-skulpturi-v-burgas-se-otlaga-zaradi-intenziven-dazhd-prevalyal-v-grada.html", "text": "Откриването на 11-то издание на Фестивала на пясъчните скулптури в Бургас се отлага заради интензивен дъжд, превалял в града. То ще се проведе, когато изсъхне теренът. Това съобщиха от  Община Бургас . Самите фигури са в сравнително добро състояние, но около тях пак се събра много вода. \r\nТази година двадесет и двама творци от Австралия, Турция, Украйна, Германия, Полша, Русия, Чехия и България работиха по атрактивната тема „Митове и чудовища“. На входа на експозицията ще ви посрещнат двете кули от Толкиновата сага „Властелинът на пръстените“ – Ортанк в Айсенгард (обиталище на магьосника Саруман) и Барад-Дур, от чийто връх гледа неспящото око на Саурон. Във фестивалната зона са изваяни още горгоната Медуза, страшен циклоп, чудовището от Лох Нес и др.", "date": "2018.07.04", "title": "Бургас: Откриването на 11-то издание на Фестивала на пясъчните скулптури в Бургас се отлага заради интензивен дъжд, превалял в града"}
{"url": "http://www.focus-news.net/news/2018/07/04/2541414/pregled-na-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп обяви във вторник, че администрацията му сътрудничи с конкурентите на „Харли-Дейвидсън“, след като мотоциклетният производител прехвърли част от производството си извън САЩ, за да избегне ответните мита, наложени от Европейския съюз заради повишените мита върху вноса на стомана и алуминий в Америка, пише  американското електронно издание Washington Examiner . \r\n„Сега, след като „Харли-Дейвидсън“ реши да премести част от производството си извън САЩ, администрацията ми работи с други производители на мотоциклети, които искат да задоволят недоволните от преместването клиенти на „Харли“ в САЩ – продажбите им са намалели със 7% през 2017 година“, написа Тръмп в „Туитър“. „САЩ са там, където е екшъна!“ \r\nИзданието припомня, че през май Белия Дом окончателно увеличи вносните мита върху стоманата и алуминия от Канада, Мексико и Европа. ЕС отговори с ответни ставки върху американски стоки на стойност близо 3,4 млрд. долара. \r\nРешението на „Харли-Дейвидсън“ предизвика яростта на Тръмп, който получи вълна от критики заради това, че, според критиците му, разпалва търговски войни с традиционните американски съюзници. \r\nДържавният глава защити необикновения си отговор спрямо стратегията на американската компания в интервю пред Fox News в неделя. \r\n„Отделил съм много време на „Харли-Дейвидсън“, заяви той. „Всеки, който има „Харли-Дейвидсън“ гласува за Тръмп“. \r\n***  Роднина на бившият полковник от руското военно разузнаване (ГРУ) Сергей Скрипал, който бе отровен във Великобритания по-рано тази година ще участва на местните избори в Русия като кандидат на управляващата „Единна Русия“, пише  електронното издание Politico . \r\nВиктория Скрипал, племенницата на двойния агент, се е кандидатира за общински съветник в Ярославълския регион от редиците на основаната от Владимир Путин управляваща партия, заяви говорителят на фракцията Анастасия Пивоварова, според цитата на ITV News. \r\nИзданието припомня, че Скрипал и дъщеря му Юлия оцеляха след отравяне през март в английското градче Солсбъри, за което британските власти обвиниха Кремъл. Случаят предизвика широк международен отзвук и предизвика масово изгонване на руски дипломати от Западни и съпричастни с тях държави. \r\nМосква категорично отхвърли да има каквото и да е участие в атаката, а руският външен министър Сергей Лавров през юни обвини Лондон, че е унищожил доказателства по случая. \r\nВиктория Скрипал, продължава Politico, по-рано заяви в интервю пред руска телевизия, че няма доверие на разследването, провеждано от властите на Обединеното кралство и изрази мнение, че британското разузнаване е манипулирала Юлия Скрипал да откаже помощ от руското посолство. \r\n*** Представители на сирийските „бунтовнически“ групировки започнаха нов кръг от преговори с руските военни във вторник за постигане на примирие в Южна Сирия, според което те ще могат да предадат оръжието си и да позволят на руската военна полиция да поеме контрола върху градовете, в които са разположени, разкри техен говорител, цитиран от  израелското електронно издание The Jerusalem Post . \r\nСъс сериозната поддръжка на руската авиация, сирийските правителствени сили провеждат мълниеносна настъпателна операция в контролираните от екстремистките групировки територии на южната провинция Дераа през последните две седмици. \r\nГоворителят Ибрахим ал Джабави заяви, че джихадистите са поставили на масата за преговори „отговора си на списъка от руски изисквания“, сред които са предаването на оръжието и отказ от статута на „бунтовници“ в замяна на прекратяване на огъня. \r\n„Днес те отнесоха своя отговор на изискванията, поставени от руските военни“, заяви Джабави. \r\nРуските искания, представени на групировките на среща в Южна Сирия в събота, предизвика излизането им от преговорите на основание, че те представляват унизителна капитулация. В последствие, пише JPost, екстремистите са били убедени от Йордания да се върнат на масата за преговори, както са разкрили дипломатически източници. \r\n„Формиран е нов комитет за преговори, който представлява целия юг и е образуван, за да постигне споразумение за запазването на животите на невинните жители и осигуряване на безопасността на цивилните и бойците“, се казва в съвместно съобщение на всички ключови терористични групировки, опериращи в провинция Дераа. \r\nНезависимо от това, лагерът на екстремистите е дълбоко разделен по отношение на исканията на руснаците, пише израелската медия, като някои от преговарящите са заявили, че предпочитат да продължат въоръжената борба и са обвинили някои командири, че сключват сепаративни сделки с руските военни. \r\nСпоред твърденията на бойци и местни жители, редица градове се стремят да сключат свои собствени споразумения за капитулация, според които руската военна полиция ще влезе в населените места и ще патрулира по улиците, за да осигури обществения ред.", "date": "2018.07.04", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/07/04/2541811/reuters-prezidentat-na-iran-zayavi-che-teheran-shte-ostane-v-yadrenoto-sporazumenie-ako-polzite-v-nego-mu-badat-garantirani.html", "text": "Иранският президент Хасан Роухани заяви, че страната му ще остане в ядреното споразумение от 2015 г. единствено, ако ползите за Техеран са гарантирани от другите участници, след като САЩ се изтеглиха от него, предава   Reuters. \r\nСъщевременно Роухани заяви, че изтеглянето на САЩ от ядреното споразумение е „нелегално“. „Нито САЩ, нито която и да е друга страна няма да получат ползи от това решение за излизане от споразумението“, заяви президентът по време на пресконференция.  Виктор Турмаков", "date": "2018.07.04", "title": "Reuters: Президентът на Иран заяви, че Техеран ще остане  в ядреното споразумение, ако ползите в него му бъдат гарантирани"}
{"url": "http://www.focus-news.net/news/2018/07/04/2541806/predlozheniyata-na-dps-za-zadalzhitelno-razkrivane-na-deystvitelniya-sobstvenik-na-mediite-i-tyahnoto-finansirane-minaha-na-parvo-chetene-v-parlamenta-obzor.html", "text": "Парламентът прие на първо четене промени в Закона за задължителното депозиране на печатни и други издания. „За“ промените гласуваха 92 народни представители, „против“ - 12 и „въздържали се“ - 28, с което те бяха приети. Промените са внесени от депутата Делян Пеевски и група народни представители от ПГ на ДПС. Съгласно приетите промени лице, разпространяващо или продаващо печатни издания в срок до 31 януари на съответната година, трябва да подаде в Министерството на културата декларация по образец, одобрен от министъра, която да идентифицира действителния му собственик. По отношение на доставчиците на медийни услуги, срокът за подаване на декларации за действителния собственик е до 30 юни на съответната година. Освен за действителния собственик на услугите, документът трябва да съдържа и информация за финансирането в предходната година. Законът дефинира и думата финансиране като всяко безвъзмездно получаване на парично имущество или всяка друго получаване на парични средства, независимо от правната форма, извън приходите от обичайната дейност на медийни услуги, както и всички получени заеми извън банковите кредити. \r\nВ рамките на дебата председателят на Комисията по културата и медиите и депутат от ГЕРБ Вежди Рашидов заяви, че обществото трябва да бъде информирано за действителните собственици на медиите и начина им на финансиране, тъй като по думите му с пари могат да се купуват съвести. Рашидов обърна внимание, че има разлика между свобода и свободия. „Трябва да удължим времето между първо и второ четене, трябва да се направят обществени дебати“, каза още депутатът от ГЕРБ и по негово предложение срокът между двете четения бе удължен максимално.  \r\nЗаместник-председателят на ПГ на „БСП за България“ Антон Кутев коментира, че не може да подкрепи промените в Закона за задължителното депозиране на печатни издания, защото по думите му това е следващата крачка към разграждане на държавността. Той посочи, че няма как да убеди своите избиратели, че един от вносителите на закона - депутатът от ДПС Делян Пеевски не е символ на смесването на бизнес и политика. \r\nПредседателят на ПГ на „Обединени патриоти“ Волен Сидеров заяви, че не го интересува името на вносителя на Закона за задължителното депозиране на печатни издания и посочи, че законопроектът е добър. \r\nКато един от вносителите на законопроекта Йордан Цонев от ДПС заяви, че неприемането на промените в Закона за задължителното депозиране на печатни издания обслужва произвеждащите фалшиви новини. \r\nДеница КИТАНОВА", "date": "2018.07.04", "title": "Предложенията на ДПС за задължително разкриване на действителния собственик на медиите и тяхното финансиране минаха на първо четене в парламента (ОБЗОР)"}
{"url": "http://www.focus-news.net/news/2018/07/04/2541416/futbol-angliya-pobedi-kolumbiya-sled-duzpi.html", "text": "На стадион „Спартак“ в Москва Англия победи с 4:3 при дузпите след равенство 1:1 на полувремето. За първи път от 2006-а година Англия ще играе на четвъртфинал. Съперник на англичаните ще бъде селекцията на Швеция на 7 юли в Самара. \r\nПо-рано днес Швеция победи Швейцария с 1:0 в Санкт Петербург.", "date": "2018.07.04", "title": "Футбол: Англия победи Колумбия след дузпи"}
{"url": "http://www.focus-news.net/news/2018/07/04/2541415/predstoyashti-sabitiya-v-stranata-za-4-yuli-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 12.30 часа в Министерството на външните работи вицепремиерът и министър на външните работи Екатерина Захариева и заместник министър-председателят и министър на външните работи на Социалистическа република Виетнам Фам Бин Мин ще направят изявление след среща помежду им.  \r\n*** \r\nОт 10.00 до 16.00 часа в Националния исторически музей ще се състои поклонението пред тялото на проф. Божидар Димитров. От 13.00 часа паметни слова ще произнесат Боил Банов, министър на културата, проф. Станислав Станилов, зам.-председател на Комисията по културата и медиите в 44-то Народно събрание и доц. д-р Бони Петрунова, директор на НИМ. \r\n*** \r\nМинистърът на отбраната Красимир Каракачанов ще присъства на честването на бойния празник на гарнизон Пловдив. От 18.00 часа ще се проведе празнично шествие на представителни блокове на военните формирования по пешеходната зона от бул. „6-и септември“ до площад „Централен”. От 18.30 часа ще бъде отслужена заупокойна молитва, след което ще бъдат поднесени венци и цветя пред паметника на военнослужещите. От 19.00 ч. ще се проведе тържествено събрание – концерт, след което от 21.15 ч. ще има тържествена заря-проверка.  \r\n*** \r\nОт 09.00 часа в Комисията за финансов надзор ще започне третият ден на ХVI-то издание на образователната програма за ученици „Небанковият финансов сектор в България”. \r\n*** \r\nОт 9.00 часа ще се проведе първият изпит от редовната кандидатстудентска изпитна сесия в Университета за национално и световно стопанство – по български език и литература, на който ще се явят 1653 кандидат-студенти. \r\n*** \r\nОт 10.00 часа омбудсманът Мая Манолова ще внесе иск във Върховната административна прокуратура срещу решенията на Комисията за водно и енергийно регулиране за поскъпване цените на тока и парното от 1 юли 2018 г. \r\n*** \r\nОт 10.00 часа 17-и състав на Специализирания наказателен съд ще заседава по делото срещу Петър П., Станислав И. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 15-и състав на Софийски градски съд ще заседава по делото срещу  \r\nР.Л. (обвинен, че е организирал нападението над Алексей  Петров с гранатомет, чл.116 НК). \r\n*** \r\nОт 10.00 часа в Националния пресклуб на БТА ще се състои пресконференция на WWF, посветена на незаконния дърводобив в България. \r\n*** \r\nОт 10.00 часа 17 състав на Специализирания наказателен съд ще гледа делото срещу Петър П., Станислав М., Валентин Хр. и Любен М., обвинени в организиране и ръководене на организирана престъпна група. \r\n*** \r\nОт 10.00 часа 10 състав на Специализирания наказателен съд ще гледа делото срещу Росен Ч. и Полина И., обвинени в организиране и ръководене на организирана престъпна група. \r\n*** \r\nОт 10.00 часа в Национален пресклуб БТА WWF България ще представи анализ на незаконния дърводобив в България.  \r\n*** \r\nОт 10.30 часа 10-и състав на Специализирания наказателен съд ще заседава по делото срещу Росен Ч. и Полина И., на които са повдигнати обвинения за организиране и ръководене на организирана престъпна група. \r\n*** \r\nОт 10.30 часа на ул. „8-ма“ (северен район на летище София) ще се състои официалното откриване на  първия хангар за замолети на Wizz Air в България. \r\n*** \r\nОт 11.00 до 17.00 часа ръководствата на Съюзът на международните превозвачи (СМП) и Българската асоциация на сдруженията на автомобилните превозвачи (БАСАТ) ще излязат на протест пред храм-паметника „Св. Александър Невски” в подкрепа на  Закона за българска автомобилна камара.  \r\n*** \r\nОт 11.00 часа в залата на ул. Витоша №18 (вход от към ул. Кърниградска) ще се проведе пресконференция на „Демократична България“ за приключилото европредседателство на България. \r\n*** \r\nОт 11.00 часа 10-и въззивен състав на Софийски градски съд ще заседава по делото срещу К.К., обвинен за управление на МПС в пияно състояние. \r\n*** \r\nОт 12.00 часа кметът на София Йорданка Фандъкова ще провери ремонтните работи на ул. „Солунска“ в участъка между  ул. „Витоша“ и ул. „Христо Белчев“. \r\n*** \r\nОт 12.00 часа в Националния пресклуб на БТА ще се проведе пресконференция на темата „Автомобилният спорт в България: Защо хаосът и упадъкът са добре дошли за хора от подменения Управителен съвет на БФАС“.  \r\n*** \r\nОт 12.30 часа ръководството на ПП АБВ ще даде пресконференция в централата на партията на ул. “Врабча“ 23. \r\n*** \r\nОт 13.00 часа в Национален пресклуб на БТА ще се проведе извънредна пресконференция на Националното сдружение на автобусните превозвачи, Браншовия съюз за стопанска инициатива в транспорта, Националния съюз на превозвачите, Корпорацията на автомобилните превозвачи в България и браншови организации в товарния транспорт – Националното сдружение на българските превозвачи и Камарата на автомобилните превозвачи в България. \r\n*** \r\nОт 13.30 часа 10-и състав на Специализирания наказателен съд ще заседава по делото срещу Мирослав В, Живко И. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Георги С., Георги С. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 5 състав на Специализирания наказателен съд ще гледа делото срещу Мирослав В., Живко И. и др., обвинени в организиране и ръководене на организирана престъпна група. \r\n*** \r\nОт 13.30 часа 11 състав на Специализирания наказателен съд ще гледа делото срещу Георги Сл., Георги С. и Георги М., обвинени в организиране и ръководене на организирана престъпна група. \r\n*** \r\nОт 14.30 часа 3 състав на Специализирания наказателен съд ще гледа делото срещу Валентин П., Ивайло П. и др., обвинени в организиране и ръководене на организирана престъпна група. \r\n*** \r\nОт 14.30 часа 3-ти състав на Специализирания наказателен съд ще заседава по делото срещу Валентин П., Ивайло П. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа в Представителството на Европейската комисия ще се проведе международната конференция „Западните Балкани и техният път на присъединяване към ЕС и НАТО: Ролята на медиите и (дез-)информацията“, организирана от фондация „Конрад Аденауер“ и „Софийският форум за сигурност“.  \r\n*** \r\nОт 17.00 до 23.00 часа Националният военноисторически музей (НВИМ) ще отбележи своята 102-ра годишнина. За доброто настроение на гостите от 20.00 до 22.30 часа ще се погрижат Представителният духов оркестър на Военноморските сили и Представителният духов оркестър към Националната гвардейска част. \r\n*** \r\nОт 18.00 часа скулптурната композиция на Петър Садофски и Дан Трантина от чешката художествена група Pode Bal  „Реконструкцията като трагедия и фарс“ ще бъде експонирана в парка на Музея на социалистическото изкуство. \r\n*** \r\nОт 19.30 часа на лятната естрада в Борисовата градина ще се състои концерт на Джаз формация „София“ - „Остров на музиката”. \r\n*** \r\nОт 13.30 часа общественият посредник на Благоевград доц. д-р Валентин Василев ще проведе приемен ден в стая 410, в сградата на Община Благоевград. \r\n*** \r\nОт 13.30 до 17.00 часа в стая 410 в Община Благоевград общественият посредник на Благоевград доц. д-р Валентин Василев ще проведе приемен ден.  \r\n*** \r\nОт 09.30 часа Белоградчишкият епископ Поликарп ще освети нов храм в селото -  \"Св. вмца Неделя\" и ще оглави първа Божествена света Литургия в храма.  \r\n*** \r\nОт 11.00 часа пред сградата на ОДМВР – Бургас, разположена на ул. „Христо Ботев“ № 46, ще се проведе тържествена церемония по отбелязване 139-тата годишнина от създаване на Министерство на вътрешните работи. \r\n*** \r\nОт 17.30 часа на Морска гара – Бургас е предвиден преглед на техниката, оборудването и въоръжението на служители от полицейските структури, бургаската жандармерия, служители от „Пожарна безопасност и защита на населението“ и „Гранична полиция“. \r\n*** \r\nОт 10.45 часа  пред входа на търговски обект в Центъра на града ще се извърши проверка на  НАП-Бургас съвместно с журналисти. \r\n*** \r\nОт 10.30 часа на ул. „Тролейна“ №48, зад сградата на „Градски транспорт“ ЕАД във Варна, ще се състои официална церемония „Доставка на автобуси“ по проект „Интегриран градски транспорт на Варна – втора фаза“. На събитието ще присъстват кметът Иван Портних, зам.-кметът Христо Иванов, ръководителят на проекта Бистра Димова и директорът на „Градски транспорт“ ЕАД инж. Злати Златев. \r\n*** \r\nОт 14.00 часа общинският съветник от ПП ГЕРБ доц. Антоанета Цветкова ще се срещне с граждани в офиса на партията на ул. „Георги Бенковски” №1. \r\n***  \r\nОт 10.00 часа в парк Марно поле ( централния вход, от към ДНА) ще се проведат демонстрации с полицейско куче и патрулен автомобил пред деца от Езиков център \"АВС\".  \r\n***  \r\nОт 10.30 часа в киносалона на ОД на МВР - Велико Търново ще се проведе тържествено съвещание. Ще бъдат прочетени приветствия за празника, ще бъдат наградени отличили се в работата си служители, както и победителите в турнирите по футбол и стрелба.  \r\n***  \r\nОт 20.30 часа на сцената до ХГ „Борис Денев“ Проект „Арт лято“ представя: „Живей с немечтани мечти“ – рецитал на Горица Радева.  \r\n*** \r\nОт 10.00 часа в детския отдел на Регионална библиотека „Христо Ботев” ще се проведе Лятна читалня – четене на приказки за деца до 10 години.   \r\n*** \r\nОт 19.00 часа в „НЧ „Развитие 1869“ ще се състои концертът „Виенска класика“. \r\n***  \r\nОт 18.30 часа в НЧ „Напредък- 1869” Театър „Българска армия“, София представя комедията „Много шум за нищо\" по Уилям Шекспир. Участват: Иван Радоев, Анастасия Ингилизова, Евелин Костова, Милен Миланов, Гергана Данданова, Георги Къркеланов, Веселин Ранков, Мимоза Базова, Ненчо Илчев и др.  \r\n*** \r\nОт 10.00 часа в Регионална библиотека „Дора Габе“ ще се проведе Летен детски клуб „Играй и учи” за деца от 6 до 14 г. \r\n*** \r\nОт 09.00 часа в Основно училище „Св.св. Кирил и Методий” ще се проведе тест за отпускане на еднократни общински стипендии.   \r\n*** \r\nОт 10.00 часа ще се проведе поредната акция по облагородяване на детска площадка в района „Северен“. Площадката се намира в междублоковото пространство между ул.”Сакар планина” и бул.”Цар Борис ІІІ Обединител” №18. \r\n*** \r\nОбщинските съветници от ГЕРБ организират приемни за граждани.  \r\nОт 16.00 часа в офиса на ГЕРБ в район „Южен“ на ул. „Академик Петър Динеков“ №1А срещи ще проведе Георги Василев. Срещата с Ани Лафчиева ще се проведе от 17.00 часа в офиса на ГЕРБ в район „Източен\" на ул. „Коста Паница“ №5, а тази с Емил Русинов е на същото място, но в 17.30 часа.  \r\n*** \r\nОт 10.00 часа в Зала 1 на Областна администрация Русе ще се проведе открита дискусия относно проекта на Концепция на Закона за социалните услуги. \r\n*** \r\nОт 10.00 часа на пл. „Хаджи Димитър” ще се състои тържествена церемония, с която служителите на Областната дирекция на МВР ще отбеляжат 139 години от създаването на Министерството на вътрешните работи. От 11.00 часа в залата Сливен ще се проведе тържествено събрание на служителите в ОДМВР-Сливен. На него ще бъдат връчени наградите „Полицай на месеца” и „Полицай на 2017 година”. \r\n*** \r\nОт 09.30 часа на стадион „Доростол” (Стария стадион) силистренските полицаи и пожарникари организират за децата атрактивни демонстрации и състезателни игри по случай професионалния си празник.  \r\n***   \r\nОт 10.00 часа на площад „Хаджи Димитър” в Сливен служителите на Областната дирекция на МВР -  Сливен ще отбележат 139 години от създаването на Министерството на вътрешните работи. \r\n*** \r\nОт 12.00 часа на площад „Свобода“ служителите на ОДМВР-Смолян, РДГП – Смолян и РДПБЗН – Смолян ще демонстрират специфични умения за работа с пожаро-гасителна, аварийно спасителна и друга техника, както и използване на служебни кучета. \r\n*** \r\nОт 18.00 часа в зала „Петър Стайков“ на бул. „България“ 43 Клубът на дейците на културата – Смолян организира изложба от рисунки, графики и документи на академик Кирил Василев, по повод 100 години от рождението му. \r\n*** \r\nОт 10.00 часа в детския отдел на библиотека „Родина“ ще се проведе лятна детска академия.  \r\n*** \r\nОт 21.00 часа на сцена Лапидариум в Регионалния исторически музей ще бъде представена постановката „Полет над кукувиче гнездо“, част от инициативата Театър под звездите. \r\n*** \r\nОт 10.00 часа в зала 74 в сградата на община Търговище ще се проведе информационен ден за представяне на процедура BG16RFOP002-2.024 „Насърчаване на предприемачеството“  по Оперативна програма „Иновации и конкурентоспособност“ 2014-2020. \r\n*** \r\nОт 10.30 часа в зала 203 на общината ще се проведе обществена дискусия относно зелената система на Шумен. \r\n*** \r\nОт 10.30 часа в зала 363 на общината ще се проведе обществено обсъждане на инфраструктурните проекти, които реализира общината. \r\n*** \r\nОт 11.30 часа директорът на ОДМВР- Шумен ст.комисар Ялчън Расим ще даде кратък брифинг преди празника на МВР.  \r\n*** \r\nОт 8.00 до 13.00 часа на язовира в село Царев брод ще се проведе Национално състезание по спортен риболов за хора със зрителни увреждания.", "date": "2018.07.04", "title": "Предстоящи събития в страната за 4 юли (Агенция „Фокус“)"}
{"url": "http://www.focus-news.net/news/2018/07/04/2541417/kanal-5-makedoniya-tornado-e-preminalo-v-blizost-do-gratskiya-ostrov-serifos.html", "text": "Торнадо е преминало в близост до гръцкия остров Серифос, съобщава на страницата си македонския телевизионен  Kанал 5 . \r\nРядкото природно явление за тези райони е забелязано и заснето в близост до острова в морето. \r\nПоявата му е предизвикала безпокойство сред плажуващите, но не се съобщава да е достигнало брега или да е предизвикало някакви разрушения и материални щети.  Юлиян Марков", "date": "2018.07.04", "title": "Канал 5 (Македония): Торнадо е преминало в близост до гръцкия остров Серифос"}
{"url": "http://www.focus-news.net/news/2018/07/04/2541422/predstaviha-parviya-testovi-hibriden-avtobus-koyto-shte-se-dvizhi-probno-v-gradskiya-transport-na-sofiya-obzor.html", "text": "В присъствието на кмета на София Йорданка Фандъкова и зам.-кмета по транспорт на столицата Евгени Крусев беше представен първия тестови хибриден автобус, който ще се движи пробно за 10 дни в градския транспорт на София. Автобусът ще се движи по линия 10-ТМ. Той е с електродвигател и отговаря на стандарт Евро 6. По време на представянето му, кметът на София Йорданка Фандъкова заяви, че вече е започната процедура за закупуване на 20 хибридни автобуса. От думите и стана ясно и, че до средата на месец август Столичният електротранспорт ще приема документи на за нови 15 електробуса. 20 електробуса вече се очаква да дойдат до края на годината. Кметът на София призова всеки производител, който има интерес към българския пазар да дойде със своя хибриден автобус, да го пусне по линиите на София и да участва в процедурите на Столична Община. По време на тестовия период предстои да се определи колко вредни емисии отделя хибридния автобус в сравнение с дизеловите такива и до колко той ще бъде ефективен за Столичния градски транспорт.  \r\nЗаместник-кметът по транспорт към Столична Община Евгени Крусев уточни, че хибридният автобус е с 4-литров дизелов двигател, чиято роля е да зарежда генератора, който задвижва автобуса. Той допълни, че автобусът е за около 100 души, включвайки правостоящите и струва около 350 000 лева, или с 30% по-скъпо от дизеловите автобуси.  \r\nЦветелин ДИМИТРОВ", "date": "2018.07.04", "title": "Представиха първия тестови хибриден автобус, който ще се движи пробно в градския транспорт на София (ОБЗОР)"}
{"url": "http://www.focus-news.net/news/2018/07/04/2541419/moskovskiy-komsomolets.html", "text": "Украинците масово празнуваха победата на Русия над Испания на световното първенство по футбол, пише руският ежедневник  ”Московский Комсомолец“ . \r\nСветовната купа по футбол също може да бъде запомнена с факта, че най-сетне накара жителите на съседна Украйна да покажат истинското си отношение към Русия. Победата на руснаците над испанския национален отбор доведе до всеобщо ликуване, особено в югоизточните й райони. Празничното настроение беше толкова силно, че нито украинските служби, нито националистическите организации дори се опитаха да попречат на хората да изразят емоциите си. \r\nКакто беше съобщено от украинските медии, всички барове на Киев и Одеса са били препълнени с фенове, които са викали за руските футболисти, и когато видяха вратарят Игор Акинфеев как доведе  отбора си до четвъртфиналите на улиците е отекнало силно \"Ура!\". В същото време мнозина викали: \"Нашите хора спечелиха!\". И ако по време на мача феновете на играта, са се опитвали да скрият чувствата си, притеснявайки се, че може да ги следят ултра-екстремисти до последния съдийски сигнал, то след последния съдийски сигнал никой не е можел да ги спре \r\nФактът, че излъчването на мача на \"държавата агресор\", предизвикала почти социално-политически вълнения в Украйна, според официални данни, както и на телевизионния канал \"Интер\", който единствен излъчва мачовете  от Русия около 4,4 милиона граждани на Уктрайна са се събрали пред телевизорите тази вечер. И това въпреки факта, че според официални данни в страната живеят 42 милиона души, без Донбас - около 38,8 милиона души. С други думи, всеки девети гражданин на Украйна вероятно е гледал мача и ако се  добавят  зрители от Интернет, цифрата със сигурност нараства значително. По-специално, статистиката на системата за търсене на Google показва, че на 1 юли, основната заявка за търсене в Украйна е бил „Русия-Испания\" И повечето от тези думи в търсачката са писани  от жителите на регионите на Ивано-Франковск, Лвов, Тернопол, Волин и Ровно , тоест всички западни региони. \r\nДори бившият президент на Футболната федерация на Украйна Анатолий Конков заяви, че \"е викал, вика и ще вика\" за руския национален отбор. Потребителите на украинския сегмент на социалните мрежи дори започнали да се присмиват на собствените си власти, докато други призоваха украинския външен министър Павло Климкин да обяви, че Мадрид се е присъединил към бойкота на Световната купа 2018. \r\nЕксперти обясняват за  \"MK\" ярката проява на чувствата у украинците. \r\nКонстантин Затулин, първи заместник-председател на Комитета по въпросите на ОНД, евроазиатската интеграция и отношенията със сънародниците в Държавната Дума на Русия казва: \r\n„Голяма част от украинските граждани наистина не се делят сериозно от Русия. Това не е само  по-старото поколение, но и по-младите. Те разбират близостта между двата народа, а понякога и факта, че те са наши сънародници, руснаци по националност. Разбира се, те се радват и на собствения си национален отбор“. \r\nВ случая с футбола възникнаха и чувства, които трудно могат да бъдат забранени чрез президентски укази или дейностите на Службите за сигурност. Това е подобно на желанието на децата да разпръскват потока, който тече през  разперени пръсти. Хората обичат футбола, много хора не могат да живеят без него. Реакцията на украинците пресича всички опити да се представи Русия като основен враг. Това означава, че в бъдеще, при условие, че ние и те се държим правилно тази вражда ще приключи. \r\nКирил МОЛЧАНОВ, заместник-директор на украинския институт за политически анализи и управление: \r\n„Бойкотът, за който украинските власти призоваха, не сработи дори в Украйна. Всяка вечер във всички барове на страната се гледат мачовете от Световната купа и никой не се опитва да пречи. В крайна сметка украинските националистически организации често се състоят от футболни хулигани, които естествено гледат Световната купа през 2018 г. Особено силно на Русия са симпатизирали в южните райони на страната, но и в  Киев не съм виждал никой, който да бъде разстроен от поражението на Испания. Може би на местно ниво имаше някои спорове поради победата на Русия, но всичко това се разми в общото празнично настроение. Що се отнася до украинските власти, сега президентът Петро Порошенко е по-загрижен за катастрофално ниския си рейтинг. В това отношение той е зает с организирането на срещата на върха между Украйна и НАТО, а не с малки събития като футболен мач“.  Юлиян Марков", "date": "2018.07.04", "title": "\"Московский Комсомолец\": Украинците масово празнуваха победата на Русия над Испания"}
{"url": "http://www.focus-news.net/news/2018/07/04/2541421/sport-yuventus-e-gotov-da-zakupi-kristiyano-ronaldo-za-100-miliona-evro.html", "text": "Реал Мадрид е взел решение да продаде Кристиано Роналдо на Ювентус, твърди предаването „Jugones“ по телевизия „La Sexta“. Според информацията, от \"кралския клуб\" са се съгласили да продадат португалския футболист на италианския клуб срещу сумата от 100 милиона евро. \r\nСпоред телевизията договорът на португалецът ще е до 2022 година и той ще получава на сезон по 30 милиона евро плюс допълнителни бонуси, което е с пет милиона евро повече от последното предложение на мадридския клуб.", "date": "2018.07.04", "title": "Спорт: Ювентус е готов да закупи Кристияно Роналдо за 100 милиона евро"}
{"url": "http://www.focus-news.net/news/2018/07/04/2541423/", "text": "Повече от 200 мигранти са се удавили в Средиземно море през последните три дни, като броят на жертвите за годината е над 1000 и предизвиква опасения, че трафикантите на хора поемат по-големи рискове поради ограниченията, наложени от италианското правителство и либийската брегова охрана,  пише британският ежедневник  Guardian . \r\nАгенцията на ООН за бежанците в Триполи съобщи в понеделник, че в същия ден в либийската столица са докарани  276 бежанци и мигранти, включително 16 оцелели от лодка, превозваща 130 души, от които 114 все още се водят изчезнали в морето. В събота и неделя са открити нови корабокрушения. \r\nВъв вторник либийската брегова охрана съобщи за още седем смъртни случая, а други 123 мигранти бяха спасени. \r\nБройката на 1 000 смъртни случая бе достигната на 1 юли. Това е четвъртата поредна година, когато повече от 1000 мигранти загиват, опитвайки се да стигнат до Европа през Средиземно море. \r\nОман Белбейси, ръководител на мисията в Либия в Международната организация по миграция (МОМ), заяви, че \"тревожното увеличение\" на смъртните случаи в морето е извън обичайното. \r\n\"Контрабандистите експлоатират отчаянието на мигрантите да напуснат, преди да има по-нататъшни ограничения срещу средиземноморските преходи от Европа\", каза той. \r\nКато цяло броят на имигрантите, които достигат до Италия по море, намалява спрямо миналогодишните цифри, но делът на онези, които се опитват да достигнат до Италия, и се давят, се увеличава, подсказвайки, че е виновна по-строгата италианска правителствена политика. \r\nДанните, изготвени от Матео Вила, изследовател в италианския център ISPI, показват, че досега само 50% от онези, които напускат Либия, са достигнали до Европа, което с  86% по-малко от  миналата година. \r\nДанните показват, че 44% са били върнати от либийската брегова охрана, в сравнение с 12% през миналата година. Общо 4,5% са загинали или са изчезнали, в сравнение с 2,3% през миналата година. Но през юни близо един на всеки 10 е загинал или изчезнал при напускане на либийското крайбрежие - най-високата смъртност досега. \r\nЛибийската брегова охрана е върнала около 10 000 души на брега тази година, според МОМ. Тази тенденция вероятно ще продължи поради три промени в политиката на новото италианско правителство. Тя е затворила пристанищата на страната за спасителни кораби на НПО; Италия се съгласи да изпрати допълнителни 10 моторни лодки и два кораба, гумени лодки, оборудване и превозни средства за подпомагане на либийската брегова охрана; и разширяване на зоната за търсене и спасяване, за които либийската брегова охрана е отговорна и следователно намаляват района, в който НПО и корабите на ЕС имат отговорност. \r\nЕС също така засили натиска си към НПО да се подчиняват на заповедите на либийската брегова охрана. За първи път от месеци в Средиземноморието не работи кораб от НПО. Два кораба на неправителствени организации, акостирали  в Малта, са задържани от властите и са възпрепятствани да напуснат и да извършват операции. \r\nИталианският заместник министър-председател Луиджи Ди Майо, член на Движението \"Пет звезди\", заяви, че смъртните случаи не трябва да се използват като доказателство, за да се оспори твърдата нова миграционна политика на правителството. \"Ние ще доставим моторни лодки на Либия, защото най-здравословно е, либийците да извършат спасяването и да вземат [мигрантите] обратно на либийския бряг\", каза той. \r\nПромените в италианската политика увеличиха броя на лицата, настанени в либийски лагери за задържане, които бяха широко критикувани от групи за защита на правата на човека и от агенции на ООН. \r\nМатео Салвини, италианският министър на вътрешните работи и движещата сила зад новата политиката, отрече твърденията, че либийските лагери за задържане са пренаселени затвори, заявявайки, че е посетил там център за задържане и е намерил условията приемливи. \r\nНо Белбейси от МОМ заяви: \"Мигрантите, върнати от бреговата охрана, не трябва автоматично да бъдат прехвърлени в центрове за  задържане. Ние сме дълбоко загрижени, че центровете за задържане отново ще бъдат пренаселени и че условията на живот ще се влошат при последния приток на мигранти.\" \r\nООН твърди, че до 10 000 души са държани в лагери за задържане. \r\nПо време на брифинг в понеделник говорител на Европейската комисия заяви, че кораби и лодки, които плават под знамето на Европа и извършват спасителни акции в морето, не могат да доведат мигрантите обратно в Либия. \r\n\"Това противоречи на нашите ценности, международното право и европейското право\", каза Наташа Бертауд. \"Ние сме добре запознати с нечовешката ситуация за много мигранти в Либия. ООН работи за подобряване на условията им и има механизъм за спешни транзити, за да евакуират тези хора от Либия. \" \r\nГенералният директор на МОМ Уилям Лейси Суинг ще се върне в Триполи тази седмица, за да види от първа ръка условията, пред които са изправени спасените мигранти и тези, върнати на брега от бреговата охрана. \r\nОбщият брой, достигащ до Италия, е все още по-нисък от миналата година, но италианското правителство е изправено пред проблем със справянето с повече от 500 000 души, чиито случаи на убежище не са били обработени. \r\nДосега основното предложение на ЕС за предотвратяване на навлизането на мигранти в Европа - създаване на центрове за обработка на убежища извън Европа - беше отхвърлено от лидерите в Албания, Алжир, Египет, Либия, Мароко и Тунис. Но ЕС все още не е наложил сериозен натиск върху тези държави, които са силно зависими от помощта на ЕС.  Юлиян Марков", "date": "2018.07.04", "title": "The Guardian: Повече от 200 мигранти са се удавили за последните три дни в Средиземно море"}
{"url": "http://www.focus-news.net/news/2018/07/04/2541424/vzglyad-rusiya-zapochva-borba-s-anglosaksonskata-tsifrova-kolonizatsiya.html", "text": "Русия започва борба с англосаксонската „цифрова колонизация“, пише руският ежедневник  \"Взгляд . \r\nРуският суверенитет е изправен пред ново предизвикателство на 21-ви век. Експерти и дипломати уверяват: \"Ако страните от Запада продължат\" третия етап на световната колонизация - цифровата \", Русия ще трябва да се защитава. Например, създавайки свой собствен, отделен от останалия свят интернет. Как изглежда и защо е толкова важно? \r\nРусия притежава всички необходими средства, за да се създаде алтернативен интернет, но би ги използвала само в най-лошия сценарий, заяви във вторник директорът на отдела за нови предизвикателства и заплахи в Министерсто на външните работи Иля Рогачев. Според него политиката на Москва не е насочена към изолиране на интернет, но западната политика и налагането на двойни стандарти могат да принудят Русия да следва този път. \r\nПо-рано беше съобщено, че Русия може да представи на ООН две нови инициативи - резолюции, свързани с регулирането на отношенията между държавите по въпросите на киберсигурността. Както отбеляза Коммерсант, една от резолюциите ще бъде „киберкодекс“ - вид кодекс на правилата за поведението на държавите в Интернет, който трябва да забрани всяка намеса във вътрешните работи на държавите чрез Интернет. \r\nВтората руска резолюция има за цел да преразгледа съществуващата система за борба с киберпрестъпността, която се определя от Конвенцията за компютърна престъпност от 2001 г. в Будапеща. Припомня се, че Москва не подписа тази конвенция поради член 32 от този документ, който позволява различни специални услуги без официално уведомление да получават трансграничен достъп до компютърни данни. \r\nРусия очаква подкрепата на тези предложения от редица държави, които са членове на БРИКС ШОС и ОДКБ. Приемането им обаче може да не е достатъчно, особено предвид факта, че гласуването за тези инициативи от западните страни едва ли може да се очаква. Ето защо Москва, в тясно сътрудничество с Пекин, продължава работата по проекта за така наречения \"алтернативен интернет\", както посочи министерството на външните работи.  Юлиян Марков", "date": "2018.07.04", "title": "Взгляд: Русия започва борба с англосаксонската „цифрова колонизация“"}
{"url": "http://www.focus-news.net/news/2018/07/04/2541426/ravnosmetkata-ot-balgarskoto-evropredsedatelstvo-obzor.html", "text": "Премиерът Бойко Борисов отчете свършеното по време на Българското председателство пред депутатите в Европейския парламент. Борисов и Българското председателство получиха оценка „отличен“ от всички политически сили в Европарламента, включително и от председателя на парламента Антонио Таяни и на ЕК Жан-Клод Юнкер. Премиерът Борисов отбеляза, че безспорно най-големият успех на Българското председателство е постигането на темата за европейската перспектива на страните от Западните Балкани, тъй като по думите му не може да има мир и просперитет на континента, докато цяла Европа не бъде обединена. Борисов отчете също, че България е работила за свързаността на Балканите - енергийна, инфраструктурна, транспортна. Той отчете, че страната ни се е постарала да бъде балансьор и честни посредници в диалога между ЕС и Турция. \"Възстановихме диалога с Турция. Споразумението ни с Турция работи. Ние имаме нулев миграционен натиск\", заяви той и заяви, че България ще продължи да работи за пълното си членство в еврозоната и Шенген. Борисов отчете сложната обстановка, в която се е провело нашето председателство. Той добави, че страната ни е работила много по теми като Брекзит и миграцията и добави, че през изминалите шест месеца е България е търсила консесус между държавите и институциите, дори когато е имало големи противоречия. \r\nВ София въпросът какво постигна Българското председателство беше обсъден на конференция, в която участваха държавният глава Румен Радев и вицепремиерът и външен министър Екатерина Захариева. Държавният глава отправи критики към правителството, а в отговор министърът защити работата на кабинета по Председателството. Според президента комплиментите за Председателството не трябва да ни заблуждават, защото състоянието на ЕС е такова, че Брюксел може да си позволи само положителни самооценки. „Броят на целувките и прегръдките, броят на лидерите, позирали на Моста на влюбените, стотиците срещи и документи накрая остават статистика“, посочи той и изтъкна, че онова, което ще запомни историята е какво се е случило с ЕС, докато България е председателствала Съвета. „Западните Балкани останаха приоритет за София - изпаднаха от фокуса на Обединена Европа“, обяви Румен Радев. „Накъде отива Европа и успяхме ли по време на Председателството ни да търсим отговори на този въпрос - уви не“, коментира президентът и открои като пропуск това, че Дунавската стратегия не е намерила подобаващо място като приоритет. Екатерина Захариева заяви, че най- големият успех на Председателството е, че България е превърнала Западни Балкани от национален приоритет в общ европейски. Тя не се съгласи с оценката на Радев, че Балканите са били приоритет само на София. Според нея оценката на гражданите за Председателството се разминава с тази на президента. „Понякога е хубаво и самите ние да осъзнаем какво сме направили. Сигурно сме допускали някакви грешки - който не работи, той не греши“, посочи Екатерина Захариева. По думите на държавния глава обаче България не е видяла какво се случва на запад от Западните Балкани. Той обясни, че без наше участие е сформирана нова група за военни интервенции от 9 държави, а страната ни не е поставила въпроса каква е целта й, както е било редно. Според държавния глава е имало стремеж за използване на Председателството за вътрешнополитически ПР. „Правителството се хвърли изцяло във външната политика и се посвети на Западните Балкани, но загърби важни взривоопасни процеси вътре в страната“, каза президентът. Като едно от големите постижения на Председателството той определи придобиването на познания от администрацията ни за механизмите на ЕС. „Властта трябва по-бързо да се освободи от еуфорията от този изкуствено граден образ и възможно най-бързо тялом и духом да се върне в суровата българска действителност“, коментира Румен Радев. „По никакъв начин не сме използвали Председателството за вътрешнополитически ПР и да „замитаме“ проблеми“, заяви Екатерина Захариева. Тя подчерта, че никой министър не е забравил работата си в България, а реформите се движат. По повод критиката на президента Румен Радев, че Дунавската стратегия не е включена в приоритетите на Председателството министърът обясни: „Няма как да включим всички приоритети. Дунавската стратегия е много добра, подкрепяли сме я винаги“. „Моето мнение е, че ако имаш 100 приоритета, значи нямаш нито един. Неслучайно всяко Председателство има 3 приоритета“, обяви Екатерина Захариева. „Изплуват нови въпроси и тревоги за отношението между Косово и Сърбия, за ситуацията около Македония, за реалната стойност на Софийската декларация“, обяви Румен Радев и допълни, че противоречията остават и няма гаранция кога ще бъдат решени. Той заяви, че България безкритично и без възражение е приела новото име Северна Македония, което противоречи на позициите на правителството от преди време. Държавният глава настоя в преговорите за членство на Македония в ЕС да се търси гаранция за изпълнението на Договора за добросъседство. „България побърза да сключи веднага договора с Македония. Според мен трябваше да се направи преценка на състоянието на отношенията към наши дни, че рано или късно между Македония и Гърция ще се сключи договор“, обясни Румен Радев. „Договорът ни с Македония подлежи на промяна, което допуска възможността за обратимост на процесите. А този с Гърция е безсрочен и не търпи промяна“, поясни държавният глава. Според него с договора с Македония Гърция е решила проблемите със своята идентичност, история и език на високо политическо ниво. По думите му в нашия договор с Македония проблемите ще се решават от комисия, която има правомощия само в историята. „Уверявам гражданите, че сме се погрижили да се приключи с непризнаването на очевидни исторически факти“, обяви Екатерина Захариева. „Дали е трябвало да забавим договора с Македония - спомням си, че тогава всички го приветствахме. Може би договорът трябва да се чете по-внимателно“, коментира тя. Министърът подчерта, че с договора с Македония България е „отпушила“ процеса за помиряване в целия регион.", "date": "2018.07.04", "title": "Равносметката от Българското европредседателство (ОБЗОР)"}
{"url": "http://www.focus-news.net/news/2018/07/04/2541427/daily-express-hilyadi-fenove-praznuvat-pobedata-na-angliya-na-mosta-london-bridzh.html", "text": "Хиляди фенове празнуват победата на Англия на моста Лондон Бридж, пише британският ежедневник  Daily Expess . \r\nАнглия осигури победа над Колумбия след дузпи, достигайки четвъртфиналите на Световната купа. \r\nФеновете на английския национален отбор  излязоха на улиците в спонтанното честване на победата, блокирайки улици около Borough Market и London Bridge в Лондон. \r\nФенове се движат и празнуват шумно победата из различни части на града. \r\nНякои от тях  може да бъдат чути да пеят \"Футболът се връща у дома\" от песента \"Трите лъва\" от 1996 г. на  групата Лаитнинг Сийдс от Европейското първенство по футбол през 1996 година, проведено на Острова. \r\nАнглия ще срещне отбора на Швеция в четвъртфинал на 7 юли.  Юлиян Марков", "date": "2018.07.04", "title": "Daily Express: Хиляди фенове празнуват победата на Англия на моста Лондон Бридж"}
{"url": "http://www.focus-news.net/news/2018/07/04/2541420/kommersanta-ruski-deputati-sa-gotovi-da-posetyat-vashington.html", "text": "Руски депутати са готови да посетят Вашингтон след визитата на американски конгресмени в руската Държавна дума, пише руският делови ежедневник  . \r\nЧленовете на Конгреса на САЩ за първи път по време на президентството на Доналд Тръмп се срещнаха в Москва с руските си колеги, както и с руския външен министър Сергей Лавров. По време на разговорите те многократно подчертаха, че са дошли \"не да обвиняват Русия в нещо\" и се надяват да подобрят двустранните отношения. Сред обсъжданите теми бяха Сирия, Украйна и предполагаемата намеса на Русия в президентските избори през 2016 г. Руските политици отбелязват, че се радват на  гостите и са готови за диалог и посещение в САЩ, но в същото време напомнят : „ Да се говори за руско вмешателство на изборите  е абсурдно и обидно и подобни разговори унижават хората, които ги водят.“ \r\nРепубликанците дойдоха в Русия на 30 юни, но се срещнаха с колегите си едва във вторник. На четвъртия ден от престоя си в Руската федерация член на Камарата на представителите и шест сенатори проведе разговори с министъра на външните работи Сергей Лавров и председателя на Държавната Дума Вячеслав Володин, както и с председателят на комитета по международни въпроси на Съвета на Федерацията Константин Косачев. \r\nРъководителят на делегацията, сенаторът от Алабама Ричард Шелби, също говори за желанието да се срещне с руския президент Владимир Путин. Въпреки това, прессекретарят на президента Дмитрий Песков каза, че графикът на ръководителя на държавата е \"достатъчно интензивен\" и че е „много зает с  вътрешните работи\", и затова не разполага с  време за Американските законодатели.  Юлиян Марков", "date": "2018.07.04", "title": "„Коммерсантъ“: Руски депутати са готови да посетят Вашингтон"}
{"url": "http://www.focus-news.net/news/2018/07/04/2541429/sport-shavi-ernandes-e-iznenadvashtiya-favorit-za-nov-natsionalen-trenyor-na-ispaniya.html", "text": "Бившият футболист на Барселона Шави Ернандес е изненадващия фаворит за нов национален треньор на Испания на новия президент на Испанската футболна федерация Луис Рубиалес. \r\nШави наскоро получи диплома за треньор, а неотдавна  поднови своя договор с катарския Ал Сад за още две години. Очакванията бяха Шави да стане треньор на Ал Сад от януари 2019 година, като наследник на настоящия Мануел Жезуалдо Ферейра.", "date": "2018.07.04", "title": "Спорт: Шави Ернандес е изненадващия фаворит за нов национален треньор на Испания"}
{"url": "http://www.focus-news.net/news/2018/07/04/2541430/problemite-i-predizvikatelstvata-na-vissheto-obrazovanie-obsadiha-rektori-i-institutsii-na-natsionalna-sreshta-v-narodnoto-sabranie-obzor.html", "text": "Проблемите и предизвикателствата на висшето образование, както и Законът за висшето образование, обсъдиха ректори и институции на национална среща в Народното събрание. На срещата присъстваха министърът на образованието Красимир Вълчев, министърът на културата Боил Банов, председателят на Комисията по образованието и науката и депутат от ГЕРБ Милена Дамянова, депутати от всички политически сили, кметът на София Йорданка Фандъкова, както и представители на академичната общност на страната.  \r\nМинистър Красимир Вълчев заяви, че промените в Закона за висшето образование ще включват изменения, свързани с акредитацията и управлението на висшите училища. Според него крайният затворен модел на академично самоуправление в дългосрочен план не е полезен и трябва да се търси неговото отваряне. По думите на министър Вълчев оценката показва, че висшите училища са силни в професионалните направления, по които са обучавали през 1990 г, защото е инвестирано в материална база \r\nКато предизвикателство министър Вълчев отчете вписването ни в една глобална карта на висшето образование. \r\nСпоред Милена Дамянова трябва да се спре да се говори за системата на висшето образование като за неуспешна. Тя поясни, че активното участие на работодателите в учебния процес е облечено в законови предложения, които ще бъдат внесени до края на тази седмица. \r\nКметът на София Йорданка Фандъкова каза, че въпреки големия процент хора с висше образование, столицата изпитва голям недостиг от кадри. Фандъкова отчете още, че в София броят на заетите лица е над 700 хил., а тук се намират 23 от общо 51 акредитирани висши учебни заведения. Според нея не можем да си представим развитието на столицата без добре подготвени кадри. \r\nСред мненията на ректорите на висшите учебни заведения бе необходимостта от оптимизиране на връзките в системата на образованието в това число между университетите, с бизнеса, с училищата и държавата. Изразиха се и становища, че регионалната политика на висшето образование изисква калибриране.  \r\nДеница КИТАНОВА", "date": "2018.07.04", "title": "Проблемите и предизвикателствата на висшето образование обсъдиха ректори и институции на национална среща в Народното събрание (ОБЗОР)"}
{"url": "http://www.focus-news.net/news/2018/07/04/2541431/vedomosti-rusiya-se-podgotvya-za-usvoyavane-na-lunata.html", "text": "Русия се подготвя за усвояване на Луната, пише руският ежедневник  \"Ведомости\" . \r\nПрез февруари 2018 г. с президентски указ ракетно-космическата корпорация \"Енергия\" (част от държавната корпорация \"Роскосмос\") е определена като водещ разработчик на супер-тежък клас ракета-носител. Стартовото тегло ще бъде 2800 тона (във втория вариант - 2840 т), натоварване при ниска орбита (200 км) - 88 т (108 т второто изпълнение), ракетата ще може да изведе до 20 т (или 27 т) полезен товар в полярна лунна орбита,се казва в годишния доклад на \"Енергия\" от 3 юли. \r\nС такива характеристики (дори и в първата версия), ракетата ще надмине най-мощната от съществуващите ракети - Falcon Heavy на SpaceX, компанията  на Илон Мъск. тя може да доставя до ниска орбита 64 тона товари. Изпитванията за проектиране на полет на ултра-тежката ракета \"Енергия\" се планира да се проведат през 2028-2032. Появата на ракета от свръхтежък клас ще позволи създаването на ракетен и космически комплекс за усвояване на Луната. В първата фаза на проекта ще се доставят в Лунна орбита товари  и пилотирани космически кораби , лунни системи за кацане и модули на лунна орбитална станция. Предвижда се и кацане на повърхността на Луната.  Юлиян Марков", "date": "2018.07.04", "title": "\"Ведомости\": Русия се подготвя за усвояване на Луната"}
{"url": "http://www.focus-news.net/news/2018/07/04/2541810/ombudsmanat-sezira-prokuraturata-za-novite-po-visoki-tseni-na-parnoto-i-toka-obzor.html", "text": "Омбудсманът Мая Манолова сезира Върховната административна прокуратура заради решението на КЕВР за новите цени на парното и тока, които влязоха в сила от 1 юли. Тя заяви, че процедурата за повишаване на цените е тежко нарушена, защото КЕВР е провел откритото си заседание преди да стане ясно увеличението на цената на природния газ. Така не са чути съображенията на гражданите и гражданските организации, а решението е взето на базата само на аргументите на монополните енергийни дружества. Мая Манолова назова и други нарушения, свързани със сроковете, в които дружествата могат да поискат от КЕВР преразглеждане на цените. „КЕВР им е изпратил писмо, с което да ги „подкани“ да поискат корекция на цената, но те не са спазили 3-месечните срокове от започването на следващия ценови период. Нарушили са срока с един, с десет, с петнадесет дни“, обяви омбудсманът. „Гражданите не могат да атакуват решенията на КЕВР за цените на водата, парното, тока и топлата вода, а те са ощетените“, подчерта Мая Манолова. На 3 юли Конституционният съд отхвърли искането ѝ да бъде отменен текст в Закона за енергетиката, който не позволява на потребителите да атакуват в съда цените. Манолова настоя текстът да бъде обявен за противоконституционен. „Според мотивите на Конституционния съд би следвало съдът да преценява във всеки конкретен случай имат ли право гражданите да обжалват, имат ли правен интерес да атакуват конкретния акт на КЕВР“, обясни Мая Манолова. По думите ѝ обаче практика на съдилищата е да отхвърлят възможността на гражданите да обжалват актовете. Според сега действащото законодателство единствените, които могат да обжалват тези актове, са енергийните дружества. „Нали разбирате какъв е абсурдът? ЧЕЗ има право да обжалва актовете на КЕВР, с които се повишава цената на тока. Защо да го прави, след като КЕВР обикновено удовлетворява всичките им искания? Така е и със столичната „Топлофикация“ - защо да обжалва новото решение за цената на парното, след като тя е удовлетворена изцяло“, попита омбудсманът. До месец Върховната административна прокуратура (ВАП) ще реши дали ще протестира пред съда увеличението на цената на тока средно с 2.03% и на парното със 7.33%. Мая Манолова посочи, че високите цени ощетяват 600 хил. домакинства, а ако решението бъде протестирано от Прокуратурата и отменено, незаконно надвзетите суми следва да бъдат върнати. Заместник-главният прокурор и ръководител на Върховна административната прокуратура Ася Петрова обясни, че от КЕВР ще бъдат изискани над 30 преписки, а след това ще бъде взето решение дали увеличението на цените ще бъде оспорено в съда. „В сигнала на омбудсмана са посочени доста сериозни доводи за нарушения на процедурата при вземане на решенията на КЕВР, за несъответствие на решенията с материално-правните норми“, заяви тя. До момента ВАП е завела 19 производства в Административен съд София срещу КЕВР, които още не са приключили. \r\nБиляна ИВАНОВА", "date": "2018.07.04", "title": "Омбудсманът сезира Прокуратурата за новите по-високи цени на парното и тока (ОБЗОР)"}
{"url": "http://www.focus-news.net/news/2018/07/04/2541434/pregled-na-osnovnite-temi-v-ruskiya-pechat-agentsiya-fokus.html", "text": "Украинците масово празнуваха победата на Русия над Испания на световното първенство по футбол, пише руският ежедневник  ”Московский Комсомолец“ . \r\nСветовната купа по футбол също може да бъде запомнена с факта, че най-сетне накара жителите на съседна Украйна да покажат истинското си отношение към Русия. Победата на руснаците над испанския национален отбор доведе до всеобщо ликуване, особено в югоизточните й райони. Празничното настроение беше толкова силно, че нито украинските служби, нито националистическите организации дори се опитаха да попречат на хората да изразят емоциите си. \r\nКакто беше съобщено от украинските медии, всички барове на Киев и Одеса са били препълнени с фенове, които са викали за руските футболисти, и когато видяха вратарят Игор Акинфеев как доведе  отбора си до четвъртфиналите на улиците е отекнало силно \"Ура!\". В същото време мнозина викали: \"Нашите хора спечелиха!\". И ако по време на мача феновете на играта, са се опитвали да скрият чувствата си, притеснявайки се, че може да ги следят ултра-екстремисти до последния съдийски сигнал, то след последния съдийски сигнал никой не е можел да ги спре \r\nФактът, че излъчването на мача на \"държавата агресор\", предизвикала почти социално-политически вълнения в Украйна, според официални данни, както и на телевизионния канал \"Интер\", който единствен излъчва мачовете  от Русия около 4,4 милиона граждани на Уктрайна са се събрали пред телевизорите тази вечер. И това въпреки факта, че според официални данни в страната живеят 42 милиона души, без Донбас - около 38,8 милиона души. С други думи, всеки девети гражданин на Украйна вероятно е гледал мача и ако се  добавят  зрители от Интернет, цифрата със сигурност нараства значително. По-специално, статистиката на системата за търсене на Google показва, че на 1 юли, основната заявка за търсене в Украйна е бил „Русия-Испания\" И повечето от тези думи в търсачката са писани  от жителите на регионите на Ивано-Франковск, Лвов, Тернопол, Волин и Ровно , тоест всички западни региони. \r\nДори бившият президент на Футболната федерация на Украйна Анатолий Конков заяви, че \"е викал, вика и ще вика\" за руския национален отбор. Потребителите на украинския сегмент на социалните мрежи дори започнали да се присмиват на собствените си власти, докато други призоваха украинския външен министър Павло Климкин да обяви, че Мадрид се е присъединил към бойкота на Световната купа 2018. \r\nЕксперти обясняват за  \"MK\" ярката проява на чувствата у украинците. \r\nКонстантин Затулин, първи заместник-председател на Комитета по въпросите на ОНД, евроазиатската интеграция и отношенията със сънародниците в Държавната Дума на Русия казва: \r\n„Голяма част от украинските граждани наистина не се делят сериозно от Русия. Това не е само  по-старото поколение, но и по-младите. Те разбират близостта между двата народа, а понякога и факта, че те са наши сънародници, руснаци по националност. Разбира се, те се радват и на собствения си национален отбор“. \r\nВ случая с футбола възникнаха и чувства, които трудно могат да бъдат забранени чрез президентски укази или дейностите на Службите за сигурност. Това е подобно на желанието на децата да разпръскват потока, който тече през  разперени пръсти. Хората обичат футбола, много хора не могат да живеят без него. Реакцията на украинците пресича всички опити да се представи Русия като основен враг. Това означава, че в бъдеще, при условие, че ние и те се държим правилно тази вражда ще приключи. \r\nКирил МОЛЧАНОВ, заместник-директор на украинския институт за политически анализи и управление: \r\n„Бойкотът, за който украинските власти призоваха, не сработи дори в Украйна. Всяка вечер във всички барове на страната се гледат мачовете от Световната купа и никой не се опитва да пречи. В крайна сметка украинските националистически организации често се състоят от футболни хулигани, които естествено гледат Световната купа през 2018 г. Особено силно на Русия са симпатизирали в южните райони на страната, но и в  Киев не съм виждал никой, който да бъде разстроен от поражението на Испания. Може би на местно ниво имаше някои спорове поради победата на Русия, но всичко това се разми в общото празнично настроение. Що се отнася до украинските власти, сега президентът Петро Порошенко е по-загрижен за катастрофално ниския си рейтинг. В това отношение той е зает с организирането на срещата на върха между Украйна и НАТО, а не с малки събития като футболен мач“. \r\n*** Руски депутати са готови да посетят Вашингтон след визитата на американски конгресмени в руската Държавна дума, пише руският делови ежедневник  . \r\nЧленовете на Конгреса на САЩ за първи път по време на президентството на Доналд Тръмп се срещнаха в Москва с руските си колеги, както и с руския външен министър Сергей Лавров. По време на разговорите те многократно подчертаха, че са дошли \"не да обвиняват Русия в нещо\" и се надяват да подобрят двустранните отношения. Сред обсъжданите теми бяха Сирия, Украйна и предполагаемата намеса на Русия в президентските избори през 2016 г. Руските политици отбелязват, че се радват на  гостите и са готови за диалог и посещение в САЩ, но в същото време напомнят : „ Да се говори за руско вмешателство на изборите  е абсурдно и обидно и подобни разговори унижават хората, които ги водят.“ \r\nРепубликанците дойдоха в Русия на 30 юни, но се срещнаха с колегите си едва във вторник. На четвъртия ден от престоя си в Руската федерация член на Камарата на представителите и шест сенатори проведе разговори с министъра на външните работи Сергей Лавров и председателя на Държавната Дума Вячеслав Володин, както и с председателят на комитета по международни въпроси на Съвета на Федерацията Константин Косачев. \r\nРъководителят на делегацията, сенаторът от Алабама Ричард Шелби, също говори за желанието да се срещне с руския президент Владимир Путин. Въпреки това, прессекретарят на президента Дмитрий Песков каза, че графикът на ръководителя на държавата е \"достатъчно интензивен\" и че е „много зает с  вътрешните работи\", и затова не разполага с  време за Американските законодатели. \r\n*** Русия започва борба с англосаксонската „цифрова колонизация“, пише руският ежедневник  \"Взгляд . \r\nРуският суверенитет е изправен пред ново предизвикателство на 21-ви век. Експерти и дипломати уверяват: \"Ако страните от Запада продължат\" третия етап на световната колонизация - цифровата \", Русия ще трябва да се защитава. Например, създавайки свой собствен, отделен от останалия свят интернет. Как изглежда и защо е толкова важно? \r\nРусия притежава всички необходими средства, за да се създаде алтернативен интернет, но би ги използвала само в най-лошия сценарий, заяви във вторник директорът на отдела за нови предизвикателства и заплахи в Министерсто на външните работи Иля Рогачев. Според него политиката на Москва не е насочена към изолиране на интернет, но западната политика и налагането на двойни стандарти могат да принудят Русия да следва този път. \r\nПо-рано беше съобщено, че Русия може да представи на ООН две нови инициативи - резолюции, свързани с регулирането на отношенията между държавите по въпросите на киберсигурността. Както отбеляза Коммерсант, една от резолюциите ще бъде „киберкодекс“ - вид кодекс на правилата за поведението на държавите в Интернет, който трябва да забрани всяка намеса във вътрешните работи на държавите чрез Интернет. \r\nВтората руска резолюция има за цел да преразгледа съществуващата система за борба с киберпрестъпността, която се определя от Конвенцията за компютърна престъпност от 2001 г. в Будапеща. Припомня се, че Москва не подписа тази конвенция поради член 32 от този документ, който позволява различни специални услуги без официално уведомление да получават трансграничен достъп до компютърни данни. \r\nРусия очаква подкрепата на тези предложения от редица държави, които са членове на БРИКС ШОС и ОДКБ. Приемането им обаче може да не е достатъчно, особено предвид факта, че гласуването за тези инициативи от западните страни едва ли може да се очаква. Ето защо Москва, в тясно сътрудничество с Пекин, продължава работата по проекта за така наречения \"алтернативен интернет\", както посочи министерството на външните работи. \r\n*** Русия се подготвя за усвояване на Луната, пише руският ежедневник  \"Ведомости\" . \r\nПрез февруари 2018 г. с президентски указ ракетно-космическата корпорация \"Енергия\" (част от държавната корпорация \"Роскосмос\") е определена като водещ разработчик на супер-тежък клас ракета-носител. Стартовото тегло ще бъде 2800 тона (във втория вариант - 2840 т), натоварване при ниска орбита (200 км) - 88 т (108 т второто изпълнение), ракетата ще може да изведе до 20 т (или 27 т) полезен товар в полярна лунна орбита,се казва в годишния доклад на \"Енергия\" от 3 юли. \r\nС такива характеристики (дори и в първата версия), ракетата ще надмине най-мощната от съществуващите ракети - Falcon Heavy на SpaceX, компанията  на Илон Мъск. тя може да доставя до ниска орбита 64 тона товари. Изпитванията за проектиране на полет на ултра-тежката ракета \"Енергия\" се планира да се проведат през 2028-2032. Появата на ракета от свръхтежък клас ще позволи създаването на ракетен и космически комплекс за усвояване на Луната. В първата фаза на проекта ще се доставят в Лунна орбита товари  и пилотирани космически кораби , лунни системи за кацане и модули на лунна орбитална станция. Предвижда се и кацане на повърхността на Луната.", "date": "2018.07.04", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/07/04/2541435/pregled-na-osnovnite-temi-v-britanskiya-pechat-agentsiya-fokus.html", "text": "Повече от 200 мигранти са се удавили в Средиземно море през последните три дни, като броят на жертвите за годината е над 1000 и предизвиква опасения, че трафикантите на хора поемат по-големи рискове поради ограниченията, наложени от италианското правителство и либийската брегова охрана,  пише британският ежедневник  Guardian . \r\nАгенцията на ООН за бежанците в Триполи съобщи в понеделник, че в същия ден в либийската столица са докарани  276 бежанци и мигранти, включително 16 оцелели от лодка, превозваща 130 души, от които 114 все още се водят изчезнали в морето. В събота и неделя са открити нови корабокрушения. \r\nВъв вторник либийската брегова охрана съобщи за още седем смъртни случая, а други 123 мигранти бяха спасени. \r\nБройката на 1 000 смъртни случая бе достигната на 1 юли. Това е четвъртата поредна година, когато повече от 1000 мигранти загиват, опитвайки се да стигнат до Европа през Средиземно море. \r\nОман Белбейси, ръководител на мисията в Либия в Международната организация по миграция (МОМ), заяви, че \"тревожното увеличение\" на смъртните случаи в морето е извън обичайното. \r\n\"Контрабандистите експлоатират отчаянието на мигрантите да напуснат, преди да има по-нататъшни ограничения срещу средиземноморските преходи от Европа\", каза той. \r\nКато цяло броят на имигрантите, които достигат до Италия по море, намалява спрямо миналогодишните цифри, но делът на онези, които се опитват да достигнат до Италия, и се давят, се увеличава, подсказвайки, че е виновна по-строгата италианска правителствена политика. \r\nДанните, изготвени от Матео Вила, изследовател в италианския център ISPI, показват, че досега само 50% от онези, които напускат Либия, са достигнали до Европа, което с  86% по-малко от  миналата година. \r\nДанните показват, че 44% са били върнати от либийската брегова охрана, в сравнение с 12% през миналата година. Общо 4,5% са загинали или са изчезнали, в сравнение с 2,3% през миналата година. Но през юни близо един на всеки 10 е загинал или изчезнал при напускане на либийското крайбрежие - най-високата смъртност досега. \r\nЛибийската брегова охрана е върнала около 10 000 души на брега тази година, според МОМ. Тази тенденция вероятно ще продължи поради три промени в политиката на новото италианско правителство. Тя е затворила пристанищата на страната за спасителни кораби на НПО; Италия се съгласи да изпрати допълнителни 10 моторни лодки и два кораба, гумени лодки, оборудване и превозни средства за подпомагане на либийската брегова охрана; и разширяване на зоната за търсене и спасяване, за които либийската брегова охрана е отговорна и следователно намаляват района, в който НПО и корабите на ЕС имат отговорност. \r\nЕС също така засили натиска си към НПО да се подчиняват на заповедите на либийската брегова охрана. За първи път от месеци в Средиземноморието не работи кораб от НПО. Два кораба на неправителствени организации, акостирали  в Малта, са задържани от властите и са възпрепятствани да напуснат и да извършват операции. \r\nИталианският заместник министър-председател Луиджи Ди Майо, член на Движението \"Пет звезди\", заяви, че смъртните случаи не трябва да се използват като доказателство, за да се оспори твърдата нова миграционна политика на правителството. \"Ние ще доставим моторни лодки на Либия, защото най-здравословно е, либийците да извършат спасяването и да вземат [мигрантите] обратно на либийския бряг\", каза той. \r\nПромените в италианската политика увеличиха броя на лицата, настанени в либийски лагери за задържане, които бяха широко критикувани от групи за защита на правата на човека и от агенции на ООН. \r\nМатео Салвини, италианският министър на вътрешните работи и движещата сила зад новата политиката, отрече твърденията, че либийските лагери за задържане са пренаселени затвори, заявявайки, че е посетил там център за задържане и е намерил условията приемливи. \r\nНо Белбейси от МОМ заяви: \"Мигрантите, върнати от бреговата охрана, не трябва автоматично да бъдат прехвърлени в центрове за  задържане. Ние сме дълбоко загрижени, че центровете за задържане отново ще бъдат пренаселени и че условията на живот ще се влошат при последния приток на мигранти.\" \r\nООН твърди, че до 10 000 души са държани в лагери за задържане. \r\nПо време на брифинг в понеделник говорител на Европейската комисия заяви, че кораби и лодки, които плават под знамето на Европа и извършват спасителни акции в морето, не могат да доведат мигрантите обратно в Либия. \r\n\"Това противоречи на нашите ценности, международното право и европейското право\", каза Наташа Бертауд. \"Ние сме добре запознати с нечовешката ситуация за много мигранти в Либия. ООН работи за подобряване на условията им и има механизъм за спешни транзити, за да евакуират тези хора от Либия. \" \r\nГенералният директор на МОМ Уилям Лейси Суинг ще се върне в Триполи тази седмица, за да види от първа ръка условията, пред които са изправени спасените мигранти и тези, върнати на брега от бреговата охрана. \r\nОбщият брой, достигащ до Италия, е все още по-нисък от миналата година, но италианското правителство е изправено пред проблем със справянето с повече от 500 000 души, чиито случаи на убежище не са били обработени. \r\nДосега основното предложение на ЕС за предотвратяване на навлизането на мигранти в Европа - създаване на центрове за обработка на убежища извън Европа - беше отхвърлено от лидерите в Албания, Алжир, Египет, Либия, Мароко и Тунис. Но ЕС все още не е наложил сериозен натиск върху тези държави, които са силно зависими от помощта на ЕС. \r\n*** Повече от 270 хиляди сирийци се намират в изключително тежки условия, бягайки от офанзивата на правителството, а Йордания и Израел са заявили, че техните граници ще останат затворени, пише британският ежедневник  The Independent . \r\nБягството на 271 800 души, напуснали домовете си в Южна Сирия, са настанени в безизходица в пустинни условия на границата с Йордания и Израел, каза ООН. \r\nХиляди цивилни в провинция Дераа - за която се предполага, че е защитена от споразумение за деескалация  от 2017 г. - са избягали от градове и села, контролирани от бунтовници, като проправителствени войски, подпомогнати от руски въздушни сили, бързо завземат района през последните две седмици. \r\n\"Това е хаос, хората са отчаяни\", заяви местният активист Исмал ал Балки във вторник. \"Хората са оставили дрехите на гърба си, бягайки от въздушните удари, няма време да погребат мъртвите. Никъде не е безопасно. \r\nСпоред наблюдателите от базираната в Лондон Сирийската обсерватория за правата на човека най-малко 100 цивилни са били убити, откакто започна офанзивата на 19 юни, а огромен брой хора сега спят под дърветата и в коли в полета и пустини близо до южната граница. \r\nПовечето от тях нямат подходящ подслон и вода, за да се справят с топлината от 45 ° С. Местни източници заявиха пред партньорите на ООН, че най-малко 12 деца, две жени и един възрастен човек са загинали близо до йорданската граница поради дехидратация, замърсена вода и ухапвания от скорпиони. \r\nОколо 164 000 разселени лица сега се намират в Куниитра, която граничи с оспорваните Голански възвишения, а 60 000 се намират в близост до граничния пункт Насиб-Джабер с Йордания. \r\nКакто Йордания, така и Израел повториха, че границите им ще останат затворени за бежанците, въпреки молбите на агенцията на ООН за бежанците в Аман да \"изпълнят международния си ангажимент към хората, нуждаещи се от защита\". \r\nЙордания, която вече е приютила повече от 630 000 сирийци, настоя, че ситуацията е по вина на враждуващите сили. \r\nИзраел няма дипломатически отношения със Сирия или политика за убежище за бежанците от конфликта, но оказва медицинска помощ и помощ както за бойци, така и за цивилни граждани, намиращи се близо до границата. \r\n*** Новият мексикански президент иска да установи „приятелство“ с Донлад Тръмп, пише лондонският  Evening Standard . \r\nЗа  половинчасовия  телефонен разговор с американския президент Доналд Тръмп тойзаяви, че двамата лидери са обсъдили различни теми, включително сигурността на границите, търговията и Северноамериканското споразумение за свободна търговия (НАФТА). \r\nТръмп каза: \"Мисля, че отношенията ни ще бъдат много добра.\" \r\nВ интервю за новинарската мрежа на  Televisa  Лопес Обрадор не предостави конкретни данни за това, как може да изглежда \"разбирателството\" с администрацията на Тръмп. \r\n\"Ние сме наясно с необходимостта да поддържаме добри отношения със Съединените щати, имаме граница от повече от 3 000 километра, повече от 12 милиона мексиканци живеят в Съединените щати и те са нашият основен икономически и търговски партньор\", каза той. \r\n\"Няма да се караме. Винаги ще търсим съгласие ... Ще продължим да отправяме своята честна ръка, за да потърсим отношения на приятелство и, повтарям,  сътрудничество със Съединените щати. \" \r\nМеждувременно членовете на бизнес и политическия елит, които остро се противопоставиха на популистката кандидатура на Лопес Обрадор, обещаха да подкрепят управлението му като лоялна опозиция. \r\nСпоред почти три четвърти от бюлетините Лопес Обрадор има около 53% от гласовете - най-много за който и да е  кандидат за президент от 1982 г. насам, откакто Институционно-революционната партия е на върха в мексиканската  политика през последните 71 години и победите са й били гарантирани. \r\nСъперниците му  Рикардо Аная и Хосе Антонио Маеде признаха победата на Лопес Обрадор още преди официалните резултати да бъдат обявени. \r\nСамият Обрадор отказа да приеме двете си предишни президентски загуби, а през 2006 г. неговите поддръжници организираха протест, който предизвика месеци на хаос в Мексико Сити. \r\nТой обяви екип от съветници, включващ известни бизнесмени и политици, давайки сигнал, че никой не трябва се страхува от обещанието му за „дълбока промяна“. \r\n*** Хиляди фенове празнуват победата на Англия на моста Лондон Бридж, пише британският ежедневник  Daily Expess . \r\nАнглия осигури победа над Колумбия след дузпи, достигайки четвъртфиналите на Световната купа. \r\nФеновете на английския национален отбор  излязоха на улиците в спонтанното честване на победата, блокирайки улици около Borough Market и London Bridge в Лондон. \r\nФенове се движат и празнуват шумно победата из различни части на града. \r\nНякои от тях  може да бъдат чути да пеят \"Футболът се връща у дома\" от песента \"Трите лъва\" от 1996 г. на  групата Лаитнинг Сийдс от Европейското първенство по футбол през 1996 година, проведено на Острова. \r\nАнглия ще срещне отбора на Швеция в четвъртфинал на 7 юли.", "date": "2018.07.04", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/07/04/2541436/prokuraturata-v-plovdiv-zadarzha-42-godishen-mazh-za-ubiystvoto-na-prof-stefan-neykov-obzor.html", "text": "Прокуратурата задържа за 72 часа и повдигна обвинение на 42-годишен мъж за убийството на проф. Стефан Нейков. Това съобщи зам.-окръжният прокурор Галин Гавраилов. По думите му мъжът е съпруг на студентка във ВСИ, където професорът е бил дълги години преподавател. „Между него и жената е имало по-специални отношения”, каза прокурор Гавраилов. Професорът е бил пребит с дървена бейзболна бухалка от съпруга на жената и в нейно присъствие малко по-рано на изхода на Пловдив, в посока село Оризаре. След това двамата са го качили и закарали до автомобила му, който е бил до Военна болница. \r\nЖената е съдействала на полицията късно снощи и е разказала всички. Съпругът и, като обвиняем все още не е дал показания, но също е съдействал на полицията в хода на оперативно-издирвателните работи. \r\nВ петък прокуратурата ще внесе в съда искане за задържането под стража на обвиняемия. \r\n„Мъжът е бил пребит и е починал в резултат от побой”, каза прокурор Гавраилов. Той е бил открит около 21.30 часа, близо до автомобила си, с множество травматични увреждания и наранявания по цялото тяло. „Коя от раните е довела до смъртта му ще стане ясно след аутопсията”, каза още прокурор Гавраилов. \r\nПо случая са извършени огледи на местопроизшествието, назначени са експертизи, установени са и свидетели. \r\nПребитият до смърт мъж пред Военна болница в Пловдив е проф. Стефан Нейков, преподавател и служител в Института по растителни генетични ресурси в Садово, специалист по зеленчукопроизводство. Новината потвърдиха от Института в Садово и от община Садово. Мъжът вече е в пенсия. \r\nЦветана ТОНЧЕВА", "date": "2018.07.04", "title": "Прокуратурата в Пловдив задържа 42-годишен мъж за убийството на проф. Стефан Нейков (ОБЗОР)"}
{"url": "http://www.focus-news.net/news/2018/07/04/2541433/tass-vazmozhno-e-vtora-amerikanska-parlamentarna-delegatsiya-da-poseti-rusiya-prez-avgust.html", "text": "Възможно е втора американска парламентарна делегация да посети Русия през август по думите на руския посланик в САЩ Анатолий Антонов пред телевизионния канал  Russia Today ,  цитиран от  TACC . \r\n\"Очаквам още едно посещение на американска парламентарна делегация в Москва и знам, че още една среща ще се състои в Берлин, все още не е потвърдено, но в края на август вероятно ще пристигне друга делегация в Русия, аз съм много доволен от това\" каза дипломатът. \r\nНа 30 юни делегацията от американски парламентаристи започна посещение в Русия, което ще продължи до 5 юли. Във вторник конгресмените се срещнаха с руския външен министър Сергей Лавров и с членовете на двете камари на руския парламент.  Юлиян Марков", "date": "2018.07.04", "title": "ТАСС: Възможно е втора американска парламентарна делегация да посети Русия през август"}
{"url": "http://www.focus-news.net/news/2018/07/04/2541439/pregled-na-mezhdunarodnite-novini-do-6-chasa-agentsiya-fokus.html", "text": "Ръководителят на иранската служба за гражданска отбрана бригаден генерал Голам Реза Джалали заяви, че зад климатичните изменения в страната стои Израел. \r\nСпоред думите на Джалали, няколко ирански научни центъра са потвърдили, че неблагоприятните промени в климата на страната са предизвикани от чуждестранна намеса. \r\n„Обединени групи от Израел и още една съседна държава лишават облаците, попадащи в Иран от влага. Нещо повече, ние се сблъскваме с нееднократни случаи на кражба на сняг и облаци“, е заявил генералът на пресконференция, според цитата на иранската агенция Tasnim. \r\nВ качеството на научно доказателство на своята теория Джалали приведе изследване, в рамките на което учените четири години са изследвали климата в района от Афганистан до Средиземно море. Съгласно техните изводи, възвишенията над 2200 метра из целия регион, с изключение на Иран, са били покрити със сняг. \r\nПо-рано от Министерството на енергетиката на Иран заявиха, че стартират проект за борба със сушата в страната, съвместно със Стражите на ислямската революция. Той цели изкуственото създаване на облаци. \r\nМиналия месец премиерът на Израел Бенямин Нетаняху обеща да помогне на иранците в борбата със сушата. Политикът обеща да поръча превеждането на фарси и публикуването в интернет на съвременни технологии за използване на водата, които могат да помогнат за справянето с проблема и борбата с глада. Той също цитира данните на иранските власти, че около 96% от страната страда от липсата на достатъчно валежи. \r\n*** Гръцката опозиция ще признае договорът за името, ако бъде ратифициран от парламента. \r\nЛидерът на опозиционната Нова демокрация Кириякос Мицотакис в интервю за европейската редакция на авторитетното издание  Politico  заяви, че Договорът за името е неприемлив за гърците заради признаването на македонския език и идентичност, но ако премине през парламента, Нова демокрация ще го приеме. \r\n\"Винаги сме казвали, че искаме решение, но трябва да се зачита чувствителността и на двете страни“, заяви  Мицотакис. \r\nГръцкото правителство ще се придържаме към това, което предвижда Споразумението за името, а желанието му е да има възможно най-голямо парламентарно мнозинство, съобщиха от кабинета на гръцкия премиер Алексис Ципрас. \r\n\"Желанието на правителството е Споразумението за решаването на проблема, към което от години се стреми нашата външна политика да има възможно най-голямо парламентарно мнозинство. След като другата страна изпълни задълженията, произтичащи от споразумението, правителството ще взема решения  за  процеса на ратификация.\" \r\nВ коментар от кабинета на Ципрас се отправят критики към лидера на опозиционната Нова демокрация, Кириякос Мицотакис, че непрекъснато иска избори, но от там заявяват, че правителството ще завърши четиригодишния си мандат. Ръководителят на гръцката дипломация Никос Коцияс в интервю за гръцкото радио \"Сто Кокино\" заяви, че в гръцкия парламент има парламентарно мнозинство от депутати, които ще подкрепят Договора за името. Той не коментира изказването на своя коалиционен партньор и министър на отбраната Панос Каменос. \r\n*** Договорът  за името  с Гърция ще създаде проблем с македонските документи за самоличност. \r\nДоговорът за името с Гърция признава македонската етническа идентичност, но отваря друга дилема. Съгласно споразумението в официалните документи гражданството на всички граждани, независимо от тяхната етническа принадлежност, ще бъде \"македонско / граждани на Република Северна Македония\". Според вицепремиера Буяр Османи първата част т.е. думата \"македонско\" представлява идентичността на македонския народ, докато всички други общности ще се описват с  допълнителните думи \"граждани на Република Северна Македония\". \r\nВъпреки това, експертите смятат, че това е погрешно и проблематично за други общности. Според  Насер Зибери само националната идентичност или гражданство трябва да бъдат написани с официални документи за пътуване, които в този случай трябва да бъдат само граждани \"на Република Северна Македония\". \r\n*** Никой от Европейския съюз не е поискал или съобщавал, че в Македония ще бъдат построени бежански лагери. Това са неверни новини за манипулиране на обществеността, каза днес министърът на отбраната Радмила Шекеринска. \r\n„Никой не е излизал с инициатива или искане за бежански лагери. Често този проблем е бил използван като възможност за манипулиране на емоциите на гражданите \", каза Шекеринска, отговаряйки на журналистически въпрос на днешната пресконференция, като информира за приетия Стратегически преглед на отбраната. \r\nДокументи от правителствените решения, които се разпространяват от медиите, също са опровергани от министерствата, които обясняват, че това е журналистическо изкривяване на реалността. \r\n*** В Полша е регистрирано земетресение с магнитуд 4.5. \r\nЗеметресението е регистрирано в 21:38 местно време (22:38 българско време) в югозападната част на страната на 60 километра югоизточно от Зельона гора на дълбочина 10 километра. \r\nЗеметресението е усетено  в  районите около епицентъра . Не се съобщава за материални щети или пострадали хора. \r\n*** Хиляди палестински жени протестираха на израело-палестинската граница. \r\nХиляди палестински жени демонстрираха вторник по протежение на оградата, която разделя ивицата Газа от Израел – първата масова женска демонстрация, откакто палестинците излязоха на протести преди три месеца. \r\nОт края на март жителите на Газа демонстрират по протежение на силно охраняваната граница в знак на протест срещу десетгодишната блокада на територията им от Израел и в подкрепа на правото на палестинците да се завърнат на земите, от които са избягали или били изтласкани по време на войната около създаването на Израел през 1948 година. \r\nВъв вторник жените пристигнаха в автобуси от целия анклав, много от които бяха придружени от децата им, съобщиха кореспонденти на агенцията. \r\nСедемнадесет души бяха ранени от изстрели на израелски войници, заяви говорителят на здравното министерство на Ивицата Газа Ашраф ал-Кодра пред агенцията. \r\n\"Дойдох да завърша похода, който бе започнала дъщеря ми\", каза Рим Абу Ирмана, размахвайки снимка на 15-годишната си дъщеря Уасал, която беше убита от израелски куршум на 14 май. \r\n*** Разногласията в правителствената коалиция се засилват. \r\nСъс засилването на разногласията в коалицията относно споразумението за името на Македония, лявото  правителство се бори да постигне деликатен баланс между поддържането на споразумението и опозицията от своя младши партньор, националистическата партия Независими гърци (АНЕЛ). \r\nНарастващите пукнатини в коалицията се видяхя в пълен мащаб във вторник сутринта на пресконференцията, дадена от лидера на АНЕЛ Панос Каменос, който отхвърли сделката за имена като \"лоша\", заявявайки, че ще се опита да я блокира. \r\nКаменос, който е и министър на отбраната на Гърция, повтори, че сделката трябва да мине през парламента с квалифицирано мнозинство от 180 души в 300-местният гръцки парламент. В противен случай, каза той, гръцкият народ трябва да реши. \r\n\"Когато казвам, че хората трябва да бъдат попитани, това се случва чрез референдум или избори\", каза той. \r\nВ неделя Каменос заяви, че неговата партия може да се оттегли от коалицията заради този въпрос \"когато дойде времето\". \r\nВъпреки това, в очевидно противоречие, той каза късно във вторник, че министър-председателят Алексис Ципрас има пълната му подкрепа. \r\nПоявиха се  повече смесени сигнали, след като правителството намекна във вторник, че може да приеме искането за увеличено мнозинство за ратифицирането на сделката. \r\nВ същото време обаче министърът на външните работи Никос Коциас защитава сделката, която той подписа със своя колега от Бившата югославска република Македония Никола Димитров, като подчерта, че не трябва да изисква засилено мнозинство. \r\nБлизък помощник на премиера заяви във вторник, че правителството няма причина в момента да се сблъска с Каменос, тъй като според него ще отнеме месеци преди сделката да е готова да отиде в парламента. \r\nПротиворечивите изявления, идващи от правителството, бяха уловени от консервативния лидер на Нова демокрация Кирякос Мицотакис, който във вторник потвърди, че правителството  е на път да падне. \r\n\"Вчера казах, че Алексис Ципрас е „на път да освободи поста“. Слабото представяне на коалиционния партньор  на [Ципрас] Панос Каменнос напълно потвърди това \", пише той. \r\n\"Всичко, което Ципрас трябва да направи сега, е да потвърди датата на изборите\", добави Мицотакис. \r\n*** Новият мексикански президент иска да установи „приятелство“ с Доналд Тръмп. \r\nЗа  половинчасовия  телефонен разговор с американския президент Доналд Тръмп той заяви, че двамата лидери са обсъдили различни теми, включително сигурността на границите, търговията и Северноамериканското споразумение за свободна търговия (НАФТА). \r\nТръмп каза: \"Мисля, че отношенията ни ще бъдат много добра.\" \r\nВ интервю за новинарската мрежа на  Televisa  Лопес Обрадор не предостави конкретни данни за това, как може да изглежда \"разбирателството\" с администрацията на Тръмп. \r\n\"Ние сме наясно с необходимостта да поддържаме добри отношения със Съединените щати, имаме граница от повече от 3 000 километра, повече от 12 милиона мексиканци живеят в Съединените щати и те са нашият основен икономически и търговски партньор\", каза той. \r\n\"Няма да се караме. Винаги ще търсим съгласие ... Ще продължим да отправяме своята честна ръка, за да потърсим отношения на приятелство и, повтарям,  сътрудничество със Съединените щати. \" \r\nМеждувременно членовете на бизнес и политическия елит, които остро се противопоставиха на популистката кандидатура на Лопес Обрадор, обещаха да подкрепят управлението му като лоялна опозиция. \r\nСпоред почти три четвърти от бюлетините Лопес Обрадор има около 53% от гласовете - най-много за който и да е  кандидат за президент от 1982 г. насам, откакто Институционно-революционната партия е на върха в мексиканската  политика през последните 71 години и победите са й били гарантирани. \r\nСъперниците му  Рикардо Аная и Хосе Антонио Маеде признаха победата на Лопес Обрадор още преди официалните резултати да бъдат обявени. \r\nСамият Обрадор отказа да приеме двете си предишни президентски загуби, а през 2006 г. неговите поддръжници организираха протест, който предизвика месеци на хаос в Мексико Сити. \r\nТой обяви екип от съветници, включващ известни бизнесмени и политици, давайки сигнал, че никой не трябва се страхува от обещанието му за „дълбока промяна“. \r\n*** Възможно е втора американска парламентарна делегация да посети Русия през август по думите на руския посланик в САЩ Анатолий Антонов пред телевизионния канал  Russia Today . \r\n\"Очаквам още едно посещение на американска парламентарна делегация в Москва и знам, че още една среща ще се състои в Берлин, все още не е потвърдено, но в края на август вероятно ще пристигне друга делегация в Русия, аз съм много доволен от това\" каза дипломатът. \r\nНа 30 юни делегацията от американски парламентаристи започна посещение в Русия, което ще продължи до 5 юли. Във вторник конгресмените се срещнаха с руския външен министър Сергей Лавров и с членовете на двете камари на руския парламент. \r\n*** Двама души се намират в критично състояние след отравяне с неизвестно вещество в Еймсбъри, разположен на 10 километра северно от Солсбъри, предава  TACC . \r\nПолицията в Уилтшир тази вечер обяви за сериозен инцидент, те подозират, че двама души са били изложени на контакт с неизвестно вещество в Еймсбъри“ - се казва в съобщение на полицията на графство Уилтшир, публикувано в сряда. „Местата, за които се смята, че  жертвите са посетили преди да изпаднат в тежко състояние, ще бъдат отцепени през нощта в района на Еймсбъри и Солсбъри като предпазна мярка.\" \r\nСпоред правоохранителните органи, вечерта на 30 юни мъж и жена на 40 години, са  открити в безсъзнание в дома им. Те бяха приведени в болница в Солсбъри. И двамата се намират в критично състояние.", "date": "2018.07.04", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/07/04/2541440/afp-v-nant-imashe-sblasatsi-sled-kato-politsiyata-zastrelya-mladezh.html", "text": "Във френския град Нант имаше сблъсъци след като полицията застреля младеж, предава  AFP \r\nГрупи млади хора се сблъскаха с полицията в западния френски град Нант късно във вторник, след като 22-годишен мъж беше застрелян от офицер по време на полицейска проверка. \r\nБяха подпалени автомобили и търговски обектиа в квартала Брейл, когато полицията се конфронтира с младежи, някои въоръжени с коктейли „Молотов“. \r\nОбстоятелствата, при които е убит  младият човек, се разследват от полицията. \r\nИнцидентът се е случил около 20:30 часа , когато полицията спира превозно средство за нарушение, заяви началникът на местната полиция Жан-Кристоф Бертран. \r\nСамоличността на водача „не беше ясна и офицерите получиха нареждания да доведат шофьора до полицейското управление\". Водачът след това удари и леко рани полицай, добави той. \r\n\"Един от колегите му е стрелял, уцелвайки младия човек, който за съжаление умря\", каза той.  Юлиян Марков", "date": "2018.07.04", "title": "AFP: В Нант имаше сблъсъци след като полицията застреля младеж"}
{"url": "http://www.focus-news.net/news/2018/07/04/2541418/ekathimerini-raznoglasiyata-v-pravitelstvenata-koalitsiya-se-zasilvat.html", "text": "Разногласията в правителствената коалиция се засилват, пише гръцкото електронно издание  Ekathimerini . \r\nСъс засилването на разногласията в коалицията относно споразумението за името на Македония, лявото  правителство се бори да постигне деликатен баланс между поддържането на споразумението и опозицията от своя младши партньор, националистическата партия Независими гърци (АНЕЛ). \r\nНарастващите пукнатини в коалицията се видяхя в пълен мащаб във вторник сутринта на пресконференцията, дадена от лидера на АНЕЛ Панос Каменос, който отхвърли сделката за имена като \"лоша\", заявявайки, че ще се опита да я блокира. \r\nКаменос, който е и министър на отбраната на Гърция, повтори, че сделката трябва да мине през парламента с квалифицирано мнозинство от 180 души в 300-местният гръцки парламент. В противен случай, каза той, гръцкият народ трябва да реши. \r\n\"Когато казвам, че хората трябва да бъдат попитани, това се случва чрез референдум или избори\", каза той. \r\nВ неделя Каменос заяви, че неговата партия може да се оттегли от коалицията заради този въпрос \"когато дойде времето\". \r\nВъпреки това, в очевидно противоречие, той каза късно във вторник, че министър-председателят Алексис Ципрас има пълната му подкрепа. \r\nПоявиха се  повече смесени сигнали, след като правителството намекна във вторник, че може да приеме искането за увеличено мнозинство за ратифицирането на сделката. \r\nВ същото време обаче министърът на външните работи Никос Коциас защитава сделката, която той подписа със своя колега от Бившата югославска република Македония Никола Димитров, като подчерта, че не трябва да изисква засилено мнозинство. \r\nБлизък помощник на премиера заяви във вторник, че правителството няма причина в момента да се сблъска с Каменос, тъй като според него ще отнеме месеци преди сделката да е готова да отиде в парламента. \r\nПротиворечивите изявления, идващи от правителството, бяха уловени от консервативния лидер на Нова демокрация Кирякос Мицотакис, който във вторник потвърди, че правителството  е на път да падне. \r\n\"Вчера казах, че Алексис Ципрас е „на път да освободи поста“. Слабото представяне на коалиционния партньор  на [Ципрас] Панос Каменнос напълно потвърди това \", пише той. \r\n\"Всичко, което Ципрас трябва да направи сега, е да потвърди датата на изборите\", добави Мицотакис.  Юлиян Марков", "date": "2018.07.04", "title": "Ekathimerini: Разногласията в правителствената коалиция се засилват"}
{"url": "http://www.focus-news.net/news/2018/07/04/2541437/tass-dvama-dushi-se-namirat-v-kritichno-sastoyanie-sled-otravyane-s-neizvestno-veshtestvo-v-blizost-do-solsbari.html", "text": "Двама души се намират в критично състояние след отравяне с неизвестно вещество в Еймсбъри, разположен на 10 километра северно от Солсбъри, предава  TACC . \r\nПолицията в Уилтшир тази вечер обяви за сериозен инцидент, те подозират, че двама души са били изложени на контакт с неизвестно вещество в Еймсбъри“ - се казва в съобщение на полицията на графство Уилтшир, публикувано в сряда. „Местата, за които се смята, че  жертвите са посетили преди да изпаднат в тежко състояние, ще бъдат отцепени през нощта в района на Еймсбъри и Солсбъри като предпазна мярка.\" \r\nСпоред правоохранителните органи, вечерта на 30 юни мъж и жена на 40 години, са  открити в безсъзнание в дома им. Те бяха приведени в болница в Солсбъри. И двамата се намират в критично състояние.  Юлиян Марков", "date": "2018.07.04", "title": "ТАСС: Двама души се намират в критично състояние след отравяне с неизвестно вещество в близост до Солсбъри"}
{"url": "http://www.focus-news.net/news/2018/07/04/2541442/fokus-makedoniya-predsedatelyat-na-svetovniya-makedonski-kongres-todor-petrov-shte-se-kandidatira-za-prezident-na-makedoniya.html", "text": "Председателят на Световния македонски конгрес Тодор Петров ще се кандидатира за президент на Македония, пише македонското електронно издание  Фокус . \r\nТова е заявил самият той в телевизионното предаване „Само истината“, където е обявил намерението си да се кандидатира като независим кандидат на следващите президентски избори, като събере необходимия брой подписи за целта.  Юлиян Марков", "date": "2018.07.04", "title": "Фокус (Македония):  Председателят на Световния македонски конгрес Тодор Петров ще се кандидатира за президент на Македония"}
{"url": "http://www.focus-news.net/news/2018/07/04/2541441/afp-desetki-zaginali-ili-izcheznali-sled-potavaneto-na-feribot-v-indoneziya-vav-vtornik.html", "text": "Около 70 души са загинали или изчезнали, след като ферибот е потънал край бреговете на Индонезия, според актуализирана официална информация в сряда, предава  AFP . \r\nKM Lestari  превозвал  около 140 пътници и десетки превозни средства, когато инцидентът се случи във вторник следобед на около 300 метра от брега близо до остров Сулавеси, северно от най-гъсто населения остров Ява. \r\nВълните са залели  палубата на ферибота, отнасяйки камиони и други превозни средства в морето, а спасителите са били затруднени от бурното море и силните ветрове, за да извадят пострадалите от водата. \r\nАгенцията за бедствия в Индонезия съобщи, че 29 души са загинали в инцидента, докато още 41 са изчезнали. Спасени са около 70 души.  Юлиян Марков", "date": "2018.07.04", "title": "AFP: Десетки загинали или изчезнали след потъването на ферибот в Индонезия във вторник"}
{"url": "http://www.focus-news.net/news/2018/07/04/2541443/mon-iztegli-klasiraneto-sled-7-mi-klas-v-sofiya-zaradi-tehnicheska-greshka-obzor.html", "text": "Поради техническа грешка МОН изтегли резултатите от първото класиране след 7-ми клас в София. От Регионалното управление на образованието - София-град обясниха, че в балообразуването математиката е взета веднъж, а не три пъти. Грешката засегна само Технологическо училище „Електронни системи“ към Техническия университет и Професионалната гимназия по електроника „Джон Атанасов“, една паралелка в Професионалната гимназия по строителство, архитектура и геодезия, както и една паралелка в НПМГ, която в балообразуването си включва оценката от олимпиадата по физика. Резултатите бяха свалени след сигнали на родители. Началникът на РУО Ваня Кастрева посочи, че няма да има нито едно ощетено дете заради техническата грешка, а след коригирането на резултатите може да има разместване в паралелките. Само за 20 деца от общо над 8 хил. след поправянето на техническата грешка ще има разлика в училището. Тя поясни, че балът на засегнатите деца ще се коригира с около 150 точки. След коригирането на бала Технологическо училище „Електронни системи“ вече е на четвърто място, а Професионалната гимназия по електроника „Джон Атанасов“ е на 26-то място. „Да не говорим за ощетени и излъгани ученици, а за правилно класиране“, призова зам.-министърът на образованието Таня Михайлова. Тя уточни, че в министерството няма сигнали за други грешки в класирането на седмокласниците, освен в София. От МОН обявиха, че ще проверят случая и при човешка грешка ще има последици. \r\nБиляна ИВАНОВА", "date": "2018.07.04", "title": "МОН изтегли класирането след 7-ми клас в София заради техническа грешка (ОБЗОР)"}
{"url": "http://www.focus-news.net/news/2018/07/04/2541425/", "text": "Повече от 270 хиляди сирийци се намират в изключително тежки условия, бягайки от офанзивата на правителството, а Йордания и Израел са заявили, че техните граници ще останат затворени, пише британският ежедневник  The Independent . \r\nБягството на 271 800 души, напуснали домовете си в Южна Сирия, са настанени в безизходица в пустинни условия на границата с Йордания и Израел, каза ООН. \r\nХиляди цивилни в провинция Дераа - за която се предполага, че е защитена от споразумение за деескалация  от 2017 г. - са избягали от градове и села, контролирани от бунтовници, като проправителствени войски, подпомогнати от руски въздушни сили, бързо завземат района през последните две седмици. \r\n\"Това е хаос, хората са отчаяни\", заяви местният активист Исмал ал Балки във вторник. \"Хората са оставили дрехите на гърба си, бягайки от въздушните удари, няма време да погребат мъртвите. Никъде не е безопасно. \r\nСпоред наблюдателите от базираната в Лондон Сирийската обсерватория за правата на човека най-малко 100 цивилни са били убити, откакто започна офанзивата на 19 юни, а огромен брой хора сега спят под дърветата и в коли в полета и пустини близо до южната граница. \r\nПовечето от тях нямат подходящ подслон и вода, за да се справят с топлината от 45 ° С. Местни източници заявиха пред партньорите на ООН, че най-малко 12 деца, две жени и един възрастен човек са загинали близо до йорданската граница поради дехидратация, замърсена вода и ухапвания от скорпиони. \r\nОколо 164 000 разселени лица сега се намират в Куниитра, която граничи с оспорваните Голански възвишения, а 60 000 се намират в близост до граничния пункт Насиб-Джабер с Йордания. \r\nКакто Йордания, така и Израел повториха, че границите им ще останат затворени за бежанците, въпреки молбите на агенцията на ООН за бежанците в Аман да \"изпълнят международния си ангажимент към хората, нуждаещи се от защита\". \r\nЙордания, която вече е приютила повече от 630 000 сирийци, настоя, че ситуацията е по вина на враждуващите сили. \r\nИзраел няма дипломатически отношения със Сирия или политика за убежище за бежанците от конфликта, но оказва медицинска помощ и помощ както за бойци, така и за цивилни граждани, намиращи се близо до границата.  Юлиян Марков", "date": "2018.07.04", "title": "The Independent: Повече от 270 хиляди сирийци се намират в изключително тежки условия, бягайки от офанзивата на правителството"}
{"url": "http://www.focus-news.net/news/2018/07/04/2541444/anadolu-agency-v-iran-izbuhvat-protesti-zaradi-loshoto-ikonomichesko-sastoyanie-na-stranata.html", "text": "В Иран избухват протести заради лошото икономическо състояние на страната, предава  Anadolu Agency . \r\nСедем месеца след най-масовия протест в историята на Ислямската република (декември 2017 г.) иранците отново излизат на улицата. Те протестират срещу лошото състояние на икономиката като цяло и по-специално обезценяването на националната валута (риал). През последните няколко месеца риалът е загубил повече от 50% от стойността си. Тя се превърна в една от най-хиперинфлационните валути в света. Преди няколко седмици централната банка на Иран се обвърза с долара, но на черния пазар доларът и другите най-големи валути все още се обменят два пъти по-високо от официалния курс. \r\nНастоящата вълна от протести може да се разглежда като част от цялостния гняв срещу лошото управление на страната. Движещата сила на протестите този път са пазарите, или така наречените базари. \r\nБазарът е решаващ фактор в историята на съвременен Иран. По време на революцията през 1979 г. базарите започват стачка, която поставя на колене режима на шах  Палави. Традиционно базарът е бил властта на иранското духовенство.  Юлиян Марков", "date": "2018.07.04", "title": "Аnadolu Agency: В Иран избухват протести заради лошото икономическо състояние на страната"}
{"url": "http://www.focus-news.net/news/2018/07/04/2541428/evening-standard-noviyat-meksikanski-prezident-iska-da-ustanovi-priyatelstvo-s-donald-tramp.html", "text": "Новият мексикански президент иска да установи „приятелство“ с Доналд Тръмп, пише лондонският  Evening Standard . \r\nЗа  половинчасовия  телефонен разговор с американския президент Доналд Тръмп той заяви, че двамата лидери са обсъдили различни теми, включително сигурността на границите, търговията и Северноамериканското споразумение за свободна търговия (НАФТА). \r\nТръмп каза: \"Мисля, че отношенията ни ще бъдат много добра.\" \r\nВ интервю за новинарската мрежа на  Televisa  Лопес Обрадор не предостави конкретни данни за това, как може да изглежда \"разбирателството\" с администрацията на Тръмп. \r\n\"Ние сме наясно с необходимостта да поддържаме добри отношения със Съединените щати, имаме граница от повече от 3 000 километра, повече от 12 милиона мексиканци живеят в Съединените щати и те са нашият основен икономически и търговски партньор\", каза той. \r\n\"Няма да се караме. Винаги ще търсим съгласие ... Ще продължим да отправяме своята честна ръка, за да потърсим отношения на приятелство и, повтарям,  сътрудничество със Съединените щати. \" \r\nМеждувременно членовете на бизнес и политическия елит, които остро се противопоставиха на популистката кандидатура на Лопес Обрадор, обещаха да подкрепят управлението му като лоялна опозиция. \r\nСпоред почти три четвърти от бюлетините Лопес Обрадор има около 53% от гласовете - най-много за който и да е  кандидат за президент от 1982 г. насам, откакто Институционно-революционната партия е на върха в мексиканската  политика през последните 71 години и победите са й били гарантирани. \r\nСъперниците му  Рикардо Аная и Хосе Антонио Маеде признаха победата на Лопес Обрадор още преди официалните резултати да бъдат обявени. \r\nСамият Обрадор отказа да приеме двете си предишни президентски загуби, а през 2006 г. неговите поддръжници организираха протест, който предизвика месеци на хаос в Мексико Сити. \r\nТой обяви екип от съветници, включващ известни бизнесмени и политици, давайки сигнал, че никой не трябва се страхува от обещанието му за „дълбока промяна“.  Юлиян Марков", "date": "2018.07.04", "title": "Evening Standard: Новият мексикански президент иска да установи „приятелство“ с Доналд Тръмп"}
{"url": "http://www.focus-news.net/news/2018/07/04/2541445/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще преобладава слънчево време. През първата половина на денонощието само на отделни места, а през втората – в повече райони ще се развие купесто-дъждовна облачност и ще има краткотрайни валежи и гръмотевични бури, възможни са и градушки. По-интензивни ще са явленията в планинските райони. Дневните температури ще са предимно между 27° и 32°.  Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София - Пловдив; \r\nв неделя от 16 ч. до 20 ч. в посока Бургас - София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ - ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград - АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-5 Русе-Велико Търново; \r\n- път I-9 Варна-Бургас; \r\n- път II-99 Бургас-Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“: \r\nОбласт София:  \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. \r\nОбходни маршрути: \r\n- по направление София – Костенец през пътен възел „Ихтиман“ при км 34+000. \r\n- по направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г. \r\nАМ „Хемус“:  \r\nОбласт София:  \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението при Ботевград от км 44+400 до км 45+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 04.07.2018 г. \r\nОбласт Варна: \r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 07.07.2018 г. \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г.  \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 16.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. \r\nОбласт Перник:  \r\nДвижението по АМ „Люлин“ в участъка от п. в. „Даскалово“ до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nБелотинци – Краводер от км 73+542 до км 125+450 се осъществява с повишено внимание, поради прекилометриране. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 18.07.2018 г.  \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОПУ-Ловеч:  \r\nСофия – Велико Търново в участъка от пътен възел „Коритна” до село Сопот от км 0+000 до км 24+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок: 07.07.2018г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799.  \r\nОбласт Стара Загора: \r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. \r\nОбласт Кърджали: \r\nЧерноочене – Кърджали – ограничено е движението на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. \r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 06.07.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с.Мокрен  до п.кр. Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. Срок 31.08.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип;  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/; път III-9061 Тънково – Александрово; път III-906 Александрово – Каблешково – п.в. „Бургас-север“ по път I-9 при км 229+639 и обратно. Срок до 15.09.2018г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път III-208 от км 52+000 до км 52+800 в село Добромир се извършва с повишено внимание поради полагане на напречна маркировка. Организацията на движение е сигнализирана с пътни знаци. Срок до 04.07.2018 г. \r\nПът III-208: Движението по път III-208 от км 52+000 до км 52+800 в село Дъскотна се извършва с повишено внимание поради полагане на напречна маркировка.Организацията на движение е сигнализирана с пътни знаци.Срок до 05.07.2018 г. \r\nПът III-705: Движението по път III-705 Сунгурларе – Вълчин от км 12+300 до км 24+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализиранас пътни знаци. Срок до 16.07.2018 г. \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци.Срок до 10.07.2018 г. \r\nПът III-2085: Движението по път III-2085 от км 15+000 до км 16+000 в село Просеник се извършва с повишено внимание поради изпълнение на напречна маркировка.Организацията на движение е сигнализирана с пътни знаци.Срок до 06.07.2018 \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.; \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; \r\nПът III-6008: Движението по път III-6008 от км 0+000 до км 16+000 в участъка надлез завод Лукойл – Камено се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-6009: Движението по път III-6009 Изворище – Ахелой от км 9+100 до км 28+500 в участъка се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание, косене на тревни площи. Организацията на движение е сигнализирана с пътни знаци. Срок до 10.07.2018  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 20.07.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 10.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 10.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОбход Враца: Движението по Обход Враца се осъществява двупосочно в една лента, поради частични ремонтни дейности на асфалтовата настилка. Работният участък е сигнализиран с пътни знаци. Срок до 04.07.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-104: Движение с повишено внимание в участъка Бобошево-Четирци от км 5+000 до км 13+000 поради полагане на напречна пътна хоризонтална маркировка. Сигнализирано с пътни знаци. Срок до 04.07.2018 г. \r\nПът ІІІ-107: Движение с повишено внимание в гр.Рила при км 10+940 поради изграждане на надземно линейно съоръжение. ВОБД ще се изпълнява чрез спиране на движението в часови интервали за еднократно спиране от 10 минути както следва: на 04.07.2018 г. от 14:00 ч. до 16:00 ч. и на 05.07.2018 г. от 09:00 ч. до 13:00 ч. Срок до 05.07.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 09.07.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112  Дъбова махала – Брусарци от км 10+500 до км 16+227 е ограничено за всички МПС поради извършване на строително монтажни работи. \r\nОбходен маршрут: за движение от  Брусарци до Дъбова махала е по РП  III-112 Славотин – Смирненски – Крива бара до Кръстовище  с  РП  III-114 Дондуково -  Динково  -  Тополовец  и  обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци.  \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 31.08.2018 г. \r\nРемонтни дейности: \r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 15.07.2018 г.; \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nПът II-81: Движението по път ІІ-81 Бързия – Благово от км 70+500 до км 89+832 се осъществява двупосочно в една лента, поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 05.07.2018 г.  \r\nПът III-815: Движението по път ІIІ-815 Боровци – Гаврил Геново от км 0+000 до км 15+465 се осъществява двупосочно в една лента, поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 05.07.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.; \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.07.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-23: Движение по път II-23 Завет – Исперих - Дулово, в участъка между гр. Завет и граница с ОПУ Силистра от км 63+250 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 06.07.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение, поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе, при км 75+400 се осъществява с повишено внимание, съобразно създадената организация на движение, поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 06.07.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІI-8681: Движението по път ІІI-8681 Рудозем – Бяла река от км 2+870 до км 2+905 се осъществява в една лента поради пропадане на пътното платно. Участъкът е сигнализиран с пътни знаци. Срок 04.07.2018 г.  \r\nПът ІІI-8681: Движението по път ІІI-8681 Рудозем – Смилян от км 2+960 до км 3+020 се осъществява в една лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 09.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 се ограничава във връзка с изпълнение на СМР с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне. Движението се ограничава в дните от понеделник до събота включително в часовете от 09:00ч до 20:00 ч. Срок до 29.08.2018 г. \r\nОбходен маршрут: пътен възел на път I-5 с път II-57 и пътен възел на път III-554 с път II-57 \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 06.07.2018 г.  \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 06.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.04", "title": "Актуална пътна обстановка"}
{"url": "http://www.focus-news.net/news/2018/07/04/2541447/predstoyashti-sabitiya-v-stranata-za-4-yuli-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 12.30 часа в Министерството на външните работи вицепремиерът и министър на външните работи Екатерина Захариева и заместник министър-председателят и министър на външните работи на Социалистическа република Виетнам Фам Бин Мин ще направят изявление след среща помежду им.  \r\n*** \r\nОт 10.00 до 16.00 часа в Националния исторически музей ще се състои поклонението пред тялото на проф. Божидар Димитров. От 13.00 часа паметни слова ще произнесат Боил Банов, министър на културата, проф. Станислав Станилов, зам.-председател на Комисията по културата и медиите в 44-то Народно събрание и доц. д-р Бони Петрунова, директор на НИМ. \r\n*** \r\nМинистърът на отбраната Красимир Каракачанов ще присъства на честването на бойния празник на гарнизон Пловдив. От 18.00 часа ще се проведе празнично шествие на представителни блокове на военните формирования по пешеходната зона от бул. „6-и септември“ до площад „Централен”. От 18.30 часа ще бъде отслужена заупокойна молитва, след което ще бъдат поднесени венци и цветя пред паметника на военнослужещите. От 19.00 часа ще се проведе тържествено събрание – концерт, след което от 21.15 часа ще има тържествена заря-проверка.  \r\n*** \r\nОт 09.00 часа в Комисията за финансов надзор ще започне третият ден на ХVI-то издание на образователната програма за ученици „Небанковият финансов сектор в България”. \r\n*** \r\nОт 9.00 часа ще се проведе първият изпит от редовната кандидатстудентска изпитна сесия в Университета за национално и световно стопанство – по български език и литература, на който ще се явят 1653 кандидат-студенти. \r\n*** \r\nОт 10.00 часа омбудсманът Мая Манолова ще внесе иск във Върховната административна прокуратура срещу решенията на Комисията за водно и енергийно регулиране за поскъпване цените на тока и парното от 1 юли 2018 г. \r\n*** \r\nОт 10.00 часа 17-и състав на Специализирания наказателен съд ще заседава по делото срещу Петър П., Станислав И. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 15-и състав на Софийски градски съд ще заседава по делото срещу  \r\nР.Л. (обвинен, че е организирал нападението над Алексей Петров с гранатомет, чл.116 НК). \r\n*** \r\nОт 10.00 часа в Националния пресклуб на БТА ще се състои пресконференция на WWF, посветена на незаконния дърводобив в България. \r\n*** \r\nОт 10.00 часа 17 състав на Специализирания наказателен съд ще гледа делото срещу Петър П., Станислав М., Валентин Хр. и Любен М., обвинени в организиране и ръководене на организирана престъпна група. \r\n*** \r\nОт 10.00 часа 10 състав на Специализирания наказателен съд ще гледа делото срещу Росен Ч. и Полина И., обвинени в организиране и ръководене на организирана престъпна група. \r\n*** \r\nОт 10.00 часа в Национален пресклуб БТА WWF България ще представи анализ на незаконния дърводобив в България.  \r\n*** \r\nОт 10.30 часа 10-и състав на Специализирания наказателен съд ще заседава по делото срещу Росен Ч. и Полина И., на които са повдигнати обвинения за организиране и ръководене на организирана престъпна група. \r\n*** \r\nОт 10.30 часа на ул. „8-ма“ (северен район на летище София) ще се състои официалното откриване на  първия хангар за замолети на Wizz Air в България. \r\n*** \r\nОт 11.00 до 17.00 часа ръководствата на Съюзът на международните превозвачи (СМП) и Българската асоциация на сдруженията на автомобилните превозвачи (БАСАТ) ще излязат на протест пред храм-паметника „Св. Александър Невски” в подкрепа на Закона за българска автомобилна камара.  \r\n*** \r\nОт 11.00 часа в залата на ул. \"Витоша\" №18 (вход от към ул. \"Кърниградска\") ще се проведе пресконференция на „Демократична България“ за приключилото европредседателство на България. \r\n*** \r\nОт 11.00 часа 10-и въззивен състав на Софийски градски съд ще заседава по делото срещу К.К., обвинен за управление на МПС в пияно състояние. \r\n*** \r\nОт 12.00 часа кметът на София Йорданка Фандъкова ще провери ремонтните работи на ул. „Солунска“ в участъка между ул. „Витоша“ и ул. „Христо Белчев“. \r\n*** \r\nОт 12.00 часа в Националния пресклуб на БТА ще се проведе пресконференция на темата „Автомобилният спорт в България: Защо хаосът и упадъкът са добре дошли за хора от подменения Управителен съвет на БФАС“.  \r\n*** \r\nОт 12.30 часа ръководството на ПП АБВ ще даде пресконференция в централата на партията на ул. “Врабча“ 23. \r\n*** \r\nОт 13.00 часа в Национален пресклуб на БТА ще се проведе извънредна пресконференция на Националното сдружение на автобусните превозвачи, Браншовия съюз за стопанска инициатива в транспорта, Националния съюз на превозвачите, Корпорацията на автомобилните превозвачи в България и браншови организации в товарния транспорт – Националното сдружение на българските превозвачи и Камарата на автомобилните превозвачи в България. \r\n*** \r\nОт 13.30 часа 10-и състав на Специализирания наказателен съд ще заседава по делото срещу Мирослав В, Живко И. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Георги С., Георги С. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 5 състав на Специализирания наказателен съд ще гледа делото срещу Мирослав В., Живко И. и др., обвинени в организиране и ръководене на организирана престъпна група. \r\n*** \r\nОт 13.30 часа 11 състав на Специализирания наказателен съд ще гледа делото срещу Георги Сл., Георги С. и Георги М., обвинени в организиране и ръководене на организирана престъпна група. \r\n*** \r\nОт 14.30 часа 3 състав на Специализирания наказателен съд ще гледа делото срещу Валентин П., Ивайло П. и др., обвинени в организиране и ръководене на организирана престъпна група. \r\n*** \r\nОт 14.30 часа 3-ти състав на Специализирания наказателен съд ще заседава по делото срещу Валентин П., Ивайло П. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа в Представителството на Европейската комисия ще се проведе международната конференция „Западните Балкани и техният път на присъединяване към ЕС и НАТО: Ролята на медиите и (дез-)информацията“, организирана от фондация „Конрад Аденауер“ и „Софийският форум за сигурност“.  \r\n*** \r\nОт 17.00 до 23.00 часа Националният военноисторически музей (НВИМ) ще отбележи своята 102-ра годишнина. За доброто настроение на гостите от 20.00 до 22.30 часа ще се погрижат Представителният духов оркестър на Военноморските сили и Представителният духов оркестър към Националната гвардейска част. \r\n*** \r\nОт 18.00 часа скулптурната композиция на Петър Садофски и Дан Трантина от чешката художествена група Pode Bal „Реконструкцията като трагедия и фарс“ ще бъде експонирана в парка на Музея на социалистическото изкуство. \r\n*** \r\nОт 19.30 часа на лятната естрада в Борисовата градина ще се състои концерт на Джаз формация „София“ - „Остров на музиката”. \r\n*** \r\nОт 13.30 до 17.00 часа в стая 410 в Община Благоевград общественият посредник на Благоевград доц. д-р Валентин Василев ще проведе приемен ден.  \r\n*** \r\nОт 09.30 часа Белоградчишкият епископ Поликарп ще освети нов храм в селото - \"Св. вмца Неделя\" и ще оглави първа Божествена света Литургия в храма.  \r\n*** \r\nОт 11.00 часа пред сградата на ОДМВР – Бургас, разположена на ул. „Христо Ботев“ №46, ще се проведе тържествена церемония по отбелязване 139-ата годишнина от създаване на Министерство на вътрешните работи. \r\n*** \r\nОт 17.30 часа на Морска гара – Бургас е предвиден преглед на техниката, оборудването и въоръжението на служители от полицейските структури, бургаската жандармерия, служители от „Пожарна безопасност и защита на населението“ и „Гранична полиция“. \r\n*** \r\nОт 10.45 часа пред входа на търговски обект в центъра на града ще се извърши проверка на НАП - Бургас съвместно с журналисти. \r\n*** \r\nОт 10.30 часа на ул. „Тролейна“ №48, зад сградата на „Градски транспорт“ ЕАД във Варна, ще се състои официална церемония „Доставка на автобуси“ по проект „Интегриран градски транспорт на Варна – втора фаза“. На събитието ще присъстват кметът Иван Портних, зам.-кметът Христо Иванов, ръководителят на проекта Бистра Димова и директорът на „Градски транспорт“ ЕАД инж. Злати Златев. \r\n*** \r\nОт 14.00 часа общинският съветник от ПП ГЕРБ доц. Антоанета Цветкова ще се срещне с граждани в офиса на партията на ул. „Георги Бенковски” №1. \r\n***  \r\nОт 10.00 часа в парк Марно поле (централния вход, от към ДНА) ще се проведат демонстрации с полицейско куче и патрулен автомобил пред деца от Езиков център \"АВС\".  \r\n***  \r\nОт 10.30 часа в киносалона на ОДМВР - Велико Търново ще се проведе тържествено съвещание. Ще бъдат прочетени приветствия за празника, ще бъдат наградени отличили се в работата си служители, както и победителите в турнирите по футбол и стрелба.  \r\n***  \r\nОт 20.30 часа на сцената до ХГ „Борис Денев“ Проект „Арт лято“ представя: „Живей с немечтани мечти“ – рецитал на Горица Радева.  \r\n*** \r\nОт 10.00 часа в детския отдел на Регионална библиотека „Христо Ботев” ще се проведе Лятна читалня – четене на приказки за деца до 10 години.   \r\n*** \r\nОт 19.00 часа в „НЧ „Развитие 1869“ ще се състои концертът „Виенска класика“. \r\n***  \r\nОт 18.30 часа в НЧ „Напредък- 1869” Театър „Българска армия“, София представя комедията „Много шум за нищо\" по Уилям Шекспир. Участват: Иван Радоев, Анастасия Ингилизова, Евелин Костова, Милен Миланов, Гергана Данданова, Георги Къркеланов, Веселин Ранков, Мимоза Базова, Ненчо Илчев и др.  \r\n*** \r\nОт 10.00 часа в Регионална библиотека „Дора Габе“ ще се проведе Летен детски клуб „Играй и учи” за деца от 6 до 14 г. \r\n*** \r\nОт 09.00 часа в Основно училище „Св. св. Кирил и Методий” ще се проведе тест за отпускане на еднократни общински стипендии.   \r\n*** \r\nОт 10.00 часа ще се проведе поредната акция по облагородяване на детска площадка в района „Северен“. Площадката се намира в междублоковото пространство между ул. ”Сакар планина” и бул. ”Цар Борис ІІІ Обединител” №18. \r\n*** \r\nОбщинските съветници от ГЕРБ организират приемни за граждани.  \r\nОт 16.00 часа в офиса на ГЕРБ в район „Южен“ на ул. „Академик Петър Динеков“ №1А срещи ще проведе Георги Василев. Срещата с Ани Лафчиева ще се проведе от 17.00 часа в офиса на ГЕРБ в район „Източен\" на ул. „Коста Паница“ №5, а тази с Емил Русинов е на същото място, но в 17.30 часа.  \r\n*** \r\nОт 10.00 часа в Зала 1 на Областна администрация - Русе ще се проведе открита дискусия относно проекта на Концепция на Закона за социалните услуги. \r\n*** \r\nОт 10.00 часа на пл. „Хаджи Димитър” ще се състои тържествена церемония, с която служителите на Областната дирекция на МВР ще отбеляжат 139 години от създаването на Министерството на вътрешните работи. От 11.00 часа в залата Сливен ще се проведе тържествено събрание на служителите в ОДМВР - Сливен. На него ще бъдат връчени наградите „Полицай на месеца” и „Полицай на 2017 година”. \r\n*** \r\nОт 09.30 часа на стадион „Доростол” (Стария стадион) силистренските полицаи и пожарникари организират за децата атрактивни демонстрации и състезателни игри по случай професионалния си празник.  \r\n***   \r\nОт 10.00 часа на площад „Хаджи Димитър” в Сливен служителите на Областната дирекция на МВР - Сливен ще отбележат 139 години от създаването на Министерството на вътрешните работи. \r\n*** \r\nОт 12.00 часа на площад „Свобода“ служителите на ОДМВР - Смолян, РДГП – Смолян и РДПБЗН – Смолян ще демонстрират специфични умения за работа с пожаро-гасителна, аварийно-спасителна и друга техника, както и използване на служебни кучета. \r\n*** \r\nОт 18.00 часа в зала „Петър Стайков“ на бул. „България“ 43 Клубът на дейците на културата – Смолян организира изложба от рисунки, графики и документи на академик Кирил Василев, по повод 100 години от рождението му. \r\n*** \r\nОт 10.00 часа в детския отдел на библиотека „Родина“ ще се проведе лятна детска академия.  \r\n*** \r\nОт 21.00 часа на сцена Лапидариум в Регионалния исторически музей ще бъде представена постановката „Полет над кукувиче гнездо“, част от инициативата Театър под звездите. \r\n*** \r\nОт 10.00 часа в зала 74 в сградата на Община Търговище ще се проведе информационен ден за представяне на процедура BG16RFOP002-2.024 „Насърчаване на предприемачеството“ по Оперативна програма „Иновации и конкурентоспособност“ 2014-2020. \r\n*** \r\nОт 10.30 часа в зала 203 на Общината ще се проведе обществена дискусия относно зелената система на Шумен. \r\n*** \r\nОт 10.30 часа в зала 363 на Общината ще се проведе обществено обсъждане на инфраструктурните проекти, които реализира Общината. \r\n*** \r\nОт 11.30 часа директорът на ОДМВР - Шумен ст. комисар Ялчън Расим ще даде кратък брифинг преди празника на МВР.  \r\n*** \r\nОт 8.00 до 13.00 часа на язовира в село Царев брод ще се проведе Национално състезание по спортен риболов за хора със зрителни увреждания.", "date": "2018.07.04", "title": "Предстоящи събития в страната за 4 юли (Агенция „Фокус“)"}
{"url": "http://www.focus-news.net/news/2018/07/04/2541446/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-румънската граница  трафикът е нормален на всички гранични контролно-пропускателни пунктове. \r\nОт 9.00 до 11.00 часа днес временно ще бъде преустановено пропускането на всички моторни превозни средства, преминаващи в двете посоки през ГКПП \"Видин – Калафат\". В ГДГП е получена информация от акционерното дружество „Дунав мост Видин – Калафат“ за двучасово спиране на трафика поради техническа профилактика на мостовото съоръжение.", "date": "2018.07.04", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/07/04/2541432/afp-svikva-se-izvanredno-zasedanie-na-saveta-za-sigurnost-na-oon-za-siriya.html", "text": "Съветът за сигурност на ООН ще проведе извънредна среща в четвъртък, за да обсъди офанзивата на сирийската армия, подпомогната от Русия, срещу бунтовническите групи, която принуди около 300 000 души да избягат, заявиха дипломати, предава  AFP . \r\nШвеция, която  заема ротационното председателство на Съвета за сигурност, поиска срещата при закрити врати, заедно с Кувейт, заявиха шведски дипломати във вторник. \r\nСпоред ООН между 270 000 и 330 000 сирийци са избягали от 19 юни насам от извършваните бомбардировки в югозападната провинция Дараа. \r\nЗа срещата в четвъртък Службата на ООН за координация по хуманитарни въпроси ще докладва на 15-те членове на Съвета за хуманитарната ситуация в Дараа, която граничи с Йордания. \r\nНарастващото насилие \"показва още един неуспех на страните от конфликта да защитават цивилните граждани и гражданската инфраструктура\", заявяват от мисията на Швеция в ООН. \r\n\"Трябва да се увеличат усилията за прекратяване на ескалацията на насилието и да се даде възможност на трансграничния конвой на ООН от Йордания, който е в режим на готовност на границата, да се разгърне възможно най-скоро\".  Юлиян Марков", "date": "2018.07.04", "title": "AFP: Свиква се извънредно заседание на Съвета за сигурност на ООН за Сирия"}
{"url": "http://www.focus-news.net/news/2018/07/04/2541449/nimh-nad-stranata-shte-preobladava-slanchevo-vreme-v-sledobednite-chasove-shte-prevali-i-pregarmi.html", "text": "Атмосферното налягане през деня слабо ще се понижи, достигайки средното за месеца. Днес над страната ще преобладава слънчево време. Главно в следобедните часове ще се развива купесто-дъждовна облачност и на места ще има краткотрайни валежи и гръмотевични бури, възможни са и градушки. По-интензивни и на повече места ще са явленията в планинските райони. Дневните температури ще са предимно между 27° и 32°, в София – около 28°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Мартин Славчев.  \r\nНад Черноморието ще е предимно слънчево. Ще има временни увеличения на облачността, по-съществени в следобедните часове и на отделни места ще превали и прегърми. По крайбрежието ще духа бриз. Максималните температури на въздуха ще са 24-28°, температурата на морската вода е 23-24°. Вълнението на морето ще е около 2 бала. \r\nНад планините преди обяд ще е предимно слънчево, но след пладне ще се развива купеста и купесто-дъждовна облачност и до вечерта на много места ще има краткотрайни валежи и гръмотевични бури. Ще духа слаб, по билата – до умерен запад-северозападен вятър. Максималната температура на височина 1200 метра ще е около 24°, на 2000 метра – около 16°.", "date": "2018.07.04", "title": "НИМХ: Над страната ще преобладава слънчево време, в следобедните часове ще превали и прегърми"}
{"url": "http://www.focus-news.net/news/2018/07/04/2541448/", "text": "*** Денят на независимостта на САЩ \r\n*** Президентът на Иран Хасан Роухани пристига на посещение в Австрия, където ще търси гаранции за продължаването на действието на ядреното споразумение \r\n*** Турската ЦИК ще публикува окончателните официални резултати от президентските и парламентарните избори в страната \r\n*** Ще се състоят протести срещу влезлите в сила реформи на полската правосъдна система \r\n*** Реч на германския канцлер Ангела Меркел в Бундестага \r\n*** Министрите на външните работи на Русия и Йордания Сергей Лавров и Айман Сафади ще проведат преговори за ситуацията в Югозападна Сирия \r\n***", "date": "2018.07.04", "title": "Предстоящи международни събития за 4 юли ( Агенция „Фокус“ )"}
{"url": "http://www.focus-news.net/news/2018/07/04/2541450/ochakva-se-pravitelstvoto-da-prieme-plana-za-izpalnenieto-na-natsionalnata-strategiya-za-demografsko-razvitie-za-2018-g.html", "text": "Очаква се кабинетът да приеме план за действие за 2018 г. за изпълнението на Актуализираната национална стратегия за демографско развитие на населението в Република България (2012 - 2030 г.). Това е заложена като първа точка в  дневния ред  на министрите за седмичното им правителствено заседание. В програмата им е включено още и одобряването на списък на иновативните училища в страната, както и отпускането на допълнителни средства по бюджетите на общините за оптимизация на вътрешната структура на персонала в институциите от системата на предучилищното и училищното образование. Допълнителни разходи се очаква да бъдат отпуснати и по бюджета на Министерството на земеделието, храните и горите. Сред точките в програмата на правителството са включени и промени в Закона за закрила и развитие на културата, Наредбата за работната време, почивките и отпуските, както и в Наредбата за специфичните изисквания към млечните продукти от 2012 г.", "date": "2018.07.04", "title": "Очаква се правителството да приеме плана за изпълнението на Националната стратегия за демографско развитие за 2018 г."}
{"url": "http://www.focus-news.net/news/2018/07/04/2541452/ministar-ekaterina-zaharieva-shte-se-sreshtne-s-ministara-na-vanshnite-raboti-na-sotsialisticheska-republika-vietnam-fam-bin-min.html", "text": "Вицепремиерът и министър на външните работи Екатерина Захариева ще приеме днес в сградата на министерството заместник министър-председателя и министър на външните работи на Социалистическа република Виетнам Фам Бин Мин, който пристига на официално посещение в България по нейна покана. Това съобщиха от пресцентъра на  Министерството на външните работи . Двамата ще разговарят на четири очи, след което ще има пленарна среща между двете делегации. Сред основните цели на разговорите е активизирането на политическия диалог и изграждане на стратегическо партньорство в духа на Съвместната декларация от 2013 г. Разговорите ще бъдат последвани от общи изявления на двамата министри в 12.30 часа. Посещението на министър Фам е първата визита на външен министър на Социалистическа република Виетнам у нас след демократичните промени в България.", "date": "2018.07.04", "title": "Министър Екатерина Захариева ще се срещне с министъра на външните работи на Социалистическа република Виетнам Фам Бин Мин"}
{"url": "http://www.focus-news.net/news/2018/07/04/2541813/prostihme-se-s-prof-bozhidar-dimitrov-obzor.html", "text": "Стотици граждани, общественици и политици се събраха в Националния исторически музей, за да кажат последно \"Сбогом\" и да почетат паметта на проф. Божидар Димитров, който си отиде от този свят на 1 юли 2018 г. на 72-годишна възраст. Поклонението пред историка. По клонението продължи 6 часа, а настоящият директор на НИМ доц. Бони Петрунова коментира, че през целия ден не е спрял потокът от хора, които искат да се сбогуват с бившия директор, приятел, колега, учител и голям човек на България – проф. Божидар Димитров.  \r\nТя изрази убедеността си, че духът на проф. Димитров ще остане в залите на Националния исторически музей и в сърцата на всеки, който е обичал това, което той прави за родината ни.  \r\nМинистърът на културата Боил Банов заяви, че българската история е загубила най-ревностния си пазител. „Изгарящата любов към всичко българско го направи силен да устоява на всяка житейска буря“, каза още министърът и определи проф. Божидар Димитров като един изключителен ръководител, учен, историк и сладкодумен разказвач. Заместник-председателят на Комисията по културата и медиите проф. Станислав Станилов заяви, че проф. Божидар Димитров е спазвал възрожденското правило, че любовта към Отечеството е превисш от всички закони.  \r\nВ музея бе разположена съболезнователна книга, в която хората имаха възможност да напишат нещо за проф. Божидар Димитров.  \r\nПо решение на семейството на проф. Димитров поднесените венци на поклонението бяха положени пред паметника на Васил Левски в София. Опелото на проф. Божидар Димитров ще се проведе на 5 юли 2018 г. в 10.30 часа в църквата „Св. Седмочисленици“, София, ул. „Граф Игнатиев“ 25. \r\nДеница КИТАНОВА", "date": "2018.07.04", "title": "Простихме се с проф. Божидар Димитров (ОБЗОР)"}
{"url": "http://www.focus-news.net/news/2018/07/04/2541438/tass-diplomaticheski-iztochnik-e-othvarlil-izvanredniya-harakter-na-sreshtata-na-saveta-za-sigurnost-na-oon-za-siriya.html", "text": "Дипломатически източник е отхвърлил извънредния характер на срещата на Съвета за сигурност на ООН за Сирия, предава  TACC . \r\n\"Ще има закрити консултации за хуманитарната ситуация в югозападната част на Сирия\", каза източникът. \"Няма нищо необичайно\". \r\nДипломатът e обяснил, че инициативата за повдигане на този въпрос по време на срещата на Съвета за сигурност идва от Швеция и Кувейт. \"Това е нещо обичайно, държавите-членки периодично повдигат различни въпроси в раздела\" разни \"(има се предвид въпроси, които първоначално не са в дневния ред на срещата - коментар на ТАСС)\", каза той.  Юлиян Марков", "date": "2018.07.04", "title": "ТАСС: Дипломатически източник е отхвърлил извънредния характер на срещата на Съвета за сигурност на ООН за Сирия"}
{"url": "http://www.focus-news.net/news/2018/07/04/2541455/24-vesti-makedoniya-v-albaniya-sa-zaloveni-nad-50-tona-pileshko-meso-zarazeno-sas-salmonela.html", "text": "В Албания са заловени над 50 тона пилешко месо, заразено със Салмонела, пише македонското електронно издание  24 Вести . \r\nАлбанската национална агенция по храните блокира два контейнера с пилешко месо, внесени от Бразилия. Това е около 50,2 тона месо, което след анализа на взетите проби показва наличието на високи нива на Салмонела. \r\nАгенцията заяви в изявление, че процедурата за връщане на месо е в ход, след като необходимата документация бъде изготвена. През тази година в Албания са били блокирани и върнати още пет други контейнера със 130 тона месо, внесени от Бразилия.  Юлиян Марков", "date": "2018.07.04", "title": "24 Вести (Македония); В Албания са заловени над 50 тона пилешко месо, заразено със Салмонела"}
{"url": "http://www.focus-news.net/news/2018/07/04/2541458/kmetat-na-sofiya-yordanka-fandakova-shte-proveri-remontnite-raboti-na-ul-solunska.html", "text": "Кметът на София Йорданка Фандъкова ще провери ремонтните работи на ул. „Солунска“ в участъка между ул. „Витоша“ и ул. „Христо Белчев“. Това съобщиха от пресцентъра на  Столична община . Проверката ще се състои в 12.00 часа днес.", "date": "2018.07.04", "title": "Кметът на София Йорданка Фандъкова ще провери ремонтните работи на ул. „Солунска“"}
{"url": "http://www.focus-news.net/news/2018/07/04/2541461/rakovodstvoto-na-pp-abv-shte-dade-preskonferentsiya-v-tsentralata-na-partiyata.html", "text": "Днес ръководството на ПП АБВ ще даде пресконференция. Събитието ще се проведе от 12.30 часа в централата на партията в София на ул. “Врабча“ 23. Това съобщиха от пресцентъра на  партията . На пресконференцията ще бъдат обсъдени допълнителни мотиви към тези, с които АБВ до момента настоява за оставката на вътрешния министър Валентин Радев. Ще бъде направена и оценка на атмосферата в Европа след Българското председателството на Съвета на Европа.", "date": "2018.07.04", "title": "Ръководството на ПП АБВ ще даде пресконференция в централата на партията"}
{"url": "http://www.focus-news.net/news/2018/07/04/2541460/denyat-4-yuli-v-svetovnata-istoriya.html", "text": "САЩ отбелязват Деня на независимостта. На този ден през 1776 г. във Филаделфия на конгрес с участието на тринайсет колонии е подписана американската Декларация за независимост, подготвена от Томас Джеферсън. Оттогава денят се отбелязва като Ден на независимостта на САЩ. 1802 г. - открита е Висшата военна академия на САЩ, наречена Уест Пойнт. 1894 г. - Хавайските острови са обявени за република, която съществува до 7 юли 1898 г., когато Конгресът в САЩ приема резолюцията “Нюлендс” и с това анексира републиката към САЩ. Новото име на островите е Хавайска Територия. \r\n1898 г. - в северния Атлантик, на път за Франция, югоизточно от Нова Скотия, се сблъсква френският параход “Ла Бургон” с английския търговски кораб “Кромартишир”, като загиват 560 души.  1906 г. - Великобритания, Франция и Италия дават независимост на Етиопия. Тристранният пакт разделя страната на британски, френски и италиански сфери на влияние. 1946 г. - Филипините придобиват своята независимост. \r\nНа 4 юли са родени: Джузепе Гарибалди - италиански патриот, народен герой на Италия и генерал; Натаниел Хоторн – американски писател. На тази дата умират: физикът Мария Склодовска Кюри; Томас Джеферсън - американски държавник.  \r\n2017 г.  \r\nИзследователи откриват, че разнообразието от жаби е пряк резултат от изчезването на динозаврите. \r\n2015 г. \r\nЧили печели за първи път в историята си Копа Америка. \r\n2014 г. \r\nЗа президент на Парламентарната асамблея на Организацията за сигурност и сътрудничество в Европа е избран финландецът Илка Канерва. \r\n2012 г. \r\nНа семинар организиран от CERN се обявява откриването на предсказания теоретично Хигс бозон. \r\n2012 г. \r\nЕвропейският парламент гласува против ратификацията на АСТА. \r\n2011 г. \r\nТурция прекратява дипломатическите си отношения с Либия след посещението на Ахмет Давутоглу в Бенгази и признава Преходния национален съвет (ПНС) начело с бившия министър на правосъдието Мустафа Абдел Джалил за легитимен представител на либийския народ. Турското правителство ще предостави на ПНС още 200 милиона долара като допълнение към обявените през юни 100 милиона долара помощ. \r\n2005г.Юрий Йонович Морозов е избран премиер на Южна Осетия от нейния парламент в столицата гр. Цхинвали. \r\n1997 г. \r\nНа Марс каца успешно американският апарат Патфайндър, като изпраща първите записи с информация в лабораторията в Пасадена. Това е първата космическа мисия към Марс за повече от 20 години. Мястото на приземяване е сурово и скалисто, наречено Арес Валис. За разлика от предишни мисии, Патфайндър използва нова техника – големи въздушни балони омекотяват удара при сблъсъка. \r\n1982 г. \r\nМигел Де Ла Мадрид Хуртадо е избран за президент на Мексико, като остава на поста до 1988 г. Като министър в кабинета на Лопез Портило, той има принос за икономическия растеж, планирайки използването на мексиканските петролни залежи. Известен като консервативен технократ, той е представител на Институционалната Революционна Партия. Президентството му е маркирано от икономически трудности и земетресението от 1985 г., което предизвиква сериозни щети. \r\n1966 г.  \r\nОт 4 до 6 юли се провежда заседание в Букурещ на Политическия консултативен комитет на Варшавския договор. Приета е Декларация за укрепване на мира и безопасността в Европа и Заявление във връзка с агресията на САЩ във Виетнам. \r\n1959 г. \r\nКаймановите острови се отделят от Ямайка и стават кралска колония. Те са колонизирани от англичаните през 18-ти и 19-ти век, като след 1863 г. са администрирани към Ямайка. През 1959 г. те стават част от територията на Федерацията на Уест Индис, но след като тя се разпада, избират да останат под британска зависимост. \r\n1946 г. \r\nФилипините придобиват своята независимост. Първоначално през 16-ти век те са испанска колония, а след Испано-американската война са предостъпени на САЩ. През 1935 г. получават собствено правителство начело с президента Мануел Куезон. През 1942 г. по време на Втората световна война те са окупирани от Япония. След като воюват на страната на САЩ, те получават независимостта си. \r\n1941 г. \r\nВ Рига латвийски партизани убиват над 400 евреи. Начело на “отряда за безопасност\" е Виктор Арайс, който организира националистическата Латишка вспомагателна полиция. Той заедно с подчинените си пристига при Голямата хорална синагога, където се крият основно еврейски старци, жени и деца. Сградата е подпалена, като никой не оцелява. В същия ден в града са унищожени всички синагоги и молитвени домове, това било извършено без участието на немски войски. \r\n1936 г. \r\nОрганизацията на Обединените нации налага икономически санкции на Италия,  \r\nзаради кризата в Етиопия. \r\nПрез 1928 г. Италия сключва приятелски договор с Етиопия, но Мусолини изпраща войски в колониите си Еритреа и Сомалия и се подготвя за колониална война. През 1935 г. той заповядва да бъде бомбардирана Адоуа в Етиопия и така започва италианската инвазия в страната начело с маршал Бадоглио, на когото на следващия ден е заповядано да използва отровен газ и да унищожи цивилни села. \r\n1906 г. \r\nВеликобритания, Франция и Италия дават независимост на Етиопия. Тристранният пакт разделя страната на британски, френски и италиански сфери на влияние. Това е резултат от усилията на етиопския император Менелик, който признава италианския контрол върху Еритрея, в замяна на което получава независимост чрез съглашението от Уикали от 5 май 1889 г. Преди това Италия и Етиопия водят голяма битка при Адоуа през 1896 г. С армия от над 100 хиляди войници Етиопия побеждава по-малката, но по-добре екипирана италианска армия. \r\n1898 г. \r\nВ северния Атлантик, на път за Франция, югоизточно от Нова Скотия, се сблъсква френският параход “Ла Бургон” с английския търговски кораб “Кромартишир”, като загиват 560 души. Катастрофата е следствие от гъстата утринна мъгла. Сблъсъкът предизвиква съдебни процеси във Франция и Англия, също така и спорове в САЩ. \r\n1894 г. \r\nХавайските острови са обявени за република, която съществува до 7 юли 1898 г., когато Конгресът в САЩ приема резолюцията “Нюлендс” и с това анексира републиката към САЩ. Новото име на островите е Хавайска Територия. \r\n1802 г. \r\nОткрита е Висшата военна академия на САЩ, наречена Уест Пойнт. Тя е учредена с акт на Конгреса на САЩ от март същата година и е най-старата американска военна академия. Студентите й се наричат кадети. Училището се намира на брега на река Хъдсън, на 80 км. северно от Ню Йорк Сити. С площта си от 16 хиляди акра академията е едно от най-големите училища в света. \r\n1776 г. \r\nВъв Филаделфия на конгрес с участието на тринайсет колонии е подписана американската Декларация за независимост, подготвена от Томас Джеферсън. Оттогава денят се отбелязва като Ден на независимостта на САЩ. \r\nСъединени американски щати се състоят от три несвързани помежду си части. Основната континентална част е с площ 7 825.2 хил. кв. км. На север граничи с Канада, на юг с Мексико, има брегова линия с Тихия океан, Атлантическия океан и Мексиканския залив. Населението е 281 милиона жители. От 1990 г. До 2000 г. е нараснало с 33 милиона души. Столицата на САЩ е Вашингтон. Административно страната е разделена на 50 щата и 1 столичен федерален окръг. Начело на федеративната република стои президент, избиран за 4 години, като той има право само на 2 мандата. Основният документ е действащата от 1787 г. конституция. Законодателната власт в САЩ е ръцете на конгреса, съставен от две палати - Сенат и Палата на представителите. \r\nСАЩ е водеща в света държава с високи темпове на икономическо развитие. Трудоспособно население е 130 млн. души. Държавата създава 20 % от световната промишлена продукция, осъществява 15 % от международната търговия, водач е в разработването и усвояването на най-нови технологии. САЩ заемат първите места в света по добив на нефт, въглища, природен газ, злато, уран и по производство на електроенергия, стомана, чугун, мед, алуминий, олово и др. Основна роля в икономиката на промишлеността - металургия, машиностроене, приборостроене, електронна и електротехническа, нефтена, газова, химическа, автомобилна, самолетостроене, авиокосмическа и др. САЩ е най-големият износител на селскостопанска продукция (57 милиарда щ. д.) - над 15 % от световния продоволствен пазар. Основно се изнася - зърно, месни продукти, памук, тютюн, плодове, зеленчуци и др. \r\nТуризмът е силно развита инфраструктура. Годишно страната се посещава от около 36 млн. туристи (без Хавай), носещи приходи 55 милиарда долара. На тази дата са родени: \r\n1930 г.Роден е Щефан Ухер - словашки режисьор. През 1955 г. той завършва кинофакултета в Прага. Постъпва на работа в студия за документални филми в Братислава и в периода 1955 г.-1959 г. заснема десет документални филма (“Пътешествие над облаците” и др.). Дебютира в игралното кино през 1960 г. с късометражката “Имаше такава дружба”. На младежта, на нейните чувства и настроения посвещава “Ние от девети” (1961 г.), “Слънце в мрежа” (1962 г.). Уверената му и стабилна режисура се проявява и във филмите, посветени на войната - “Орган” (1964 г., “Чудотворната девица” (1965 г.). Проблемите на колективизацията са отразени в “Три дъщери” (1968 г.). Приказно-баладични и сказови мотиви Ухер разработва в “Гений” (1969 г.), “Ако имах пушка” (1971 г.), “Клен и Юлиана” (1972 г.), а поетично-метафоричното интерпретиране на словашкото въстание получава своя завършен модел в “Долината” (1975 г.), “Великата нощ, великият ден” (1978 г.). Режисира “Пасяха коне на асфалта” (1983 г.) и др. Ухер умира на 29 март 1999 г. \r\n1807 г. \r\nРоден е Джузепе Гарибалди - италиански патриот, народен герой на Италия и генерал. Един от водачите на революционно-демократичното крило в националноосвободителното движение, борещо се за обединение на Италия \"отдолу\". Син на моряк. Участва в републиканското въстание на Рио Гранде срещу бразилското правителство през 1839 г. Бори се в отечеството си за обединението на Италия срещу австрийците, Неаполитанското кралство и папството, а през 1870 г.-1871 г. участва във войната на Франция срещу Прусия. Автор е на интересни мемоари и романи. В негова чест са издигнати много паметници в Италия и Франция. Гарибалди умира на 2 юни1882 г. на о. Капрера. \r\n1804 г. \r\nРоден е Натаниел Хоторн – американски писател. Той завършва Бостънския колеж през 1825 г. Работи в Бостън и Сейлъм. От 1853 г. до 1857 г. е консул на САЩ във Великобритания. Увлича се от трансцендентализма, а през 1841 г. взема участие във фуриеристката комуна в Брукфарм. Историята на своето разочарование от фуриеризма предава в романа си “Блайтдейл” (1852 г.). Наред с Едгар Алън По, Хоторн се смята за класик на американската новела. Неговите разкази съставляват най-значителна част от литературното му наследство: сборници “Два пъти разказани истории” (1837 г.), “Легендите на стария чифлик” (1846 г.) и др. Съставя сборници с разкази и приказки за деца. Творчеството му отразява пуританската традиция на Нова Англия - историческият център на първите поселници. Авторът идеализира пуританската етика, виждайки в нея единствена гаранция за нравствената чистота и условие за хармонично съществуване. Взаимовръзката на минало и настояще, взаимопроникването на реалност и фантастика, романтичен патос и детайлно битоописателство, сатиричната гротеска образуват идейно-художественото своеобразие на романите “Алената буква” (1850 г.), “Домът със седемте фронтона” (1851 г.) и “Мраморният фавн” (1860) г.. Хоторн умира на 19 май 1864 г. в Плимут, Ню Хемпшир. На тази дата умират: \r\n2011г.  \r\nУмира Ото фон Хабсбург - бивш глава на рода на Хабсбург-Лотарингите най-голям син на последния монарх на Австро-Унгария (австрийски император Карл I и унгарски крал Карой IV) и Цита Бурбон-Пармска. \r\n2008 г. \r\nУмира Томас Майкъл Диш - американски писател на научна фантастика \r\n2005 г. \r\nУмира - Неджми Мехмети - писател и журналист, един от доайените на журналистиката на албански език в Република Македония. \r\n1953 г. \r\nУмира Жан Бекерел - френски физик. Той е роден на 5 февруари 1878 г. в Париж. Син е на А. А. Бекерел. Жан Бекерел преподава в Парижкия университет. Изследва разпространението на поляризираните в кръг електромагнитни вълни в магнитна среда, аномалната дисперсия на парите на натрия, явлението на Зееман в плеохроични кристали и др. \r\n1934 г. \r\nУмира Мария Склодовска Кюри. Тя е родена на 7 ноември 1867 г. в Варшава, Полша. Първата жена професор в Парижкия университет (от 1906 г.) заедно със съпруга си П. Кюри открива през 1898 г. радия и полония. Съвместно с П. Кюри и Х. Бекерел Мария Кюри получава Нобелова награда за физика през 1903 г. През 1910 г. Кюри получава чист радий. На следващата година е удостоена с втора Нобелова награда, този път за химия. Тя е основател и директор на Радиевия институт в Париж, където работят дъщеря и Ирен Жолио-Кюри и зет и Фредерик Жолио-Кюри. Мария Кюри умира от лъчева болест. Член е на 85 научни организации в света и на Международната комисия за интелектуална собственост към ООН. \r\n1910 г. \r\nУмира Джовани Вирджинио Скиапарели - италиански астроном. Той е роден на 14 март 1835 г. От 1862 г. до 1900 г. е директор на обсерваторията в Брера (Милано). Пръв доказва, че метеорите имат космически произход и метеорните потоци са резултат от разпаднали се комети. През 1877 г. забелязва върху повърхнината на Марс мрежа от тесни прави линии, които нарича “канали”. Установява, че периодът на околоосното въртене на Меркурий е равен на периода на обиколката му около Слънцето. \r\n1902 г. \r\nУмира Ерве Фай. Той е френски астроном, член на Парижката Академия на Науките от 1847 г. Роден е на 1 септември 1814 г. в Сен Бенуа дьо Со и до 1836 г. учи в Политехническото училище. Работите му са посветени на изследване на физическия строеж на Слънцето, природата на кометите и др. През 1843 г. открива комета (периодическа; носи неговото име) и изчислява нейната орбита. Занимава се с усъвършенстване на астрономическите уреди и е един от първите, които прилагат фотографията за наблюдение на звездите. \r\n1901 г. \r\nУмира Йохан Шмид - германски езиковед. Той е роден на 29 юли 1843 г. в Пренцлау. Изучава индоевропейските езици в университетите в Берлин и Йена. Професор е в университетите в Грац от 1873 г. и в Берлин от 1876 г. Йохан Шмид е специалист в областта на сравнителното индоевропейско езикознание. Вместо схемата на А. Шлайхер за “родословното дърво” на индоевропейското семейство предлага т. нар. “вълнова теория” за разпространението на индоевропейските езици. Според нея индоевропейският праезик (диалектно разчленен) представлява съвкупност от езикови иновации, разположени на вълни от центъра на езиковото единство към периферията. Индоевропейските езици, според Шмид, са свързани с ред общи черти, като границата между тях е преливаща се. Теоретичните му работи оказват влияние върху развитието на индоевропейската диалектология. \r\n1888 г. \r\nУмира Теодор Щорм - германски писател. Той е роден на 14 септември 1817 г. в Хузум, Германия. През 1837-1838 г. учи право в Кил , а през 1838-1839 г. в Берлин. От 1843 г. е на адвокатска практика в Хузум, Потсдам и др. Лириката на Щорм продължава романтичните традиции, отличава се с искреност на чувствата, музикалност, фолклорна основа. Главните му теми са любовта, изкуството, природата на Шлезвиг-Холщайн. Много от стихотворенията са посветени на историческото минало на родния му край. Автор е на новелите “Имензее” (1849 г., публ. 1852 г.), “Анжелика” (1855 г.). През 70-те и 80-те год. на ХIХ в. преминава към “новелата на действието” (“Ханц и Хайнц Кирх”, 1882 г., и др.); нарастват реалистическите и критическите тенденции в неговото творчество. Щорм разглежда темата за изкуството и историческото минало (“Рената”, 1878 г.), свързани с основната за творчеството му тема за гибелта на патриархалното общество. Художествено постижение е новелата му “Ездач на бял кон” (1888 г.). \r\n1831 г. \r\nУмира Джеймс Монро - петият президент на САЩ. Американският политик е роден на 28 април 1758 г. в Уестмориленд, щат Вирджиния, САЩ. През 1776 г. завършва колежа “Уилям и Мери”. Монро участва във Войната за независимост 1775-1783 г., ранен, излиза в оставка с чин “майор”. През 1780-1783 г. учи право при Т. Джеферсън. През 1782-1783 г. е член на легислатурата на Вирджиния, а през 1783-1786 г. е в Континенталния конгрес. До 1790 г. е практикуващ юрист. През 1790-1794 г. е сенатор от Вирджиния, през 1794-1796 г. е посланик на САЩ във Франция, а през 1799-1802 г.- губернатор на щат Вирджиния. В края на 1802 г. президентът Т. Джеферсън го изпраща в Париж, за да помага на американския посланик Р. Ливингстън в преговорите за собствеността върху Нови Орлеан (с Франция) и върху Западна Флорида (с Испания). На 30 април 1803 г. е подписан договор за получаване на цяла Луизиана от САЩ. През 1803-1807 г. Монро е посланик във Великобритания, през януари 1811 г. отново е избран за губернатор на Вирджиния, но през март президентът Дж. Медисън го назначава за държавен секретар. По време на рейда на англичаните срещу Вашингтон през август 1814 г. той евакуира целия архив на Държавния департамент. От септември 1814 г. е и военен министър. Монро печели убедително президентските избори през 1816 г. и 1820 г. Периодът на неговия мандат е известен като “ерата на съгласието” в историята на САЩ, а името му се свързва с “доктрината Монро” – външнополитическа концепция, оповестена в Конгреса на 2 декември 1823 г., която декларира принципа за взаимната ненамеса във вътрешните дела на държавите от американския и европейския континент. Особено популярен е лозунгът “Америка за американците”. Доктрината става основа за външната политика на САЩ, модифицирана е и получава по-широка интерпретация. След като се оттегля от активната политика Монро живее в имението Оукхил и в Ню Йорк, където умира от сърдечна недостатъчност. Погребан е в Ню Йорк, а през 1858 е препогребан в Ричмънд. Съчиненията му са издадени в 7 т. (1898-1903 г.), той оставя и недовършени мемоари. \r\n1826 г. \r\nУмира Томас Джеферсън - американски държавник. Той е роден на 13 април 1743 в Шадуел, щат Вирджиния, САЩ. През 1762 г. завършва право в колежа \"Уилям и Мери\", а през 1767 г. е приет в адвокатската колегия на щат Вирджиния. През 1769 г. е избран в Камарата на представителите в Сената на САЩ. През 1775 г. е избран за делегат на I континентален конгрес, а през 1776 г. - на II континентален конгрес, където е определен да състави текста на Декларацията за независимост . Джеферсън заема постове като губернатор на щат Вирджиния (1779-1781 г.), посланик на САЩ във Франция (1785-1789 г.) и държавен секретар в първата администрация на Дж. Вашингтон (1790-1793 г.). През 1796 г. се кандидатира за президент от името на създадената от самия него Демократическо-републиканска партия, но е победен от Дж. Адамс. На изборите през 1800 г. побеждава Адамс и става третият президент на САЩ (1801-1809 г.). Томас Джеферсън оказва огромно влияние върху политическата история на САЩ. Неговите съчинения и писма са издадени в 20 тома. \r\n1826 г. \r\nУмира Джон Адамс-вторият президент на САЩ. Той е роден на 30 октомври 1735 г. в Бейнтри, Масачусетс. Американският политик завършва Харвард през 1755 г. 3 години след това работи като юрист в родния си град. През 1776 г. е председател на Континенталния съвет и член на Комитета за декларацията за независимост. През 1780 г. е във Франция и Нидерландия, където уговаря заем от $ 1 400 000 за САЩ. През 1782 г. участва в преговорите с Великобритания, а на 3 септември 1783 г. подписва мирния договор в Париж, с който е призната независимостта на САЩ. Между 1785 и 1788 г. е посланик на САЩ във Великобритания. През 1789 г. е избран за вицепрезидент. През 1796 г. е избран за президент и след един мандат се оттегля в родния си град. \r\n1546 г. \r\nУмира Хайрадин Барбароса - алжирски владетел (от 1519 г.).Той е роден около 1483 г. на о-в Митилена, днешния Лесбос. Първоначално е морски пират и командир на флот. Използва борбата на алжирското население срещу испанските завоеватели, за да вземе властта в страната заедно с брат си Арудж. След смъртта на брат си през 1518 г., стремейки се да си запази властта, Хайрадин Барбароса търси помощ от турския султан Селим I и поставя Алжир под сюзеренитета на Турция; в замяна получава титлата “паша” (1519 г.). През 1520 г.-1525 г. води борба с испанците, с племената на Кабилия и с Хафсидите. От 1538 г. е главен адмирал на турския флот. По време на Венецианско-турската война (1538 г.-1540 г.) разгромява при Превезе флота на европейската коалиция под командването на А. Дориа (1538 г.). Побеждава войските на Карл V през 1541 г. край гр. Алжир. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.04", "title": "Денят 4 юли в световната история"}
{"url": "http://www.focus-news.net/news/2018/07/04/2541456/parlamentat-shte-razgleda-promeni-v-nakazatelniya-kodeks-chrez-koito-prenasyaneto-na-golemi-kolichestva-lekarstveni-produkti-prez-granitsata-stava-prestaplenie.html", "text": "Парламентът ще разгледа промени в Наказателния кодекс, чрез които пренасянето на големи количества лекарствени продукти през границата става престъпление. Това предвижда седмичната проектопрограма за работа на  Народното събрание . Промените са внесени от ПГ на \"БСП за България\" и въвеждат засилена защита на живота и здравето на българските граждани в случаи на нарушение на законовите изисквания, свързани с лекарствените продукти в хуманната медицина.  \r\nНа вниманието на депутатите се поставят промените в Закона за задължителното депозиране на печатни и други издания, внесен от ПГ на ДПС. Промените предвиждат изискване за задължително разкриване на информация от доставчиците на медийни услуги за техния действителен собственик. Измененията предвиждат изискване за задължително разкриване или идентифициране на лицата, разпространяващи и продаващи печатни издания и на броя на използваните от тях крайни точки за продажба.  \r\nДепутатите ще ратифицират и споразумението за възмездни консултантски услуги за подпомагане на Агенция „Пътна инфраструктура“ при въвеждането на Националната система за електронно събиране на пътни такси в България.", "date": "2018.07.04", "title": "Парламентът ще разгледа промени в Наказателния кодекс, чрез които пренасянето на големи количества лекарствени продукти през границата става престъпление"}
{"url": "http://www.focus-news.net/news/2018/07/04/2541462/v-unss-shte-se-provede-parviyat-izpit-ot-redovnata-kandidatstudentska-izpitna-sesiya.html", "text": "От 9.00 часа днес ще се проведе първият изпит от редовната кандидатстудентска изпитна сесия в Университета за национално и световно стопанство (УНСС). Изпитът е по български език и литература и на него ще се явят 1 653 кандидат-студенти. Това съобщиха от пресцентъра на  УНСС . \r\nИ през тази година най-предпочитаните поднаправления са „Финанси, счетоводство и контрол“, „Икономика и бизнес“, „Икономика на инфраструктурата“ и „Право“. \r\nПриемът в УНСС е с успешно положен единен приемен изпит (тест по подобие на SAT) и е по професионални направления и поднаправления (включващи 43 специалности).", "date": "2018.07.04", "title": "В УНСС ще се проведе първият изпит от редовната кандидатстудентска изпитна сесия"}
{"url": "http://www.focus-news.net/news/2018/07/04/2541464/dobrich-prodalzhavat-remontnite-deynosti-i-po-okolovrastniya-pat-na-grada.html", "text": "Продължават ремонтните дейности и по Околовръстния път на Добрич. Срокът за приключване е 30 септември, предаде кореспондент на  Радио „Фокус” – Варна . Няма допълнително въведени ограничения на движението в областта. Движението по път II-71 Силистра – Добрич се осъществява с повишено внимание поради ремонтни дейности на асфалтовата настилка. Срокът за изпълнение на дейностите по тази пътна отсечка е до 22 август. В друг участък по същия път II-71 Силистра – Добрич в района на с. Коларци движението на автомобили трябва да се осъществява с повишено внимание поради пропадане на част от пътното тяло. До 31 юли продължават частичните ремонтни дейности на асфалтовата настилка по част от пътя Добрич - Варна. Навсякъде движението е регулирано с пътни знаци. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.  \r\nПродължават строителни работи на обект ,,Интегриран проект за подобряване на водния сектор на град Добрич“ по лот 3 и лот 2, които се изпълняват в различни зони в града. Ежедневно на сайта на Община град Добрич се публикува актуална информация за местата на строителни дейности. Въведена е временната организация на движение по много улици в града заради дейности по обновяване на водния сектор. Община град Добрич призовава шофьорите да спазват временната организация на движение по ул. „Панайот Хитов“ и уличките в близост до входа на Многопрофилната болница за активно лечение (МБАЛ) - Добрич, въведена във  връзка с реализиране на дейности - част от Интегрирания проект за подобряване на водния сектор в града. В Добрич времето е облачно и тихо, температурата на въздуха е около 19 градуса.  \r\nЖулиета НИКОЛОВА", "date": "2018.07.04", "title": "Добрич: Продължават ремонтните дейности и по Околовръстния път на града"}
{"url": "http://www.focus-news.net/news/2018/07/04/2541463/sofiya-vavezhda-se-vremenna-organizatsiya-na-dvizhenieto-vav-vrazka-sas-sabitie-na-sayuza-na-mezhdunarodnite-prevozvachi.html", "text": "Въвежда се временна организация на движението във връзка със събитие на Съюза на международните превозвачи. Това съобщиха от пресцентъра на  Столична община . От 08.00 часа до приключване на мероприятието днес се забраняват престоят и паркирането на пътни превозни средства, с изключение на автомобилите на участниците в протеста, както следва: \r\n- на северозападната дъга на пл. „Св. Александър Невски” между ул. „Оборище” и ул. „Дунав”; \r\n- на югоизточната дъга на пл. „Св. Ал. Невски”. \r\nОт 09.00 часа до приключване на мероприятието се разрешава паркирането на товарните автомобили  на участващи в шествието на крайна дясна пътна лента в двете пътни платна на бул. „Цариградско шосе” между 4-ти километър и ул. „Димитър Пешев”, без да се засягат спирките на масов градски транспорт и извън обхвата на зоните за престрояване.", "date": "2018.07.04", "title": "София: Въвежда се временна организация на движението във връзка със събитие на Съюза на международните превозвачи"}
{"url": "http://www.focus-news.net/news/2018/07/04/2541459/radmila-shekerinska-sledvashtata-sedmitsa-shte-poluchim-pokana-za-chlenstvo-v-nato.html", "text": "Следващата седмица ще получим покана за членство в  НАТО, а след няколко месеца ще започне процеса по ратификация на протоколите, заяви във вторник министърът на отбраната  на Македония Радмила Шекеринска, цитирана от  Македонската информационна агенция  . \r\n„Преди една година Черна гора стана членка (на НАТО) и аз и честитих, като казах, че нашата цел е да станем 30-тата членка. Тогава това звучеше като добро пожелание, днес само една година по-късно това е реалност. Следващата седмица Македония ще получи поканата за членство и след няколко месеца ще започне процеса по ратификация на протоколите“, заяви Шекеринска и добави , че след получаването на поканата на срещата на върха в Брюксел на 11 и 12 юли, експертни екипи на НАТО ще дойдат в Македония и заедно с македонските експерти ще започнат работа.  Юлиян Марков", "date": "2018.07.04", "title": "Радмила Шекеринска: Следващата седмица ще получим покана за членство в  НАТО"}
{"url": "http://www.focus-news.net/news/2018/07/04/2541466/negovo-visokopreosveshtenstvo-nevrokopskiyat-mitropolit-serafim-navarshva-44-godini.html", "text": "Негово високопреосвещенство Неврокопският митрополит Серафим навършва 44 години, предаде репортер на  Агенция \"Фокус\" . Неврокопският митрополит Серафим е роден на 4 юли 1974 г. в село Зорница, област Бургас. Средно образование завършва в Математическата гимназия в Ямбол през 1992 г. Завършва висше образование в Лесотехническия университет - София през 1997 г., а през 2011 г. - Богословския факултет при Софийския университет „Св. Климент Охридски\". \r\nПрез 1997 г. постъпва като послушник в манастира „Св. Георги\" - Хаджидимово, Неврокопска епархия. От януари 1999 г. до септември 1999 г. отбива военната си служба. На 18 ноември 2000 г. е постриган за монах в Хаджидимовския манастир от Неврокопския митрополит Натанаил. Същият го ръкополага за йеродякон на 19.11.2000 г. и за йеромонах - на 20 декември 2000 г. Духовникът Серафим е един от малкото избраници на блаженопочиналия и приснопаметен Дядо Натанаил, които издържаха изпитанията на времето и днес са сред най-добрите духовници на Светата Българска православна църква. Към тази образцова монашеска школа принадлежат още неговите събратя Високореосвещеният Врачански митрополит Григорий, Негово високопреосвещенство Даниил - Видински митрополит, игуменът на Роженската света обител \"Рождество на Пресвета Богородица\" Негово високопреподобие архимандрит Епифаний - протосингел на Неврокопска епархия, игуменът на Хаджидимовския манастир \"Св. Вмчк Георги\" Негово високопреподобие архимандрит Теофил, игуменката на манастира \"Св. Богородица Живоприемни източник\" - Гоце Делчев майка София и др. \r\nКато йеродякон и йеромонах изпълнява различни послушания в манастира, обслужва и близки към манастира енории. Въздигнат в архимандритско достойнство на 1 юли 2006 г. От септември 2008 г. архимандрит Серафим е назначен за игумен на Роженския манастир. \r\nЗа усърдното си служение в полза на Светата Българска православна църква и Неврокопска епархия, по предложение на незабравимия митрополит Натанаил, на 18 декември 2011 г. е хиротонисан за епископ с титлата \"Мелнишки\" в патриаршеската катедрала „Св. Александър Невски\" и е определен за викарий на Неврокопския митрополит. \r\nНа 19 януари 2014 г., в синодния параклис \"Св. цар Борис Покръстител\" епископ Серафим е избран канонически за Неврокопски митрополит. Той бе тържествено въдворен в епархията на 24 януари 2014 г. Никола ПЕТКОВ", "date": "2018.07.04", "title": "Негово високопреосвещенство Неврокопският митрополит Серафим навършва 44 години"}
{"url": "http://www.focus-news.net/news/2018/07/04/2541467/stara-zagora-vremenno-se-ogranichava-dvizhenieto-po-patya-stara-zagora-radnevo-zaradi-remont.html", "text": "Във връзка с полагането на износващ асфалтов пласт по републикански път II-57 Стара Загора – Раднево за периода от днес до 30 август се ограничава движението на автомобили. Рестрикцията ще важи през дните от понеделник до събота, в часовия интервал от 9.00 до 20.00 часа, съобщиха от пресцентъра на  Община Стара Загора .  \r\nАвтобусите, извършващи обществен транспорт, обслужващ селата Могила, Сърнево, Малко Кадиево, Даскал Атанасово и Диня ще бъдат пропускани да преминават през работния участък. Останалите пътуващи следва да се съобразят с въведената организация на движение и да използват обходни маршрути.", "date": "2018.07.04", "title": "Стара Загора: Временно се ограничава движението по пътя Стара Загора – Раднево заради ремонт"}
{"url": "http://www.focus-news.net/news/2018/07/04/2541457/vidin-ot-900-do-1100-chasa-shte-bade-spryan-trafikat-na-gkpp-dunav-most-2-zaradi-profilaktika-na-mostovoto-saorazhenie.html", "text": "От 9.00 до 11.00 часа на 4 юли 2018 г. временно ще бъде преустановено пропускането на всички моторни превозни средства, преминаващи в двете посоки по \"Дунав мост Видин – Калафат\". Това съобщи  говорителят на ГД \"Гранична полиция\" Лора Любенова . В ГДГП е получена информация от акционерното дружество „Дунав мост Видин – Калафат“ за двучасово спиране на трафика поради техническа профилактика на мостовото съоръжение.", "date": "2018.07.04", "title": "Видин: От 9.00 до 11.00 часа ще бъде спрян трафикът на ГКПП \"Дунав мост 2\" заради профилактика на мостовото съоръжение"}
{"url": "http://www.focus-news.net/news/2018/07/04/2541465/plovdiv-dvizhenieto-po-patya-yugovo-laki-se-osashtestvyava-v-edna-lenta-poradi-propadane-na-chast-ot-patnoto-platno.html", "text": "Интензивен е трафикът по участъка на автомагистрала „Тракия“ в областта, пътищата са сухи и нормално проходими. Това каза за  Радио „Фокус“ – Пловдив  дежурният от Областно пътно управление. Движението по пътя Югово - Лъки се осъществява в една лента поради пропадане на част от пътното платно. Движението се регулира с пътни знаци. Срокът на временното ограничение е до 3 август. До 15 юли движението по пътя Пловдив - Асеновград ще се извършва двупосочно в едното платно от изхода на град Пловдив до град Асеновград поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. \r\nИнтензивен е трафикът на територията на град Пловдив към този час на деня. По-големи задръствания се получават по централните булеварди „Шести септември“, „Цар Борис III Обединител“, „Христо Ботев“ и „Васил Априлов“. \r\nВесела КРЪСТЕВА", "date": "2018.07.04", "title": "Пловдив: Движението по пътя Югово - Лъки се осъществява в една лента поради пропадане на част от пътното платно"}
{"url": "http://www.focus-news.net/news/2018/07/04/2541469/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с пресвързване на довеждащ водопровод над с. Мърчаево, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада до кметството . \r\nВъв връзка с ремонт на водомерен възел на бул. „Сливница“, Център , се налага спиране на водоподаването от 09:00 до 13:00 часа на клиентите на „Софийска вода”, живеещи в района на: бул. „Сливница“ от бул. „Стефан Стамболов“ до бул. „Княгиня Мария Луиза“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Княгиня Мария Луиза“ ъгъла с бул. „Сливница“. \r\nВъв връзка с изпълнение на инвестиционен проект за реконструкция на уличен водопровод на ул. „Първа българска армия“ жк. „Военна рампа“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. “Първа българска армия“ от река Суходолска до ул. „Милан Делчев“; ул. „Нешо Бончев“ от ул. „Петър Борисов Величков“ до ул. „Планинско цвете“; ул. „Разлог“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа българска армия“ ъгъла с ул. „Нешо Бончев“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на ул. „Христо Ботев“, с. Яна, се налага спиране на водоподаването от 10:00 до 16:30 часа на клиентите на „Софийска вода”, живеещи в района на: бул. „Ботевградско шосе“, ул. „Буховско шосе“, ул. „Заводска“, ул. „Старо Буховско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ пред пощата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.04", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/07/04/2541470/sport-viktoriya-tomova-shte-igrae-sreshtu-serina-uilyams-na-uimbaldan.html", "text": "Виктория Томова ще играе срещу Серина Уилямс в двубой от втория кръг на Откритото първенство по тенис на Великобритания. Срещата е последна от програмата на централния корт, която започва в 15:00 часа. Очаква се мачът на Томова да започне около 19:00 часа. \r\nПървата ракета на България при жените си осигури двубой с американката Серина Уилямс, след като надви чехкинята Тереза Смиткова със 7:6, 6:1 за 1 час и 23 минути игра в първия кръг на Уимбилдън.  \r\nЗа Томова това бе първа победа в основна схема на турнир от Големия шлем. По-рано през годината тя дебютира в основна схема в Шлема в Австралия.", "date": "2018.07.04", "title": "Спорт: Виктория Томова ще играе срещу Серина Уилямс на Уимбълдън"}
{"url": "http://www.focus-news.net/news/2018/07/04/2541472/pregled-na-osnovnite-temi-v-dobrudzhanskiya-pechat.html", "text": "„Чудотворната икона на Света Богородица Одигитрия пристига в Тервел и Силистра“, съобщава на първа страница вестник  „Нова добруджанска трибуна“ . Миряните от Тервел ще могат да я посрещнат на 5 юли от 9.00 часа в Храм „Св. Вмчк Георги Победоносец“. Своят поклон пред светинята тервелчани ще могат да направят до 7 юли, когато иконата ще поеме към друг добруджански град. Постоянното местонахождение на иконата на Света Богородица “Одигитрия Байталска” е в храма „Рождество Богородично“ на девическия манастир в с. Байтал, Одеска област. „Почистиха Римската баня в Добрич“, съобщава изданието. Ценен паметник на културата, който се намира в центъра на Добрич години наред бе занемарен и неподдържан. С усилията на Община Добрич вече могат да се видят останките от римска баня, която е част от древната история на Добруджа. Въз основа на откритите при разкопките на банята монети се смята, че банята е била ползвана през втората половина на 3 век и първата на 4 век. „От септември в Добрич отваря врати най-новото учебно заведение – Частно основно училище „Мария Монтесори“ – едно от четирите Монтесори училища в България. По този повод вестникът помества интервю с директора на Висшето училище по мениджмънт доц. Тодор Радев. В хода на разговора той разказва повече за този метод на обучение, как се е стигнало до решението да бъде създадено основното училище и дали то ще е според финансовите възможности на жителите на добруджанския град. „Роботите ще превземат туризма и ще помогнат за справяне с кадровата криза“, това е заявил по време на Международната научна конференция „Съвременната наука, бизнесът и образованието“, която се провежда в Добрич. Над 60 представители на университети и образователни организации от България, Канада, Китай, Виетнам, Украйна, Унгария и Румъния участват във форума. Докладите са над 40, представени от научни специалисти от пет страни – България, Канада, Франция, Виетнам и Украйна. Темата е от днешното издание на другия регионален вестник  „Добруджанска трибуна“ . След първо класиране 350 са незаетите места в средните училища в Добричка област, съобщава всекидневникът. Не са изцяло запълнени 43 паралелки след 7-ми клас в 19 училища. Изцяло запълнени са пък 14 паралелки на 9 средни училища в областта след първо класиране. В Каварна представят изложба на руската художничка Анна Варганова, съобщава вестникът. Изложбата ще бъде открита на 5 юли в 17,30 часа в Художествена галерия “Христо Градечлиев“. Анна Варганова е родена и живее в Москва. При едно свое посещение в добруджанския регион тя се влюбва в природата и решава, че това е нейното място за творчество и вдъхновение. Импресионистичните й картини се характеризират с ударение върху точното изобразяване на светлината в различни състояния. Засягат се ежедневни теми и се използват нестандартни гледни точки в нейното творчество.", "date": "2018.07.04", "title": "Преглед на основните теми в добруджанския печат"}
{"url": "http://www.focus-news.net/news/2018/07/04/2541473/kyustendil-v-osnovno-uchilishte-sv-sv-kiril-i-metodiy-shte-se-provede-test-za-otpuskane-na-ednokratni-obshtinski-stipendii-za-uchenitsi.html", "text": "Ученици от Кюстендил се явяват на тест а отпускане на еднократни общински стипендии. Това съобщи за  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Община Кюстендил. Тестът се провежда за седма поредна година и ще започне от 09.00 часа в Основно училище „Св. св. Кирил и Методий” – Кюстендил. В този тест могат да участват ученици от осми, девети, десети и единадесети клас. „На самия тест има една основна задача – казус и един отворен въпрос. Учениците имат време от час и половина да работят и да отговорят на зададените задачи, след което ще бъде оценяване в точки”, каза Нели Петкова. По думите ѝ в зависимост от броя на точките, ще бъдат дадени след това наградите. Тази година стипендиите ще бъдат в размер от 50 до 500 лева. \r\nВенцеслав ИЛЧЕВ", "date": "2018.07.04", "title": "Кюстендил: В Основно училище „Св. св. Кирил и Методий” ще се проведе тест за отпускане на еднократни общински стипендии за ученици"}
{"url": "http://www.focus-news.net/news/2018/07/04/2541468/denyat-4-yuli-v-balgarskata-istoriya.html", "text": "През 1901 г. - разформирова се 5-и кавалерийски полк и от него, от 1-ви и 2-ри конен полк се формират шест кавалерийски дивизиона. На този ден през 1913 г. е формирано правителството от Либералната, Народнолибералната и Младолибералната партия под председателството на Васил Радославов.  \r\nТри години по-късно с царски указ е учреден Военноисторическият музей в София. Георги Кьосеиванов застава начело на правителството през 1936 г. \r\nПрез 1937 г. - на 4 и 5 юли в Букурещ се провежда конференция на българите от Добруджа, Банат, Бесарабия, Букурещ, Браила и Галац, която учредява българска малцинствена партия Върховен народен съвет на българското малцинство в Румъния. През 1971 г. митрополит Максим е избран за патриарх от Патриаршески избирателен църковно-народен събор с 98 гласа от 101 участници.  \r\n2003 г. \r\nВ навечерието на празника на МВР, президентът Георги Първанов връчва генералски пагони на полк. инж. Кирил Войнов – директор на Национална служба “Пожарна и аварийна безопасност”, полк. Нонка Матова , полк. Богомил Янев – директор на РДВР-Благоевград, полк. Тончо Михайлов – директор на РДВР-Стара Загора. \r\n2002 г. \r\nПрезидентът Георги Първанов заминава на официално посещение в Република Хърватия. Заедно с него са още зам.-министърът на външните работи Иван Петков и зам.-министърът на икономиката и съпредседател на смесената българо-хърватска комисия за търговско-икономическо и научно-техническо сътрудничество Калоян Нинов. С Президента пътува и бизнесделегация. \r\nВ рамките на визитата си Георги Първанов провежда срещи с хърватския си колега Стипе Месич, с председателя на парламента Златко Томчич, с министър-председателя Ивица Рачан и с кмета на Загреб Власта Павич. \r\n1996 г. \r\nОт 1 до 4 юли в църквата \"Света Параскева\" синодът на неврокопския митрополит Пимен открива свой църковно-народен събор, на който е провъзгласен за алтернативен патриарх на Българската православна църква (БПЦ). Приветствия към събора поднасят главният прокурор Иван Татарчев и политиците Иван Куртев, Васил Гоцев, Петко Илиев. В същия ден вицепремиерът Светослав Шиваров обявява църковно-народния събор на Пимен за незаконен. \r\n1975 г. \r\nОт 2 до 4 юли на посещение в България пристига гръцкият министър-председател Константинос Караманлис. \r\nКонстантинос Караманлис е президент на Гърция в периода 1980-85 г. и 1990-95 г. Той е основател (1956 г.) и лидер (до 1963 г.) на партията Национален радикален съюз. През 1974 г. основава партията \"Нова демокрация\" и неин лидер до 1980 г. Министър-председател на Гърция от 1955 г. до 1963 г. и в периода 1974 г. - 1980 г. \r\n1971 г. \r\nСлед смъртта на патриарх Кирил наместник-председателят на Светия синод на Българската православна църква митрополит Максим е избран за патриарх от Патриаршески избирателен църковно-народен събор с 98 гласа от 101 участници. \r\nБългарският патриарх Максим (със светско име Марин Найденов Минков) е роден на 29 октомври 1914 г. в село Орешак, Троянско. След завършване на прогимназия става послушник в Троянския манастир. От 1929 г. до 1935 г. учи в Софийската Духовна семинария, която завършва с отличие. През следващите три години Марин е певец и деловодител при храма “Успение Богородично” в Русе. От есента на 1938 г. до 1942 г. изучава богословие в Софийския университет ”Св. Климент Охридски”, като през ваканциите е певец, библиотекар и проповедник в Троянския манастир. През последната година на обучението си (на 13 декември 1941 г.) приема монашески подстриг с името Максим от Ловчанския митрополит Филарет и под духовното старчество на тогавашния игумен на Рилския манастир архимандрит Натанаил. Седмица по-късно в храма на Софийската духовна семинария “Св. Йоан Рилски” е ръкоположен в йеродяконски чин от Врачанския Митрополит Паисий. След кратко служене като митрополитски дякон и проповедник в Ловчанска епархия, е назначен за учител-възпитател в Софийската духовна семинария. Близо пет години заема тази длъжност (от 1942 г. до лятото на 1947 г.). Междувременно, на 14 май 1944 г., в Черепишкия манастир “Успение Богородично” се състои ръкоположението на отец Максим за йеромонах от Врачанския Митрополит Паисий. На 12 юли 1947 г. по решение на Светия Синод е възведен в архимандритско достойнство от Доростолския и Червенски митрополит Михаил. От 1 септември 1947 г. до 1 май 1950 г. архимандрит Максим е протосингел на Доростоло-Червенската митрополия, след което (до 1955 г.) е предстоятел на Българското църковно подворие при Московската патриаршия. След като се завръща в България заема поста главен секретар на Св.Синод (от 15 юли 1955 г. до 1960 г.), като междувременно е и председател на редакционната колегия на Синодалното издателство на БПЦ (от 1957 г. до 1960 г.). Хиротонисан е в епископски сан с титлата ”Браницки” на 30 декември 1956 г. в Патриаршеската катедрала “Св. Александър Невски”. На 30 октомври 1960 г. е избран, а на 20 ноември същата година канонически утвърден за Ловчански митрополит. След смъртта на патриарх Кирил, митрополит Максим е наместник-председател на Св. Синод от 13 март до 4 юли 1971 г. По решение на Патриаршеският църковно-народен избирателен събор в София е интронизиран на 4 юли 1971 г. за Софийски митрополит и Български патриарх. \r\n1964 г. \r\nБългария и СССР подписват спогодби за оказване на помощ от страна на СССР за ускоряване развитието на нефтената промишленост и на геологопроучвателните работи по нефт и газ в България. СССР предоставя дългосрочен кредит на България. \r\n1952 г. \r\nПетър Вичев е арестуван от комунистическата милиция по обвинение в шпионаж в полза на Ватикана, в организиране на въоръжени групи за борба с \"народната демокрация\". Обвинен е също, че е водач на католически заговор срещу държавата. Екзекутиран е заедно с отец Й. Шишков, отец П. Джиджов и епископ Евгени Босилков. При идването си в България през 2002 г. папа Йоан Павел II го обявява за блажен. \r\nПетър Вичев (отец Камен Вичев) е роден на 23 май 1893 г., с. Срем, Бургаска област. Той е български католически свещеник. През 1910 г. е послушник в Ордена на успенците в Белгия, където приема името Камен. Учи теология в Лувен от 1912 г. Преподава в малката семинария в Кумкапу, Истанбул, където е ръкоположен за свещеник от източния обред. Защитава докторат по теология в университета в Страсбург и става преподавател по философия в колежа \"Св. Августин\" в Пловдив. Сътрудничи на католическия в. \"Истина\" и сп. \"Византийски изследвания\". \r\n1936 г.Георги Кьосеиванов застава начело на правителството. Държавният деец и дипломат е роден в Пещера на 19 януари 1884 г. Завършва право в Париж през 1905 г., след което преминава на дипломатическа работа. Той е в българските легации в Рим през 1912 г., в Цариград в периода 1913 г.-1915 г., в Берн в периода 1918 г. -1920 г., в Берлин през 1920 г., в Париж в периода 1923-1924 г. Управлява българската легация в Букурещ в периода 1924 г. – 1925 г. От 1925 г. до 1929 г. е върнат в Министерството на външните работи и изповеданията, където заема отговорни длъжности. През 1929 г. – 1931 г. е български пълномощен министър в Белград, след което за кратко време оглавява българската легация в Атина и от 1932 г. до 1934 г. е български пълномощен министър в Белград. От декември 1934 г. до април 1935 г. е началник на канцеларията на цар Борис III. След назначаването на кабинета на Андрей Тошев през април 1935 г. става министър на външните работи и изповеданията, а от ноември същата година поема и министърпредседателския пост, на който остава до февруари 1940 г. През ноември същата година е изпратен за български пълномощен министър в Берн, Швейцария, на която длъжност остава до 1 октомври 1944 г. Тъй като не признава установената след 9 септември 1944 г. отечественофронтовска власт, отказва да се завърне в България и до края на живота си живее в Швейцария. Умира на 27 юли 1960 г. \r\n1916 г. \r\nС царски указ е учреден Военноисторическият музей в София. \r\nСъс заповед № 391 започва действителното комплектуване на колекциите на музея. Военният музей е третата общонационална музейна структура след разделянето през 1906 г. на първия български Народен музей на два музея - Археологически и Етнографски. Той обединява създадените след 1879 г. военноисторически къщи - музеи. Първата експозиция на Главния Военен музей е открита едва на 12 май 1937 г. на ул. \"Московска\" № 15, в сграда, дарена от Софийското офицерско събрание. През 1949 г. музеят е преименуван в Централен музей на народната армия. През 1950 г. – 1951 г. Музеят е преместен на бул. \"Ген. Скобелев\" № 23 и след година открива нова експозиция. От 1956 г. в музея започва работа реставрационно ателие. След спогодба между правителствата на България и Унгария, през 1967 г. колектива на военния музей създава единствения в чужбина Музей на Първа българска армия. През 1968 г. музеят получава статут на национална институция и променя името си на Национален военноисторически музей. Негови филиали стават Военноморският музей и Парк - музей на бойната дружба \"Владислав Варненчик\" в гр. Варна. От 1971 г. Военният музей започва да издава научно списание \"Известия на Националния военноисторически музей\". През 1975 г. за своята дейност в областта на науката, просветата и културата Националния военноисторически музей е награден с І степен на орден \"Кирил и Методий\". От април 2001 г. НВИМ се премества на нов адрес - ул.\"Черковна\" 92. \r\nТой издирва, съхранява, научно обработва и популяризира културни ценности, свързани с националната и европейска военна история. НВИМ развива своята дейност на територията на цялата страна. Той създава и методически ръководи полковите сбирки и музеи, музеите на видовете и родовете войски. За своето почти вековно присъствие в културноисторическото пространство, в неговите фондове са съхранени и проучени повече от един милион музейни експонати - свидетели на българската и европейска военна история. Днес Музеят разполага със застроена експозиционна площ от 5000 кв. м. Библиотеката и компютърния център осигуряват достъп до специализирана литература и електронен достъп до колекциите на музея. Външната експозиционна площ е 40 дка, с покрита част от 500 кв. м. Фондохранилищата на музея са разположени на площ от 4 200 кв. м. Извън експозиционната си площ Музеят има зали за временни изложби, брифинг зали, две мобилни конферентни зали с 50 и 200 места, книжарница, кафенета. \r\n1850 г. \r\nСелските старейшини, събрани на Връшка чука, отправят чрез сръбския княз Александър Карагеоргевич ново изложение до султана. Изготвен е и писменият отговор на поставените от турските власти искания за връщане на населението по селата. На 6 и 7 юли пратеници на Али Риза паша и на сръбския княз преговарят на Връшка чука с водачите на българските въстаници за завръщането на населението по домовете. \r\nНа 30 юни Али Риза паша изпраща във въстаническия лагер в района на Връшка чука и с. Раковец делегация с писмено възвание, в което се дава тридневен срок за разпускане на въстаническите отряди. На населението се предлага да излъчи свои представители, които да изложат пред властите своите искания. На следващия ден се провежда съвещание на селските старейшини от Видинско и Кулско, което трябва да уточни по-нататъшната тактика на въстаниците. Изготвено е изложение, в което се описва тежкото положение на населението в Ломско, Видинско и Белоградчишко, като изрично се акцентира върху лоялността на българите към султана. \"Сега - заявяват селските старейшини, сме станали и трите нахии да си видиме правицата, що ни писуваше фермано царски, а они обърнаха на назе пушки, ножеве, топове, та ни избиха, изсекоха, къщи запалиха, попове изсекоха, църкви обраха, пивници изтрошиха, брашно разпиляха, казани съсипаха...\" На тази дата са родени: \r\n1967 г. \r\nРоден е Йордан Лечков – един от “Златното поколение” на българския футбол. Основното си образование завършва в VІІ основно училище „Панайот Хитов” в град Сливен, а средното — в Средно политехническо училище (СПТУ) по машиностроене, специалност “Цифрово програмно управление”. \r\nОще на 10 години започва да тренира футбол. Първите си стъпки прави във Футболен клуб Сливен под ръководството на треньора Боян Кирчев. Дебютът му в професионалния футбол е на 18 години. Тогава влиза в първия състав на Футболен клуб Сливен, с който постига най-големия успех в историята на клуба — носител на Купата на България през 1990 г. Година по-късно, през 1991 г., преминава в редиците на ЦСКА и става шампион на България през 1992 г. Същата година облича фланелката на немския отбор от град Хамбург Хамбургер Шпортферайн и става първият българин, който се е наложил в Бундеслигата. В Хамбургер Шпортферайн Лечков остава 4 години. През този период е и най-големият му успех, който постига заедно с националния отбор по футбол на България. През 1994 година на Световното първенство по футбол в Съединените щати става бронзов медалист и едно от „златните момчета” на България. Заради високите успехи заедно с целия Национален отбор е награден с орден Стара планина от президента на България Желю Желев. Почетен гражданин е на Сливен. След приключването на престоя му в Хамбургер Шпортферайн през 1996 г. Лечков преминава във френския футболен отбор Олимпик Марсилия, където престоява една година. Оттам облича фланелката на Бешикташ, Турция, където остава до февруари 1998 г. С това слага край на футболната си кариера и се отдава на развитието на собствен бизнес в родния си град Сливен.  \r\n1883 г. \r\nРоден е Петър Стоянов Мутафчиев. Той е български историк медиевист и византолог, редовен член на БАН от 1937 г. Баща е на професор Вера Мутафчиева. Мутафчиев завършва специалност “История” и “География” в СУ “Св. Климент Охридски” през 1910 г. Специализира византология в Мюнхен. Работи в Народния музей в София за периода 1910 г.-1920 г. Преподавател в Катедра “История на Византия и Източна Европа”. Уредник на Средновековния отдел към Народния археологически музей в София през 1910 г.-1920 г., с прекъсвания по време на войните. Мутафчиев участва в Балканската и Междусъюзническата война, както и в Първата световна война като запасен офицер. Награден е с орден “За храброст”, IV степен през 1917 г. Специализира византийска история и гръцка палеография в Института по византология и новогръцка филология към Мюнхенския университет при проф. А. Хайзенберг като стипендиант на фонда “М. Дринов”. Мутафчиев е редовен доцент в Катедра “История на Източна Европа и Византия” от 1923 г. Получава Първа награда за наука от фонд “Берлинов”, присъдена му от УС на БАН през 1927 г. Мутафчиеве член-кореспондент на Славянския институт в Прага от 1929 г., по-същото време е избран и за почетен член на Българския археологичен институт. През 1935 г.-1943 г. е главен редактор на сп. “Просвета”. Мутафчиев е редовен професор в СУ “ Св. Климент Охридски”, почетен член на Полското историческо дружество и действителен член на БАН (1937 г.). Титуляр в на Катедра “История на Източна Европа и Византия” в СУ “ Св. Климент Охридски” през 1937 г.-1943 г. Декан е на Историко-филологическия факултет на СУ “ Св. Климент Охридски” през 1936 г., а на следващата година е избран за действителен член на БАН. Мутафчиев е почетен член на научното дружество “Стефан Тиса” в Дебрецен от 1938 г. Почетен доктор на СУ “ Св. Климент Охридски”. Член е на Полската АН (1939 г.); почетен д-р на Виенския университет (1943 г.). Автор е на над 270 научни статии, студии и книги. Негови съчинения са “История на българския народ” (в 2 т., 1943 г.; 1986 г., с редактор В. Гюзелев), “Избрани произведения” (в 2 т., 1973 г.), “История на българския народ (681-1323 г.)” (1986 г.), “Книга за българите” (1987 г.), “Лекции по история на Византия” (в 2 т., 1995 г.), “Лекции по история на културата” (1995 г.), “Изток и Запад в Европейското средновековие” (1997 г.), “История на българския народ. От наченките на човешки живот по нашите земи до Българското възраждане” (1998 г. в съавторство с В. Мутафчиева). Петър Мутафчиев умира на 2 май 1943 г. в София. \r\n1873 г. \r\nРоден е Владимир Димитров Моллов - обществен и държавен деец, юрист, действащ член на БАН. Завършва право в Московския университет, специализира в Париж, Хале, Лайпциг, Виена и Торино. След завръщането си в България през 1900 г. става доцент във Висшето училище (дн. СУ \"Св. Климент Охридски\"). От 1904 г. до 1908 г. е извънреден професор, а по-късно и хоноруван професор по наказателно съдопроизводство в Юридическия факултет на СУ. В периода 1905 – 1906 г. е декан на този факултет. Многократно е секретар на Философско-обществения клон на Българското книжовно дружество (дн. БАН). Моллов е сред ръководителите на Демократическата партия. След образуването на Демократическия сговор през 1923 г. става един от неговите водачи. Включван е в състава на няколко правителства – министър на народното просвещение (5 септември 1910 г. – 16 март 1911 г.), министър на железниците, пощите и телеграфите (21 юни–17 октомври 1918 г.), министър на финансите (4 януари 1926 г. – 29 юни 1931 г.). Ръководи българските делегации, които подписват Бежанския заем през 1926 г., Стабилизационния заем и Спогодбата Моллов–Кафандарис през 1927 г. Автор е на редица трудове в областта на наказателното право: \"Правната основа и углавната давност\", \"Българското наказателно съдопроизводство с решенията на В. К. Съд\", \"Закон за углавното съдопроизводство заедно с всичките му стари и нови текстове и разяснения и тълкуванията от Върховния касационен съд\" и др. На тази дата умират: \r\n2013 г. \r\nУмира Иван Викторов Григоров - български актьор. \r\n2004 г. \r\nУмира Георги Джубрилов - български актьор. За изготвянето на историческата справка на Агенция “Фокус” са използвани  \r\nследните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.04", "title": "Денят 4 юли в българската история"}
{"url": "http://www.focus-news.net/news/2018/07/04/2541475/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Нормално интензивно е движението по главен път Е-79 и автомагистрала „Струма“ в участъка от областта. Това каза за  Радио „Фокус“ – Пирин  дежурният служител в Областно пътно управление - Благоевград.  Няма ремонтни дейности и въведени ограничения по републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nЛора КАЛЧЕВА", "date": "2018.07.04", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/07/04/2541453/ombudsmanat-maya-manolova-shte-vnese-isk-vav-varhovnata-administrativna-prokuratura-sreshtu-resheniyata-na-kevr-za-poskapvane-tsenite-na-toka-i-parnoto.html", "text": "В 10.00 часа днес омбудсманът Мая Манолова ще внесе иск във Върховната административна прокуратура срещу решенията на Комисията за водно и енергийно регулиране за поскъпване цените на тока и парното от 1 юли 2018 г. Това съобщиха от пресцентъра на  омбудсмана . Тя ще се срещне със заместник-главния прокурор и ръководител на Върховна административната прокуратура Ася Петрова. С 2.03% е средното повишение на цената на електрическата енергия за потребителите на регулирания пазар за новия ценови период, а на топлинната енергия със 7.33%.", "date": "2018.07.04", "title": "Омбудсманът Мая Манолова ще внесе иск във Върховната административна прокуратура срещу решенията на КЕВР за поскъпване цените на тока и парното"}
{"url": "http://www.focus-news.net/news/2018/07/04/2541476/blagoevgrad-obshtestveniyat-posrednik-d-r-valentin-vasilev-shte-provede-priemen-den-za-grazhdani.html", "text": "Общественият посредник на Благоевград доц. д-р Валентин Василев ще проведе приемен ден днес. Това съобщиха от пресцентъра на  Община Благоевград . Приемната ще се състои от 13.30 часа до 17.00 часа в стая 410 в сградата на Община Благоевград. Всеки гражданин може да осъществи връзка с доц. д-р Валентин Василев и на e-mail адрес: ombudsman_blgd@blgmun.com.", "date": "2018.07.04", "title": "Благоевград: Общественият посредник д-р Валентин Василев ще проведе приемен ден за граждани"}
{"url": "http://www.focus-news.net/news/2018/07/04/2541474/faz-balgarskite-vlasti-obeshtaha-sadeystvie-na-germaniya-v-izdirvaneto-na-zapodozreni-za-grupovo-iznasilvane-na-13-godishno-momiche.html", "text": "Българските власти са обещали съдействие на Германия в издирването на двама от заподозрените за групово изнасилване на 13-годишно момиче във Велберт, федерална провинция Северен Рейн-Вестфалия, съобщава националният ежедневник  Die Frankfurter Allgemeine Zeitung .  \r\nОт Министерството на вътрешните работи на Северен Рейн-Вестфалия поясниха, че разследването на престъплението е показало, че двама от най-малко осмината младежи, заподозрени в сексуалното посегателство, се намират на територията на България.  \r\nВ бруталното посегателство срещу малолетното момиче, което разтърси цяла Германия, се оказа замесена група младежи от България. Съгласно разпространената по-рано информация, 13-годишното момиче е било насилено сексуално от осмина тийндейджъри от България. Престъплението бе извършено на 21 април в градчето Велберт в близост до Дюселдорф, провинция Северен Рейн-Вестфалия.  \r\nОт Прокуратурата поясниха, че първоначално жертвата е била подложена на вербален тормоз. Нещата обаче се променят: след посещение в плувна база, момичето се отправя към дома си, когато бива нападнато и завлечено в близка гора, където е изнасилено от няколко от българските младежи. Насилниците дори заснемат деянието с мобилните си телефони. Според властите групата от насилници е действала по предварителен план.  \r\nСлучаен минувач – при това жена - помага на жертвата и успява да прогони нападателите, след което подава сигнал в полицията.  Тереза Герова", "date": "2018.07.04", "title": "FAZ: Българските власти обещаха съдействие на Германия в издирването на заподозрени за групово изнасилване на 13-годишно момиче"}
{"url": "http://www.focus-news.net/news/2018/07/04/2541471/sofiya-negovo-preosveshtenstvo-belogradchishkiyat-episkop-polikarp-shte-osveti-noviya-hram-sv-vmtsa-nedelya-v-selo-rosoman.html", "text": "Днес, с благословението на Негово светейшество Българския патриарх и Софийски митрополит Неофит, Негово преосвещенство Белоградчишкият епископ Поликарп ще освети нов храм - \"Св. вмца Неделя\" в село Росоман, предаде репортер на  Агенция \"Фокус\" . След това епископ Поликарп ще оглави първа Божествена света Литургия в храма. Началото е в 9.30 часа. \r\nНикола ПЕТКОВ", "date": "2018.07.04", "title": "София: Негово преосвещенство Белоградчишкият епископ Поликарп ще освети новия храм \"Св. вмца Неделя\" в село Росоман"}
{"url": "http://www.focus-news.net/news/2018/07/04/2541477/pregled-na-osnovnite-temi-v-starozagorskiya-pechat.html", "text": "\"Взрив на газова бутилка събори тераса на саниран блок\" е акцент в новия брой на вестник  \"Старозагорски новини\" . Остъклена тераса на наскоро санирана кооперация в Стара Загора е рухнала след взрив на газова бутилка при опит да бъде използвана от собственика на жилището. Сигналът за инцидента е бил подаден към 12:55 часа на 2 юли от живеещи в 5-етажния блок 18 в старозагорския квартал \"Три чучура-юг\". Пристигналите на място огнеборци са открили 75-годишния обитател на апартамента с обгаряния по ръцете и тялото, но без опасност за живота му. Взривната вълна е потрошила алуминиевата дограма на пригоденото за кухня помещение. Наложило се е външната стена на терасата да бъде досъборена, за да не застраши минаващите в близост. Пострадалият е настанен за лечение в УМБАЛ \"Проф. д-р Стоян Киркович\".  \r\n\"Смениха чувалите на новото кръгово в Стара Загора с пластмасови ограничители\", четем още в изданието. Нашумялото кръгово кръстовище на ул. \"Калояновско шосе\" в Стара Загора, което беше изградено с чували от пясък преди десетина дни, вече е с нов облик. Торбите, оказали се находчиво решение в труден момент, вече са подменени с временни пластмасови ограничители, които се изработват от различни фирми и пристигат на етапи. Самият кръг се състои от 50 елемента и вече е готов. Въпреки язвителните реплики в една от националните медии болшинството от шофьорите в Стара Загора определят нестандартното съображение като изключително полезно за облекчаване на трафика по ул. \"Калояновско шосе\", след като започна ремонтът на моста над жп линията. Въпрос на финанси и на организация е дали съоръжението ще остане и след като приключи ремонтът на моста, който свързва града с индустриалната зона.  \r\n\"Отчетоха намаление на бедността в Старозагорска област\" е друга тема в изданието. Въпреки оптимистичната статистика 124 000 души миналата година са били в риск и социално изключване. Старозагорска област е една от трите в страната, в която линията на бедност е една от най-високите. През 2017 г. тя е била 396.33 лв. средно месечно на лице от домакинство, съобщиха вчера от Териториалното статистическо бюро. Преди нас са само София (551 лв.) и Габрово (399 лв.). Статистическите данни сочат, че за 2017 г. под прага на бедност в Старозагорско са били 23.6% от населението. В сравнение с предходната 2016 г. размерът на линията на бедност в областта е нараснала с 19.3%, а относителният дял на бедното население е намалял с 2.5%. Добрата новина обаче свършва до тук въпреки отчетната възходяща скала за нарастването на линията на бедност в Старозагорска област от 2013 г. до отчетна 2017 г. По данни на Териториалното статистическо бюро при изчисляването по комбиниран показател, включващ лица, живеещи в риск от бедност, с материални лишения и в домакинства на безработни или с нисък интензитет на икономическа активност, сметките сочат, че 140 000 души или 38.5% от населението в областта през 2017 г. са били в риск от бедност и социално изключване.", "date": "2018.07.04", "title": "Преглед на основните теми в старозагорския печат"}
{"url": "http://www.focus-news.net/news/2018/07/04/2541478/veliko-tarnovo-ostava-zatvoren-uchastak-ot-pat-tsarski-izvor-draganovo-poradi-svlachishte-obhodniyat-marshrut-e-prez-selo-sushitsa.html", "text": "Интензивно е движението по главните булеварди и кръстовища в града в началото на работния ден. Пътните настилки са сухи, а времето – предимно облачно, предаде репортер на  Радио „Фокус“ – Велико Търново . Засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел \"Качица\", както и по околовръстния път, който съвпада с път София – Варна. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на „Пътна полиция“ следят за правилното протичане на движението. Патрули са разположени на входовете и изходите на града.  \r\nУсловията за пътуване в региона също са нормални. Настилките са сухи, а времето – облачно, но без валежи. Затворен за товарни автомобили над 10 тона е път -551 Дебелец - Средни колиби - Елена. Обходният  маршрут е през Дебелец - Велико Търново - Лясковски кантон - Миндя - Елена и обратно. Ограничено е движението на моторни превозни средства над 3.5 т по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище участък от път Царски извор – Драганово, обходният маршрут е през село Сушица. Отворен за движение е Проходът на Републиката, но там остава в сила предупреждението за опасност от падащи камъни.  \r\nЛуиза ТРАНЧЕВА", "date": "2018.07.04", "title": "Велико Търново: Остава затворен участък от път Царски извор – Драганово поради свлачище, обходният маршрут е през село Сушица"}
{"url": "http://www.focus-news.net/news/2018/07/04/2541480/zapochva-zapisvaneto-na-klasiranite-na-parvi-etap-uchenitsi-za-priem-v-gimnaziite-v-stranata.html", "text": "Започва записването на класираните на първи етап ученици за прием в осми клас. Това съобщиха за  Радио „Фокус” – Кюстендил  от Регионално управление на образованието – Кюстендил. Записването ще продължи до 6 юли. Всеки един класиран ученик трябва да се запишат в училището, в което е приет. В това училище учениците могат да подадат заявление за участие във втори етап на класиране. Учениците, класирани по първо желание, трябва да се запишат в приетото училище. Ако не се запишат в посочения срок, не запазват мястото си и могат да подават заявление за участие в трети етап на класиране само за паралелките със свободни места. В заявлението за втори етап на класиране учениците не могат да променят и пренареждат желанията си. Във втори етап на класиране тези ученици се класират на мястото си от първи етап или по по-предно свое желание. Некласираните на първи етап ученици не подават заявление за втория етап на класиране, те автоматично участват в това класиране. Записването на учениците става със заявление до директора на съответното учебно заведение, оригинално свидетелство за основно образование, както и оригинално медицинско свидетелство. 816 ученици в област Кюстендил са класирани на първия етап. \r\nВенцеслав ИЛЧЕВ", "date": "2018.07.04", "title": "Започва записването на класираните на първи етап ученици за прием в гимназиите в страната"}
{"url": "http://www.focus-news.net/news/2018/07/04/2541479/reuters-prehodat-kam-prezidentska-republika-redzhep-tayip-erdogan-poluchi-novi-pravomoshtiya.html", "text": "В Турция бе издаден указ, с който на държавния глава Реджеп Тайип Ердоган се прехвърлят нови правомощия – стъпка в прехода на страната от парламентарна към президентска република, предава  Reuters , като припомня, че съответните промени произтичат от резултатите от изборите миналия месец.  \r\nС постановлението, издадено в официалния вестник, се въвеждат изменения в законите от 1924 до 2017 г., включващи предаване на правомощията на министър-председателя и кабинета на министрите към президента.  \r\nНа референдум миналата година турците гласуваха в подкрепа на прехода на страната към президентска република. Политическата промяна започна да се оформя след триумфа на Ердоган на изборите от 24 юни тази година.  \r\nКабинетът на министър-председателя в Турция трябва да бъде премахнат, а занапред Ердоган ще може да създава и регулира министерства и да освобождава държавните служители без одобрението на парламента. \r\nСлед опита за държавен преврат от лятото на 2016 г. в Турция бе въведено извънредно положение, което позволи на правителството да издава укази, заобикаляйки парламента. Ердоган обеща да го отмени след изборите.   \r\nПромените в последния указ ще влязат в сила, когато Ердоган положи клетва пред парламента. Очаква се това да се случи на 8 или 9 юли.  Тереза Герова", "date": "2018.07.04", "title": "Reuters: Преходът към президентска република: Реджеп Тайип Ердоган получи нови правомощия"}
{"url": "http://www.focus-news.net/news/2018/07/04/2541482/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ в град Пловдив организират приемни за граждани. Това съобщиха от пресцентъра на  ПП ГЕРБ .  \r\nДнес приемни с граждани ще проведат следните общински от ГЕРБ в Общински съвет - Пловдив: \r\nГеорги Василев - от 16.00 до 18.00 часа в офиса на ГЕРБ в район „Южен\" на ул. „Академик Петър Динеков „№1А;  \r\nАни Лафчиева - от 17.00 до 18.30 часа в офиса на ГЕРБ в район „Източен\" на ул. „Коста Паница\" №5;  \r\nЕмил Русинов - от 17.30 до 19.00 часа в офиса на ГЕРБ в район „Източен\" на ул. „Коста Паница\" №5.  \r\nНа 5 юли 2018 г. общинските съветници от ГЕРБ в Пловдив ще проведат приемни с гражданите, както следва: \r\nПетър Попов - от 17.30 до 19.00 часа в офиса на ГЕРБ в район „Западен\" на ул. „Царевец\" №9;  \r\nЯсен Михайлов - от 17.30 до 19.00 часа в офиса на ГЕРБ в район „Западен\" на ул. „Царевец\" №9;  \r\nДамян Петров - от 17.30 до 19.00 часа в офиса на ГЕРБ в район „Западен\" на ул. „Царевец\" №9;  \r\nГошо Къчков - от 17.30 до 19.00 часа в офиса на ГЕРБ в район „Северен\" на бул. „Марица\" №91;  \r\nПенчо Малинов - от 17.00 до 18.30 часа в офиса на ГЕРБ в район „Източен\" на ул. „Коста Паница\" №5;  \r\nВеселин Маневски - от 16.00 до 18.00 часа в офиса на ГЕРБ в район „Южен\" на ул. „Академик Петър Динеков\" №1А.", "date": "2018.07.04", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/07/04/2541451/alsat-m-evropeyskiyat-parlament-podgotvya-rezolyutsiya-za-makedoniya.html", "text": "Европейският парламент подготвя резолюция за Македония е заявил македонският външен министър Никола Димитров, цитиран от телевизия  Алсат-М . \r\nРезолюцията предстои да бъде разгледана през  месец август, първо в Комисията по външна политика, а после и в пленарната зала. \r\n\"Първо най-накрая да отворим европейските порти. Тук съм, за да търся подкрепа от Европейския парламент, институция, която дълги години много принципно стои зад нашите европейски стремежи \", заяви Димитров. \r\nТой е подчертал, че използва посещението в Европейския парламент за провеждане на срещи с лидерите на всички политически семейства.  Юлиян Марков", "date": "2018.07.04", "title": "Алсат-М: Европейският парламент подготвя резолюция за Македония"}
{"url": "http://www.focus-news.net/news/2018/07/04/2541484/kyustendil-izvarshva-se-polagane-na-markirovka-po-pat--104-mezhdu-boboshevo-i-chetirtsi-shofyorite-tryabva-da-se-dvizhat-s-povisheno-vnimanie.html", "text": "Извършва се полагане на маркировка по път ІII-104 между Бобошево и Четирци, шофьорите трябва да се движат с повишено внимание. Това съобщи за  Радио „Фокус” – Кюстендил  дежурният в Областно пътно управление – Кюстендил. Дейностите са сигнализирани с пътни знаци, а срокът е до края на деня. По пътя Кочериново – Рила в района на град Рила се изгражда надземно линейно съоръжение. По тази причина до 5 юли е въведена временна организация на движението. Предвидено е по 10-минутно спиране на движението в определени часови интервали. До 9 юли е въведено ограничение на скоростта в участък от пътя Рила – Рилски манастир заради свлачище. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.04", "title": "Кюстендил: Извършва се полагане на маркировка по път ІII-104 между Бобошево и Четирци, шофьорите трябва да се движат с повишено внимание"}
{"url": "http://www.focus-news.net/news/2018/07/04/2541487/pazardzhik-ogranicheno-e-dvizhenieto-na-avtomobili-nad-10-tona-po-transportniya-most-v-selo-boshulya.html", "text": "Натоварено е движението по главните пътища на областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.07.04", "title": "Пазарджик: Ограничено е движението на автомобили над 10 тона по транспортния мост в село Бошуля"}
{"url": "http://www.focus-news.net/news/2018/07/04/2541486/varna-obshtinskiyat-savetnik-ot-pp-gerb-dots-antoaneta-tsvetkova-organizira-priemna-za-grazhdani.html", "text": "Общинските съветници от ПП ГЕРБ – Варна доц. Антоанета Цветкова, д-р Веселин Ангелов и Димитър Колев ще се срещнат с граждани в дните от днес до 6 юли. Това съобщиха от пресцентъра на  ПП ГЕРБ – Варна . Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. \r\nПриемният ден на доц. Антоанета Цветкова е днес, на д-р Веселин Ангелов  – на 5 юли, а на Димитър Колев – на 6 юли.", "date": "2018.07.04", "title": "Варна: Общинският съветник от ПП ГЕРБ доц. Антоанета Цветкова организира приемна за граждани"}
{"url": "http://www.focus-news.net/news/2018/07/04/2541485/burgas-dvizhenieto-po-patya-varovnik-valchanovo-hanche-ot-km-20000-do-39200-e-ogranicheno-za-avtomobili-nad-10-t-poradi-stesnyavane-na-patnoto-platno.html", "text": "Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. Това съобщи за  Радио „Фокус“ – Бургас  дежурният в Областно пътно управление. Движението в областта се извършва с нормална интензивност. Видимостта е отлична. Временно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември 2018 г. Движението и по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е до края на годината. Натоварен е автомобилният трафик в района на кръговото кръстовище “Трапезица” и пред Окръжна болница. По-интензивно е движението в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”. С нормална интензивност е движението по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварен е трафикът в посока от и към най-големия бургаски комплекс „Меден рудник“. На входно-изходните пътни артерии на Бургас движението се осъществява нормално, без задръствания. \r\nЯнислава КРЪСТЕВА", "date": "2018.07.04", "title": "Бургас: Движението по пътя Варовник – Вълчаново ханче от км 20+000 до 39+200 е ограничено за автомобили над 10 т поради стесняване на пътното платно"}
{"url": "http://www.focus-news.net/news/2018/07/04/2541483/gabrovo-dvizhenieto-se-izvarshva-v-edna-lenta-po-patya-mezhdu-sevlievo-i-selo-draganovtsi-zaradi-remont.html", "text": "Ремонт на пътни съоръжения затруднява движението в участък от пътя между Севлиево и село Драгановци. Трафикът е пренасочен в едната лента в отсечката от км 7+331 до км се 13+138. Дейностите трябва да приключат до края на октомври, съобщиха за  Радио „Фокус“ – Велико Търново  от Областно пътно управление – Габрово. Условията за пътуване в областта са нормални. Настилките са сухи, в усойните места – частично мокри. Движението не е натоварено. Времето е ясно и слънчево, без мъгли и намален видимост. За прохода Шипка остава в сила забраната за ТИР-ове над 12 тона. Други нови въведени ограничения в региона няма. От ОПУ съветват водачите да се движат с повишено внимание по пътя между селата Чехлевци и Велчевци, където от км 10+940 до км 11+550 тече преасфалтиране и запълване на дупки. В района е поставена необходимата сигнализация, а срокът за изпълнение на дейностите е края на август. Пропаднал участък затруднява придвижването и по пътя между Габрово и село Стоманеците. Свлачището е при км 7+060. Там една от лентите за движение е стеснена, поставена е сигнализация. Ремонтът ще приключи до 31 август. \r\nЛуиза ТРАНЧЕВА", "date": "2018.07.04", "title": "Габрово: Движението се извършва в една лента по пътя между Севлиево и село Драгановци заради ремонт"}
{"url": "http://www.focus-news.net/news/2018/07/04/2541454/v-natsionalniya-istoricheski-muzey-shte-se-sastoi-poklonenie-pred-tyaloto-na-prof-bozhidar-dimitrov.html", "text": "Днес в Националния исторически музей ще се състои поклонение пред тялото на проф. Божидар Димитров. Това съобщиха от пресцентъра на НИМ. Поклонението ще бъде между 10.00 часа и 16.00 часа.  \r\nОт 13.00 часа паметни слова на поклонението пред проф. Божидар Димитров ще произнесат министърът на културата Боил Банов, проф. Станислав Станилов, зам.-председател на Комисията по културата и медиите в 44-тото Народно събрание и доц. д-р Бони Петрунова, директор на НИМ.", "date": "2018.07.04", "title": "В Националния исторически музей ще се състои поклонение пред тялото на проф. Божидар Димитров"}
{"url": "http://www.focus-news.net/news/2018/07/04/2541489/pregled-na-osnovnite-temi-v-burgaskiya-pechat.html", "text": "„Килъра“ Георги Вълев побърка бургаската съдебна система“ е водещата тема в днешното издание на  „Черноморски фар“ . „За пореден път пристигна със сериозен конвой от Ловеч“ се чете в подзаглавието на статията. Жоро Вълев от групата на „Килърите“ побърка бургаската съдебна система. Той пристигна със сериозен конвой от затвора в Ловеч, където излежава доживотна присъда. „Мазутени топчета се появиха по плажовете“ е друго заглавие на ежедневника. Мазутени топчета се появиха на ивиците Алепу, Несебър и Ахелой. Сигналът е подаден от граждани на РИОСВ - Бургас. „Математици от Световното объркаха графиците на градския транспорт“ са други заглавия на вестника. От „Бургасбус“ пак ще анализират пътникопотока, обмислят да върнат някой линии на интервал от 10 минути, други ще станат на 20. „От образованието пишат писма на кметовете“ е едно от заглавията на всекидневника. „Искат справка за санкциите на родители, които не пращат децата си на училище“, пише в подзаглавието на темата. Вестникът посочва още, че от Регионалното управление на образованието изпращат писма до кметовете на населени места, с които искат да получат информация, колко и какви са санкциите към родители, които не изпращат децата си на училище.", "date": "2018.07.04", "title": "Преглед на основните теми в бургаския печат"}
{"url": "http://www.focus-news.net/news/2018/07/04/2541491/lokalno-makedoniya-balkanskata-chetvorka-se-sabira-na-sreshta-v-solun.html", "text": "В Солун ще се проведе четвъртата среща на Съвета за сътрудничество на високо равнище между България, Румъния, Сърбия и Гърция, отбелязва скопското електронно издание  „Локално“ . \r\nТема на разговорите между сръбския президент Александър Вучич, гръцкия министър-председател Алексис Ципрас, премиера на България Бойко Борисов и лидера на кабинета в Букурещ Виорика Дънчила ще бъдат инфраструктурните проекти, насочени към свързването на четирите страни и на региона като цяло.  \r\nНа предходната среща на Балканската четворка, която се състоя през април тази година, бе договорено създаването на работна група на министрите на транспорта и комуникациите, с цел конкретизиране на договорените проекти за срещата на върха „Китай+16“, която ще се проведе в България на 7 юли.  \r\nНа третото заседание на Съвета за сътрудничество на високо равнище в Букурещ бе обсъдено изграждането на магистралите Тимишоара-Белград и свързващата България със Сърбия, модернизирането на железопътните връзки между четирите страни, укрепване на дигиталната структура, а също енергийната и газовата свързаност. Тереза Герова", "date": "2018.07.04", "title": "„Локално“ (Македония): Балканската четворка се събира на среща в Солун"}
{"url": "http://www.focus-news.net/news/2018/07/04/2541493/shumen-v-sila-e-ogranichenieto-za-avtomobili-nad-35-tona-po-patya-sekulovo-todor-ikonomovo-ot-km-9-do-km-16-poradi-komprometirano-sastoyanie-na-most.html", "text": "В сила е ограничението за автомобили над 3.5 тона по пътя Секулово – Тодор Икономово от км 9 до км 16 поради компрометирано състояние на мостово съоръжение, предаде репортер на  Радио „Фокус“ - Шумен . Въведен е обходен маршрут. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходният маршрут е Шумен – Овчарово – Друмево. Настилките в Шумен и областта са сухи. Видимостта е нормална. Върбишки проход остава затворен за всички видове пътни превозни средства. \r\nИвелина ИВАНОВА", "date": "2018.07.04", "title": "Шумен: В сила е ограничението за автомобили над 3.5 тона по пътя Секулово – Тодор Икономово от км 9 до км 16 поради компрометирано състояние на мост"}
{"url": "http://www.focus-news.net/news/2018/07/04/2541490/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.07.04", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/07/04/2541492/smolyan-povishena-e-opasnostta-ot-padashti-kamani-v-oblastta.html", "text": "Нормално проходими са пътищата в областта, пътните настилки са мокри. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Пътните настилки са предимно мокри. Повишена е опасността от падащи камъни по всички направления в областта и водачите трябва да шофират с повишено внимание и съобразена скорост. Пропаднали пътни банкети и пътни платна, вследствие на поройните валежи от миналата седмица, затрудняват движението по направленията, Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по пътя Сатовча – Доспат – Грохотно се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян пътните настилки са предимно сухи. Автомобилният трафик в сутрешните часове е по-интензивен по бул. „България“, прилежащите към него улици и кръстовища. \r\nНели ГЕРГЬОВСКА", "date": "2018.07.04", "title": "Смолян: Повишена е опасността от падащи камъни в областта"}
{"url": "http://www.focus-news.net/news/2018/07/04/2541494/brigaden-general-yavor-mateev-bitki-kato-tazi-pri-krivolak-nosyat-spasenieto-na-balgariya.html", "text": "Битки като тази при Криволак носят спасението на България. Това каза в интервю за сутрешния блок „Добро утро, България“ на  Радио „Фокус“  бригаден генерал Явор Матеев, командир на 68-а бригада Специални сили, по повод празника на пловдивския гарнизон и героизма на войниците от 9-и пехотен пловдивски полк през 1913 година. По думите му сражението при Криволак е паметно и поставя основите на велики победи на българската армия в последвалите войни. „Пример за това ни отвежда към есента на 1915 година, когато само за два месеца българските войници разбиват сръбските части, а година по-късно, отново с героични победи, българите стигат до делтата на Дунав“, коментира Матеев. Той обясни, че празникът на гарнизон „Пловдив“ е бил възроден преди 3 години и се прави всичко за неговото утвърждаване. „И тази година ще започнем с преминаване на представителни полкове от най-големите формирования на пловдивския гарнизон, начело с бойните им знамена и представителния духов оркестър. Ще се премине към тържествен марш и ще има съответния покоен ритуал-молитва, която ще бъде водена лично от Негово високопреосвещенство пловдивския митрополит Николай. Ще поднесем венци и цветя пред паметника на доблестните войни, изпълнили войнския си дълг към Отечеството“, съобщи бригаден генерал Явор Матеев. Той допълни, че празникът на пловдивския гарнизон ще продължи по традиция с тържествено събрание-концерт. „Програмата ще приключи с тържествена заря-проверка на площад „Централен“ в Пловдив, в която ще участват представителни роти на основните формирования“, каза още Явор Матеев.", "date": "2018.07.04", "title": "Бригаден генерал Явор Матеев: Битки като тази при Криволак носят спасението на България"}
{"url": "http://www.focus-news.net/news/2018/07/04/2541495/pregled-na-osnovnite-temi-vav-velikotarnovskiya-pechat.html", "text": "„Пет дена детска градина крие за жесток инцидент с дете“ е заглавие от първа страница на областния всекидневник  „Янтра Днес” . Досъдебно производство за причиняване на средна телесна повреда срещу неизвестен извършител е образуване по случая с пострадалото 4-годишно дете в детска градина „Бодра смяна“ в Горна Оряховица. Момиченцето е с тежка фрактура на носа. „Над 100 животновъди завеждат колективен иск срещу държавата“, пише още вестникът. Над 100 овцевъди и козевъди от Великотърновска област завеждат колективен иска срещу Министерство на земеделието за нанесени щети. Това съобщи Симеон Караколев, съпредседател на Националната овцевъдна и козевъдна асоциация (НОКА). „Дете е със счупена ръка след игра в занималня“ е новина от криминалната хроника. В изданието ще откриете и материал, разказващ за тайните на римската, манастирската и викингската кухня, които бяха разкрити на Царевец.  \r\n„86-годишна учителка нападната от нощни апаши в дома си, заключен със 7 ключалки“ е заглавие от другия областен ежедневник  „Борба“ . „Това бе най-черният и злокобен петък в моя живот – пребиха ме, разпиляха дома ми за малко злато, 300 лева, дрехи и други вещи“, започва своя разказ в писмо до редакцията Стефка Трифонова. Тя е на 86 години, била е 38 години начален учител по математика в Лясковец. „Швейцарци, тръгнали по пътя на коприната, разпънаха във Велико Търново безплатен батут за деца“ е друга тема от вестника. Ариана Щайнер и Ерих Бърри от Швейцария прекараха два дни в старата столица, която е част от следвания от тях маршрут по пътя на коприната. Двамата съпрузи предприели предизвикателството да пропътуват хиляди километри, за да опознаят различни страни. „Закриха девет паралелки в областта още след първо класиране“ е друга тема от всекидневника. Седем професионални паралелки с 9 професии в тях и две профилирани паралелки с прием след основно образование в област Велико Търново бяга закрити със заповед на началника на  Регионалното управление на образованието  Розалия Личева още след първо класиране. 84 са всички паралелки, които бяха утвърдени. На първа страница на областния ежедневник е поместен и материал, разказващ за поредните заловени ало измамници от региона, които задигната 13 000 лв. и 500 паунда.", "date": "2018.07.04", "title": "Преглед на основните теми във великотърновския печат"}
{"url": "http://www.focus-news.net/news/2018/07/04/2541488/blagoevgrad-spokoen-e-trafikat-na-gkpp-ilinden.html", "text": "Спокоен е трафикът на ГКПП „Илинден“. Това съобщиха за  Радио „Фокус“ - Пирин  от Гранична полиция. Нормално интензивен е трафикът на ГКПП „Кулата“. Без проблеми се осъществява преминаването през всички гранични контролно-пропускателни пунктове с Гърция. \r\nЛора КАЛЧЕВА", "date": "2018.07.04", "title": "Благоевград: Спокоен е трафикът на ГКПП „Илинден“"}
{"url": "http://www.focus-news.net/news/2018/07/04/2541496/kyustendil-chast-ot-dupnitsa-e-s-narusheno-vodopodavane-zarazi-profilaktika.html", "text": "Жителите на един квартал в Дупница остават без водоподаване зарази профилактика. Това съобщи за  Радио „Фокус” – Кюстендил  Илия Илиев, управител на общинското водоснабдително дружество в Дупница. По думите му профилактиката е по график и касае жилищен комплекс „Развесена върба”, както и улица „Николаевска”. Спирането на водата ще бъде от 9.00 часа до 14.00 часа. След профилактиката на съоръженията водоподаването ще бъде възстановено. \r\nВенцеслав ИЛЧЕВ", "date": "2018.07.04", "title": "Кюстендил: Част от Дупница е с нарушено водоподаване зарази профилактика"}
{"url": "http://www.focus-news.net/news/2018/07/04/2541498/pregled-na-osnovnite-temi-v-shumenskiya-pechat.html", "text": "„Шуменски успех край древната столица на Волжка България“ е водещото заглавие във вестник  „Шуменска заря“ . С пълен комплект от медали се прибра вчера младежкият национален отбор на България по информатика, който се представи в първата международна младежка школа по информатика ISI -junior в град Казан, Русия. В титулярния състав на българите бяха включени трима ученици от София и по един от Русе, Ямбол и шуменецът Марин Йорданов, който е възпитаник на Школа „А & Б“ и на ППМГ „Нанчо Попович“. В отборното класиране за всички тренировъчни дни на международната школа ISI – junior нашите младежи заеха престижното второ място след тима на Китай, но пък изпревариха руснаците. „Обявиха резултатите от І етап на приема в VІІІ клас“, съобщава ежедневникът. За записване на учениците, РУО – Шумен предоставя на сайта си „Пътна карта за ученика“, в която са описани необходимите стъпки (във варианти) за записване в VІІІ клас. От област Шумен 32 училища предложиха на седмокласниците 73 паралелки за обучение по профили и специалности от професии. „Безпрецедентно: Кметът събира противници и поддръжници на сеченето на дървета“, пише изданието. Кметът Любомир Христов кани граждани, представители на неправителствени организации, общински съветници и членовете на комисията по екология и селско стопанство към Общинския съвет в Шумен на обществено обсъждане в сряда, от 10.30 часа в зала 363 на общината. „Мария Статулова и Красимир Ранков репетират в Шуменския театър“, информира всекидневникът. В шуменския Драматично-куклен театър „Васил Друмев“ започнаха репетициите на пиесата „Ще ти разкажа за Америка” от Димитър Димитров. Театралният директор е познат на шуменската публика като автор на пиесата „Наал и върхът“, която постави преди години с шуменската трупа, а през тази година вия и най-новото му творение – „Нестинари“, реализирана с актьорите и балета на театрално-музикалния център в Разград.", "date": "2018.07.04", "title": "Преглед на основните теми в шуменския печат"}
{"url": "http://www.focus-news.net/news/2018/07/04/2541497/sliven-dvizhenieto-po-pat-selo-pet-mogili-selo-novoselets-tryabva-da-se-osashtestvyava-s-povisheno-vnimanie-poradi-chastichni-remontni-deynosti.html", "text": "Трафикът в Сливенска област е интензивен, съобщиха от  Областно пътно управление . Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението в участъка от село Мокрен до кръстовище \"Петолъчката\" се осъществява в едната лента поради извършване ремонтни дейности. Движението се регулира с пътни знаци. Ремонтът ще приключи в края на август. Движението в участъка от село Пет могили до село Новоселец се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.07.04", "title": "Сливен: Движението по път село Пет могили - село Новоселец трябва да се осъществява с повишено внимание поради частични ремонтни дейности"}
{"url": "http://www.focus-news.net/news/2018/07/04/2541500/apa-sled-avariyata-v-mingechevir-vazstanoveno-e-elektropodavaneto-vav-vsichki-chasti-na-azerbaydzhan.html", "text": "Електроподаването във всички части на Азербайджан е възстановено, след като редица райони на страната, включително столицата Баку, останаха без ток заради експлозия и последвал пожар в ТЕЦ в Мингечевир, предава информационната агенция  APA . \r\nМалко след полунощ на 3 юли (местно време) часа избухна експлозия в трансформатор на VI блок на ТЕЦ-a, намиращ се в град Мингачевир. Взривът, чиито причини не се уточняват, бе последван от пожар, което доведе до прекъсване на електроподаването. \r\nКъм 21 часа (местно време) последиците от аварията бяха преодолени и започна възстановяването на електрозахранването.  Тереза Герова", "date": "2018.07.04", "title": "APA: След аварията в Мингечевир - възстановено е електроподаването във всички части на Азербайджан"}
{"url": "http://www.focus-news.net/news/2018/07/04/2541501/veliko-tarnovo-s-tarzhestveno-zasedanie-i-demonstratsii-s-politseyski-kucheta-i-patrulni-avtomobili-odmvr-shte-otbelezhi-profesionalniya-si-praznik.html", "text": "С тържествено заседание и демонстрации с полицейски кучета и патрулни автомобили Областна дирекция на МВР ще отбележи професионалния си празник – 5-ти юли. Мероприятията стартират още в 10.00 часа днес в парк „Марно поле“, където служителите на реда ще представят пред деца полицейско куче и част от екипировката си. Това съобщи за  Радио „Фокус“ – Велико Търново  Марияна Христова, говорител на полицията. След това от 10.30 часа в киносалона на Областната дирекция ще се проведе тържествено съвещание. Ще бъдат прочетени приветствия за празника, ще бъдат наградени отличили се в работата си служители, както и победителите в турнирите по футбол и стрелба. Демонстрации с кучета и техника днес ще има и в Полски Тръмбеш и Стражица. Утре служители на Районното управление в Свищов, Гранична полиция и пожарната в града ще се срещнат с малчугани от Обединено детско заведение „Васил Левски“. В Павликени и деца ще посетят полицията, а в Елена – полицай ще идат в детска градина „Радост“. \r\nНадежда КРЪСТЕВА", "date": "2018.07.04", "title": "Велико Търново: С тържествено заседание и демонстрации с полицейски кучета и патрулни автомобили ОДМВР ще отбележи професионалния си празник"}
{"url": "http://www.focus-news.net/news/2018/07/04/2541502/pazardzhik-okrazhniyat-sad-shte-gleda-delo-sreshtu-mazh-obvinen-v-opit-za-podkup-na-politseyski-sluzhitel.html", "text": "Окръжният съд в Пазарджик ще гледа дело за опит за подкуп на длъжностно лице, съобщиха от пресцентъра на  Съда . Делото е образувано по обвинителен акт на Окръжната прокуратура. Срещу мъжа е повдигнато обвинение за това, че на 8 април 2018 г. в с. Свобода е направил опит да даде подкуп 100 лв. на полицаи, за да не съставят акт на дъщеря му, че управлява лек автомобил, без да е правоспособен водач. Началото на съдебното заседание е в 14.00 чака, съдия-докладчик е Ирина Джунева.", "date": "2018.07.04", "title": "Пазарджик: Окръжният съд ще гледа дело срещу мъж, обвинен в опит за подкуп на полицейски служител"}
{"url": "http://www.focus-news.net/news/2018/07/04/2541505/gl-komisar-mladen-marinov-v-sistemata-na-mvr-postapvat-poveche-hora-otkolkoto-ya-napuskat.html", "text": "В последната година има повече постъпващи на работа полицаи, отколкото напускащи системата. Това каза в предаването „Преди всички“ по  БНР  главният секретар на МВР гл. комисар Младен Маринов.  \r\n\"МВР може би е най-голямата система като министерство - най-много човешки ресурс, най-много материален ресурс, технически. Управлението е доста трудно. След анализ, естествено отстраняваме грешките. За мен обнадеждаващото е, че последната година - година и половина се обърна тенденцията и повече хора постъпват в МВР отколкото да напускат. Идват млади хора, които естествено трябва да бъдат обучени. Нашата цел е те да бъдат максимално по-бързо обучени, но МВР не може да спре да работи и реално обучението става в боя, на улицата, при преследване на престъпници и опазване на обществения ред. По тази причина допускаме грешки, но, както се казва, „който не работи, той не греши“, коментира гл. комисар Маринов. \r\n„Има нужда от полицаи, има и свободни щатове, но процесите по назначаването текат. Това не може да се реши за година-две-три. Трябва да е последователна политика, за да даде резултат. След като запълним щата на 100% трябва да започнем да търсим едновременно с това и качество, и хора които да растат в кариерата, показвайки качества, резултати. Най-труден е процесът с изграждане и задържане на кадрите да работят“, посочи той. \r\n\"По случая „Владимир Пелов“ проблемът реално е бил в друга система\", коментира Маринов. Според него в МВР са работили „целенасочено и всички действия, които можеха да бъдат предприети, бяха предприети“. „Много беше стеснен към края кръга около Пелов. Виждате и последващата операция с групичката около него, която също беше задържана. Не бих обвинил никой от колегите, които са работили по случая. Дори не бих ги обвинил, че не са били инициативни. При всеки един сигнал сме реагирали възможно най-бързо“, обясни Маринов. Според него бягството на Колев и Пелов е невъзможно без външна логистика. „Има лица, включително и от надзирателите, с които се работи по отношение на това да се изясни каква е била помощта по отношение на избягалите. Това бягство не става без логистика. За другото бягство - в Ловеч си е, не е нужно да има логистика. Той просто е бил в по-лек режим“, заяви гл. комисар Маринов. \r\nПо думите му структурата на престъпността е много променена спрямо 90-те. Той уточни, че там няма свободни ниши. \"За всичко, от което е възможно да се изкарат по престъпен начин пари, естествено има много желаещи, които да го направят. Смятам, че колегите от ГДБОП се справят добре и службата вече започва да работи на пълни обороти. Резултатите са изключително добри\", коментира той.  \r\nЗа това, че във вторник ГДБОП е разбила престъпна група, занимаваща се с лихварство и рекет, Маринов обясни, че се провежда такава реализация. \"Тя е свързана с група, която се занимава с лихварство, съответно лихварството е придружено с насилствени действия – там, където има проблеми с връщането на дадената сума пари. Безцеремонно се разправят с тези, които не връщат парите… Въобще – сериозна група“, каза главният секретар на МВР Младен Маринов.  \r\nТой коментира и друга разбита от МВР престъпна група, чиято цел е била да малтретира служители на реда: \"Ние си вадим извода, че това е следствие от непрекъсната преса, която се упражнява върху тежкия криминален контингент. Естествено, най-вероятно това е породило и желанието да бъдат преследвани служители и да бъдат заплашвани, да бъдат нанасяни телесни повреди и заплахи срещу живот\", допълни той. \r\n\"Имало е набелязани хора от МВР и прокуратурата, които е трябвало да бъдат малтретирани. Всичките са си вършили перфектно работата по определени досъдебни производства, прокурорите са си поддържали обвиненията и са работили в посока доказване на престъпленията. Най-вероятно това е породило тези действия\", каза Маринов. \r\nТой отчете, че и тази година има много катастрофи по магистралите, но загиналите са по-малко спрямо същия период на миналата.", "date": "2018.07.04", "title": "Гл. комисар Младен Маринов: В системата на МВР постъпват повече хора, отколкото я напускат"}
{"url": "http://www.focus-news.net/news/2018/07/04/2541504/elizabet-pavlova-podobryavane-nadezhdnostta-na-sistemata-i-povishavane-kachestvoto-na-uslugata-sa-osnovnite-tseli-v-investitsionnata-programa-na-toplofikatsiya-sofiya-za-tazi-godina.html", "text": "Подобряване надеждността на системата и повишаване качеството на услугата са основните цели в инвестиционната програма на „Топлофикация“ за тази година. Това каза в сутрешния блок „Добро утро, България“ на  Радио „Фокус“  говорителят на дружеството Елизабет Павлова. По думите й през тази година са извършени важни стъпки, в полза на клиентите, като значително се намали времето за профилактика. „По време на спирането на топлата вода, значително по-малък бой клиенти няма да имат топла вода. През миналия месец юни успяхме да направим профилактика и да извършим определени ремонтни дейности в няколко столични квартала – „Люлин“, „Надежда“, „Обеля“, „Захарна фабрика“. От вчера стартира и профилактиката в източните квартали“, информира Елизабет Павлова. Тя допълни, че някои от засегнатите в момента източни квартали в столицата заради започналата вчера профилактика са „Лозенец“, „Изток“, „Изгрев“ и „Яворов“, въпреки неудобството много райони няма да бъдат засегнати. Тя каза още, че „Топлофикация“ се е включила в ремонтната програма на Столична община, като дружеството вече е подменило всички свои съоръжения на основно ремонтираната улица „Граф Игнатиев“. Предстои и вторият етап от ремонтите, като дейности предстоят по бул. „6 септември“, обясни Павлова.", "date": "2018.07.04", "title": "Елизабет Павлова: Подобряване надеждността на системата и повишаване качеството на услугата са основните цели в инвестиционната програма на „Топлофикация София“ за тази година"}
{"url": "http://www.focus-news.net/news/2018/07/04/2541503/vidin-ogranicheno-e-dvizhenieto-po-dunav-most-2-v-dvete-posoki-zaradi-profilaktika.html", "text": "Ограничено е движението по \"Дунав Мост 2\" в двете посоки. До 11.00 часа ще се извършва техническа профилактика на съоръжението. Това съобщиха от пресцентъра на  Агенция „Пътна инфраструктура“ .", "date": "2018.07.04", "title": "Видин: Ограничено е движението по \"Дунав Мост 2\" в двете посоки заради профилактика"}
{"url": "http://www.focus-news.net/news/2018/07/04/2541507/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Сутрешните температури са от 10 до 16 градуса. Слаб до умерен вятър духа по билата. Има разкъсана облачност. Работят лифтовите съоръжения в Боровец и Банско. Няма регистрирани сигнали за инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.04", "title": "ПСС: Добри са условията за туризъм в планините"}
{"url": "http://www.focus-news.net/news/2018/07/04/2541481/vezhdi-rashidov-gerb-bozhidar-dimitrov-e-mnogo-yarka-lichnost-beshe-edin-svobodolyubiv-chovek-i-kazvashe-istinata-yasno-i-obrazno.html", "text": "Божидар е личност, много ярка. Често искаме да слагаме хората в рамки, а той беше един свободолюбив човек и казваше истината ясно и образно. Това каза депутатът от ГЕРБ и председател на Комисията по култура и медии Вежди Рашидов в предаването „Тази сутрин“ по  бТВ . По думите му той е бил много трудолюбив и колоритен, а Националният исторически музей е бил неговият живот. \r\nВежди Рашидов разказа и любопитна случка с него – когато Панагюрското съкровище е гостувало в Пловдив. След откриването на изложбата, кметът на Пловдив Славчо Атанасов казва, че съкровището ще остане там. Тогава Рашидов се обажда на Димитров и двамата правят стратегия как да го измъкнат от Пловдивския музей. При пълна тишина и тайна те организират акция и рано сутринта го изнасят от музея. Тогава директорът на НИМ едва се е удържал да не се свърже с медиите. „То без медии все едно, че нищо не сме крали”, казал тогава той. \r\nРашидов подчерта, че няма да забрави и когато са правили „Ларгото“. Тогава професор Димитров се е впуснал в битка срещу тези, които обяснявали как е трябвало да се направи.", "date": "2018.07.04", "title": "Вежди Рашидов, ГЕРБ: Божидар Димитров е много ярка личност, беше един свободолюбив човек и казваше истината ясно и образно"}
{"url": "http://www.focus-news.net/news/2018/07/04/2541510/veliko-tarnovo-s-18-sm-se-e-povishilo-nivoto-na-reka-dunav-pri-svishtov-prez-izminaloto-denonoshtie.html", "text": "С 18 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 300 см, а температурата на водата 22.4 градуса. Предимно слънчево ще е времето над българския участък на Дунав днес. Следобед на места ще се развива купесто-дъждовна облачност и отново се очакват интензивни, краткотрайни валежи с гръмотевици. Максималните температури ще са между  25° и 29°.", "date": "2018.07.04", "title": "Велико Търново: С 18 см се е повишило нивото на река Дунав при Свищов през изминалото денонощие"}
{"url": "http://www.focus-news.net/news/2018/07/04/2541499/premierat-boyko-borisov-shte-bade-na-poseshtenie-v-gartsiya-i-v-bosna-i-hertsegovina.html", "text": "Министър-председателят Бойко Борисов ще бъде на посещение в Гърция и в Босна и Херцеговина днес и на 5 юли. Това съобщиха от  правителствената информационна служба . \r\nДнес в Солун българският премиер ще участва в Съвета за сътрудничество на високо равнище между Сърбия, България, Гърция и Румъния. В рамките на четиристранната среща, с премиерите на Гърция и на Румъния Алексис Ципрас и Виорика Дънчила и с президента на Сърбия Александър Вучич, Борисов ще обсъди ускоряването на реализацията на съвместните инфраструктурни проекти в контекста на свързаността на държавите в региона. Тема на срещата ще бъде и задълбочаването на регионалната стабилност. \r\nНа 5 юли в Сараево министър-председателят Бойко Борисов ще разговаря с председателстващия Съвета на министрите на Босна и Херцеговина Денис Звиздич. В рамките на посещението му, премиерът Борисов ще бъде награден с „Златен плакет – Европейска личност на годината“, давана от Агенцията за избор и представяне на ръководители от Босна и Херцеговина, Централна и Югоизточна Европа. Призът се дава на премиера Борисов за личното му ангажиране за икономическото сътрудничество в региона. \r\nВ състава на официалната делегация в Гърция и в Босна и Херцеговина ще бъде и министърът на транспорта, информационните технологии и съобщенията Ивайло Московски.", "date": "2018.07.04", "title": "Премиерът Бойко Борисов ще бъде на посещение в Гърция и в Босна и Херцеговина"}
{"url": "http://www.focus-news.net/news/2018/07/04/2541509/burgas-golyamo-kolichestvo-nezakonni-orazhiya-i-boepripasi-sa-izzeti-pri-proverki-na-dva-imota-v-selo-malina-i-selo-orlintsi.html", "text": "Голямо количество незаконни оръжия и боеприпаси са иззети при проверки на два имота в село Малина и село Орлинци. Това съобщиха от  ОДМВР - Бургас . На 3 юли т.г. в резултат на съвместните действия на служители от отдел \"Криминална полиция\" при ОДМВР – Бургас и служители от Районно управление – Средец е извършено претърсване в дома на 72-годишен мъж с инициали К.И. от село Малина, община Средец, като са намерени и иззети незаконно придобити оръжия и боеприпаси, както следва: самоделна пушка тип карабина с патрон в цевта, пистолет със следи от корозия без цев и близо 180 патрони различен калибър четири гилзи с невзривен капсул-детонатор, две метални тръби с дължина съответно 34.5 см и 45 см. Извършено е претърсване и в дома на 48-годишен с инициали С.И. в село Орлинци, като са намерени и иззети: шест пистолета с пълнителите към тях от различни марки, револвер с поставени в барабана осем патрона, силно корозирал пистолет, малокалибрена пушка, самоделна пушка с две цеви, 40 патрона с различен калибър и други. Работата по случаите продължава от служители на Районно управление – Средец.", "date": "2018.07.04", "title": "Бургас: Голямо количество незаконни оръжия и боеприпаси са иззети при проверки на два имота в село Малина и село Орлинци"}
{"url": "http://www.focus-news.net/news/2018/07/04/2541512/blagoevgrad-21-rasteniya-kanabis-sa-izzeti-pri-proverka-na-imot-v-selo-katuntsi.html", "text": "21 растения канабис са иззети при проверка на имот в село Катунци. Това съобщиха от  ОДМВР - Благоевград . Полицейските действия са извършено около 11.00 часа на 3 юли 2018 г. в село Катунци от служители на сектор ПКП и РУ - Сандански при ОДМВР - Благоевград. При проверка на къща и прилежащо към нея дворно място, обитавана от В.Е. (на 31 г.) от Катунци, в двора са намерени и иззети засадени около 21 броя тревисти растения, а в къщата около 21.65 грама суха тревиста маса, реагиращи положително на канабис. В.Е. е задържан със заповед за задържане до 24 часа. По случая е образувано досъдебно производство.", "date": "2018.07.04", "title": "Благоевград: 21 растения канабис са иззети при проверка на имот в село Катунци"}
{"url": "http://www.focus-news.net/news/2018/07/04/2541517/veliko-tarnovo-kmetat-daniel-panov-predstavya-balgarskite-mestni-vlasti-v-debati-za-badeshteto-na-evropa.html", "text": "Кметът на Велико Търново и председател на Националното сдружение на общините в България Даниел Панов представя българските местни власти във форум на високо равнище на тема „Бъдещето на Европа“. Това съобщиха от пресцентъра на  Община Велико Търново . Панов участва в дебатите, които са част от 130-а пленарна сесия на Комитета на регионите на Европейския съюз, провеждаща се в Брюксел. Форумът се провежда днес в белгийската столица, където се събират председателите на националните асоциации на местните и регионални власти от десетки държави в Стария континент. Изказванията на Даниел Панов са планирани в пленарната сесия на Комитета на регионите, както и по време на кръгла маса „Устойчива Европа“. \r\nПрез април Велико Търново домакинства заседание на Съвета на европейските общинни и региони (СЕОР). Форумът бе на високо равнище, а в Старата столица пристигнаха представители на местните власти от повече от 30 държави. Откритата от Даниел Панов и Фредерик Валие (генерален секретар на СЕОР) дискусия бе на тема „Настоящата и бъдещата ни визия за Европа и Европейския съюз”. Основните теми, които чуждестранните гости обсъждаха заедно с българските домакини от НСОРБ и Община Велико Търново, бяха свързани с приоритетите на българското председателство на Съвета на ЕС, интеграцията на Западните Балкани, кохезионната и общата селскостопанска политика след 2020 година. \r\nНаскоро Даниел Панов участва и в конференцията „Перспективи за конвергенция и устойчиви региони след 2020 г.“, която се проведе в София и бе част от срещите на високо ниво по време на българското европредседателство. Тогава бе първото публично обсъждане на новата многогодишна финансова рамка на Европейския съюз. С 8,4% повече са предвидените за България средства в следващия програмен период – 2021-2027 г., по линия на кохезионната политика и европейските фондове.", "date": "2018.07.04", "title": "Велико Търново: Кметът Даниел Панов представя българските местни власти в дебати за бъдещето на Европа"}
{"url": "http://www.focus-news.net/news/2018/07/04/2541515/blagoevgrad-60-rasteniya-kanabis-sa-izzeti-pri-proverka-v-mestnostta-rido-kray-selo-zheleznitsa.html", "text": "Благоевград: 60 растения канабис са иззети при проверка в местността Ридо в землището на село Железница. Това съобщиха от  ОДМВР - Благоевград . Полицейските действия са извършени на 3 юли 2018 г. от служители на сектор ПКП и 2  РУ - Благоевград. При проверката в заградено място в близост до река Стара река са намерени засети около 60 броя тревисти растения, реагиращи положително на канабис. На местопроизшествието е установен мъж с инициали А.Т. (на 28 г.) от град Симитли, като същият е задържан със заповед за задържане до 24 часа. По случая е образувано досъдебно производство. Работата продължава.", "date": "2018.07.04", "title": "Благоевград: 60 растения канабис са иззети при проверка в местността Ридо край село Железница"}
{"url": "http://www.focus-news.net/news/2018/07/04/2541518/sport-ruskinya-izvan-top-100-izhvarli-sharapova-ot-uimbaldan.html", "text": "Бившата №1 в света и носителка на 5 титли от \"Големия шлем\" Мария Шарапова отпадна още в първия кръг на \"Уимбълдън\". Поставената под №24 рускиня загуби от сънародничката си Виталия Дяченко със 7:6 (3), 6:7 (3), 4:6 след 3 часа и 7 минути игра. \r\nВ първия кръг при дамите отпаднаха още украинката Елина Свитолина и двукратната шампионка Петра Квитова от Чехия. \r\nПри мъжете финалистът от \"Ролан Гарос\" Доминик Тийм (Австрия) и белгиецът Давид Гофен също напуснаха турнира, а в първия ден загуба претърпя и най-добрият български тенисист Григор Димитров.", "date": "2018.07.04", "title": "Спорт: Рускиня извън \"Топ 100\" изхвърли Шарапова от \"Уимбълдън\""}
{"url": "http://www.focus-news.net/news/2018/07/04/2541514/anton-kutev-bsp-ne-moga-da-podkrepya-promenite-v-zakona-za-zadalzhitelnoto-depozirane-na-pechatni-izdaniya-zashtoto-e-sledvashtata-krachka-kam-razgrazhdane-na-darzhavnostta.html", "text": "Не мога да подкрепя промените в Закона за задължителното депозиране на печатни издания, защото е следващата крачка към разграждане на държавността. Това каза заместник-председателят на ПГ на „БСП за България“ Антон Кутев  по време на обсъждането на промените в Закона за задължителното депозиране на печатни и други произведения, внесени от ПГ на ДПС, предаде репортер на  Агенция „Фокус“.  Според Кутев има огромен проблем в държавата на смесване на политика и бизнес. „Законопроектът има някаква ясна насока. Тя сигурно е обществено необходима. Много трудно бих могъл да оспоря текстовете на законопроекта, въпреки това аз няма да го подкрепя с ясното съзнание, че той е написан смислено. Не това е главното в този законопроект. Смятам, че ако има изобщо нещо като политическа класа, то се обезсмисля по този път. Няма никакво съмнение, че в България един от основните проблеми на демокрацията е смесването на политиката и бизнеса. Мисля, че за последните 20 години сме извървели път  в посока на изсветляване, но то е недостатъчен път“, каза Кутев. Според него няма как да убеди своите избиратели, че един от вносителите на закона - депутатът от ДПС Делян Пеевски не е символ на смесването на бизнес и политика. „Най-малкото, че той присъства в Народното събрание, защото неговите влияния върху политическата система са много по-големи. Оттук нататък не мога да подкрепя този законопроект, защото за мен той е следващата крачка към разграждане на държавността. С него ние казваме на българските граждани, че има хора в държавата, които въпреки тяхното мнение могат да правят каквото си поискат и никой в държавата, нито пък Народното събрание може по някакъв начин да реагира на техните изблици на налагане“, каза Кутев.  \r\nДеница КИТАНОВА", "date": "2018.07.04", "title": "Антон Кутев, БСП: Не мога да подкрепя промените в Закона за задължителното депозиране на печатни издания, защото е следващата крачка към разграждане на държавността"}
{"url": "http://www.focus-news.net/news/2018/07/04/2541521/prof-rumen-gechev-bsp-zdraveto-na-balgarskite-grazhdani-e-po-skapo-ot-byudzheta.html", "text": "\"Здравето на българските граждани е по-скъпо от бюджета\". Това заяви пред bTV народният представител от ПГ на \"БСП за България\" проф. Румен Гечев по повод предлаганите от управляващите промени за увеличаване на акциза на бездимните тютюневи изделия, съобщиха от пресцентъра на  НС на БСП . По думите му подобни мерки имат два ефекта - единият е за пълнене на бюджета, но вторият е за промяна на поведението. \"Стоките, които са опасни за здравето, са с по-висок акциз. 15 млн. лв, които управляващите искат да добавят към бюджета не са по-важни от здравето на хората\", категоричен бе той и подчерта, че за тези допълнителни средства в бюджета никой не е сметнал колко са разходите от влошено здраве, болнични и смърт. \r\nПроф. Гечев обясни, че ЕС прави проучване до началото на септември преди да вземе решение за тези изделия. \"Поради какви причини, ние два месеца преди това, променяме закон, приет едва преди 8 месеца?\", попита той.  Социалистът обясни, че чл. 12 от Закона за публичните финанси гласи, че промени в данъчното законодателство касаят следващата календарна година, а според Правилника за дейността на НС- всяка законодателна промяна трябва да има подробни разчети. \"Разчетите от преди 8 месеца са грешни, твърдим че и тези сега са грешни\", заяви проф. Румен Гечев.", "date": "2018.07.04", "title": "Проф. Румен Гечев, БСП: Здравето на българските граждани е по-скъпо от бюджета"}
{"url": "http://www.focus-news.net/news/2018/07/04/2541522/a1-on-makedoniya-do-esenta-kss-shte-badat-transformirani-v-armiya-no-nyama-da-ima-promyana-v-imeto-im.html", "text": "Заместник-министърът за Косовските сили за сигурност (КСС) Бурим Рамадани разкри, че правителството в Прищина завършва подготовката за трансформацията на КСС в армия чрез законодателни промени. Съгласно думите му, процесът ще бъде доведен докрай още тази есен, но промяна на името на КСС няма да има, отбелязва скопското електронно издание  A1 On , като се позовава на интервю на Рамадани пред местната телевизия „Клан Косова“.  \r\nРамадани поясни, че след приключването на процеса ще бъде предприет опит за промяна на Конституцията на Косово, за да може трансформацията на КСС в армия да бъде отразена и с промяна на името им. Преобразуването им във войска обаче ще се осъществи с или без промяна на името.  \r\nСпоред Рамадани, този процес не е свързан с преговорите между Косово и Сърбия за нормализиране на двустранните отношения, тъй като „приятелите от международната общност\" не са поставили въпроса за обсъждане. „Диалогът и процесите около КСС са напълно отделни, защото за КСС има военни процедури, които не могат да бъдат определени на политическо ниво\", обясни Рамадани, като увери, че не се оказва международен натиск за свързването на двата процеса. Тереза Герова", "date": "2018.07.04", "title": "A1 On (Македония): До есента КСС ще бъдат трансформирани в армия, но няма да има промяна в името им"}
{"url": "http://www.focus-news.net/news/2018/07/04/2541506/prof-evgeniy-daynov-polotolog-otsenkata-za-evropredsedatelstvoto-ni-e-rutinna-lyubeznost-za-edna-rutinno-nezle-svarshena-rabota.html", "text": "Оценката за европредседателството ни е рутинна любезност за една рутинно незле свършена работа. Това каза в сутрешния блок „Добро утро, България“ на  Радио „Фокус“  политологът Евгени Дайнов във връзка с приключилото ротационно председателство на България на Съвета на ЕС. Той уточни, че при липсата на катастрофи и наличието на поне един конкретен резултат в лицето на задвижването на споразумение между Гърция и Македония по спора за името, всички са въздъхнали с облекчение, че все пак има свършена работа. „Другото беше рутинна дейност, няма повод за някакви огромни празненства. България с нейната репутация на корумпирана бедна страна, аз не мисля, че от нас се очаква някаква политическа визия, но нямаше да е зле да се говори нещо политическо и ЕС да преодолее своите разделения, което не се случи, но може би не трябваше да очакваме. По отношение на цифровизацията нашата страна изобщо не е мръднала. Нашите политици не искат да го правят, категорично отказват, саботират и бойкотират. Постепенно ще има изтрезняване след еуфорията от председателстването ни, мисля че ще има още моменти на истината, когато някакъв документ ще стане известен, в който се отразява реално какво се случва“, коментира Дайнов. Според него протестът на цялото общество професия по професия сигнализира, че вътрешна политика няма. Той посочи, че това дава резултат в постепенно затихване на движението напред, разпад на общата политика за обществен интерес и продължаващо клокочене на протести, което ще продължава, докато политическият елит не се върне към правене на политика, вместо да обслужват частни интереси. Според него липсата на основна тема - обединител в политиката у нас, може да се окаже пагубна за кабинет и опозиция.", "date": "2018.07.04", "title": "Проф. Евгений Дайнов, полотолог: Оценката за европредседателството ни е рутинна любезност за една рутинно незле свършена работа"}
{"url": "http://www.focus-news.net/news/2018/07/04/2541523/sofiya-ogranicheno-e-dvizhenieto-v-aktivnata-lenta-na-avtomagistrala-trakiya-ot-km-24-do-km-25-v-posoka-burgas-poradi-remontni-deynosti.html", "text": "Ограничено е движението в активната лента на автомагистрала „Тракия“ от км 24 до км 25 в посока Бургас поради ремонтни дейности. Това съобщиха от пресцентъра на  Агенция Пътна инфраструктура“ . Трафикът се осъществява в изпреварващата лента. Шофьорите да се движат с повишено внимание и съобразена скорост.", "date": "2018.07.04", "title": "София: Ограничено е движението в активната лента на автомагистрала „Тракия“ от км 24 до км 25 в посока Бургас поради ремонтни дейности"}
{"url": "http://www.focus-news.net/news/2018/07/04/2541524/georgi-tarnovaliyski-bsp-uvelichavaneto-na-tsenite-na-tyutyunevite-izdeliya-shte-dovede-do-uvelichavane-na-kontrabandata-a-ne-na-prihodite.html", "text": "\"БСП няма да подкрепи увеличаването на акциза на тютюневите изделия. Те са по-безвредни и затова преди 8 месеца подкрепихме намалената ставка на акциза\", заяви пред Нова телевизия депутатът от левицата Георги Търновалийски, съобщиха от пресцентъра на  НС на БСП . Той подчерта, че 50 000 българи са вложили по 100 лв. за закупуване на тютюнево изделие, с цел да предпазят здравето си. \"От ГЕРБ с лека ръка отхвърлят здравето на тези граждани и решават, че 15 млн. лв. са по-важни от тях. \"Увеличаването на цените ще доведе и до увеличаване на контрабандата, защото в съседните страни тютюневите изделия са с по-ниски цени и приходите няма да се увеличат\", изтъкна той.  \r\nПо думите на Търновалийски нито е времето, нито е начинът да се правят промени. Той подчерта, че те се правят в нарушение на чл. 16 от Закона за публичните финанси - преди да бъде приет закона за държавния бюджет, се правят промени в структурата на данъците. \r\nЗа начина, по който се правят поправките той заяви: \"Не може една група народни представители, да се събуди една сутрин и да реши, че са малко приходите. Има Министерство на финансите, трябва да има анализ и последваща оценка на въздействието\".", "date": "2018.07.04", "title": "Георги Търновалийски, БСП: Увеличаването на цените на тютюневите изделия ще доведе до увеличаване на контрабандата, а не на приходите"}
{"url": "http://www.focus-news.net/news/2018/07/04/2541519/yordan-tsonev-dps-nepriemaneto-na-promenite-v-zakona-za-zadalzhitelnoto-depozirane-na-pechatni-izdaniya-obsluzhva-proizvezhdashtite-falshivi-novini.html", "text": "Неприемането на промените в Закона за задължителното депозиране на печатни издания обслужва произвеждащите фалшиви новини. Това каза народният представител от ПГ на ДПС Йордан Цонев по време на обсъждането на промените в Закона за задължителното депозиране на печатни и други произведения, внесен от неговата парламентарна група, предаде репортер на  Агенция „Фокус“.  Според него трябва да се посочва ясно кой е собственикът, разпространителят на изданията и как се финансират те. \"Финансирането е изключително важно. От него зависи редакционната политика. Други зависимости се осветляват така. Ако всички сме съгласни със съдържанието на законопроекта, не е коректно към наш колега народен представител да се говори така. Няма нито едно доказателство в практиката и работата на Делян Пеевски, че тези твърдения, които се произвеждат в медиите за него, са верни“, каза депутатът от ДПС. „Ако ние се борихме с всяка тема, по която сме оклеветявани с такива мерки, имиджът на българския парламент, на народните представители и на политиците - щеше да бъде друг. Именно хранителната среда на недомлъвките, на недоизясняването на това кой какъв е, създава този негативен образ“, заяви Цонев. Той призова да се гледа съдържанието и да се отчете, че това е една смела законодателна инициатива на Делян Пеевски и на ДПС в посока изсветляване собствеността, финансирането и разпространението на медийните продукти, които са четвъртата власт в България.  \r\nДеница КИТАНОВА", "date": "2018.07.04", "title": "Йордан Цонев, ДПС: Неприемането на промените в Закона за задължителното депозиране на печатни издания обслужва произвеждащите фалшиви новини"}
{"url": "http://www.focus-news.net/news/2018/07/04/2541527/pazardzhik-deputatite-ot-gerb-uchastvaha-v-sreshta-posvetena-na-zaprashavaneto-na-rayoni-v-grad-septemvri-ot-proizvodstveno-predpriyatie.html", "text": "В град Септември народните представители от ГЕРБ Даниела Малешкова, Десилава Тодорова и Димитър Гечев участваха в среща между ръководството на производственото предприятие „Рьофикс” и представители на Инициативен комитет на граждани, които протестират срещу дейността на фирмата, съобщиха от офиса на  ГЕРБ - Пазарджик . Според комитета при производството на строителни материали се замърсява околната среда, а нивата на запрашаване и шум многократно надвишават допустимите норми. Освен това, хората се оплакват и от вибрациите, породени от тежкотоварния трафик при извозване на материалите. В срещата участва и ръководството на Община Септември, което обясни, че проблемът с трафика може да се реши с изграждане на околовръстен път на Септември. „Искането ни за държавно финансиране на обходния маршрут от 4 километра е входирано и след като получим целевите средства от Министерство на финансите,  смятам че до 6 месеца алтернативното трасе ще бъде изградено”, каза кметът на общината Марин Рачев. На срещата стана ясно още, че ще бъдат направени допълнителни замервания на нивата на шум и замърсяване, както и дали са спазени изискваните по закон отстояния от близките сгради. На тях ще присъстват и представители на Инициативния комитет. След оживената дискусия ръководството на фирмата пое  ангажимент за изпълнение на пакет от конкретни мерки за ограничаване на запрашаването на въздуха и околната среда до границите на завода. „За нас е важно хората да знаят, че има кой да чуе техните проблеми и да гарантира, че ще бъдат решени по най-добрия начин”, коментираха народните представители от ГЕРБ. Те увериха, че ще следят дали обещанията, дадени от страна на  фирмата, ще бъдат  изпълнени. След края на срещата представители на Инициативния комитет, придружавани от народният представител Даниела Малешкова, зам.-кметът на Септември инж. Явор Митев и управителят на предприятието Красимир Христов направиха вътрешен обход на завода, за да видят отблизо моментната ситуация и взетите от последните дни мерки за допълнително оросяване на двора и трасетата.", "date": "2018.07.04", "title": "Пазарджик: Депутатите от ГЕРБ участваха в среща, посветена на запрашаването на райони в град Септември от производствено предприятие"}
{"url": "http://www.focus-news.net/news/2018/07/04/2541508/der-spiegel-bezhanskiyat-plan-na-berlin-ostavi-evropa-obarkana-ek-proveryava-zakonosaobraznostta-mu.html", "text": "Споразумението за бежанците, което постигнаха „сестринските“ партии от Съюза (ХДС/ХСС), остави Европа объркана: никой не знае какви ще бъдат последиците от постигнатия пробив в преговорите между ХДС и ХСС и дали изобщо сделката помежду им е в съответствие със закона, коментират в редакцията на водещото германско издание  Der Spiegel . \r\nПърви реагираха австрийците, които настояха за незабавно изясняване на позицията на управляващите в Берлин относно новите правила за мигрантите. В Брюксел изглеждаха сдържани. Председателят на Европейската комисия Жан-Клод Юнкер подчерта, че на пръв поглед планът на Берлин изглежда „законосъобразен“, но веднага след това допълни, че „от сегашната перспектива не мога да пренебрегна“ възможните последици за другите страни от Общността от прилагането на плана.  \r\nСлед разрешаването на спора между канцлера Ангела Меркел и федералния министър на вътрешните работи Хорст Зеехофер е ясно само едно: за Европа планът на Берлин провокира повече въпроси, отколкото отговори. Ето какво не се разбра след краткия документ, обявен след кратката среща между лидерите на ХДС и ХСС в понеделник вечер.  \r\n* Кой е отхвърлен? Зеехофер винаги е настоявал всички мигранти, които са били регистрирани в други държави от ЕС, да бъдат отхвърлени на границите на Германия. Все пак бе постигнато съвсем друго нещо: „Лицата, търсещи убежище, за чиито процедури за предоставяне на убежище са отговорни  други държави от ЕС\", трябва да бъдат възпрепятствани от влизане в Германия. Уловката: става въпрос за само част от тези, които преди са били регистрирани другаде. Ако търсещите убежище имат роднини в Германия - а това вероятно е така в много от случаите - Германия е отговорна за процедурата по предоставяне на убежище, без значение дали са регистрирани в други страни от Общността.  \r\n* Колко са отхвърлени? Точният брой няма как да бъде предвиден, но е повече от ясно – те няма да бъдат много.  Според Федералната служба за миграцията и бежанците в периода януари-май тази година са регистрирани 17 305 случая, в които Германия е поискала други страни да приемат обратно кандидати за убежище. През същия период обаче е имало и 6474 случая, в които други държави от ЕС са поискали от Германия да разгледа молби за убежище. Тревожното е, че тези статистически данни не са пълни – в тях не се съдържа информация за ситуацията на германско-австрийската граница.  \r\n* Ще участват ли другите държави от ЕС? Планът на ХДС и ХСС предвижда „административни споразумения\" с други държави от ЕС за връщането на търсещите убежище. Общо 14 държави приемат добре идеята – или поне ако се вярва на канцлера на ФРГ. Три страни от ЕС се противопоставят на сключването на двустранни споразумения за управление на мигрантския поток, сред които Италия и Австрия. Тереза Герова", "date": "2018.07.04", "title": "Der Spiegel: Бежанският план на Берлин остави Европа объркана, ЕК проверява законосъобразността му"}
{"url": "http://www.focus-news.net/news/2018/07/04/2541526/kyustendil-d-r-zlatko-velichkov-e-noviyat-direktor-na-regionalnata-zdravna-inspektsiya.html", "text": "Д-р Златко Величков е новият директор на Регионална здравна инспекция – Кюстендил. Това съобщиха за  Радио „Фокус” – Кюстендил  от здравната институция. Той наследява директорския пост от д-р Христо Кознички, който излиза в пенсия. До момента д-р Златко Величков е бил директор на „Спешен център” – Дупница. Преди това той е бил хирург в общинската болница в града. Назначението му е станало със заповед на министъра на здравеопазването. За началник на „Спешен център” – Дупница е назначен д-р Бойко Полянов. \r\nВенцеслав ИЛЧЕВ", "date": "2018.07.04", "title": "Кюстендил: Д-р Златко Величков е новият директор на Регионалната здравна инспекция"}
{"url": "http://www.focus-news.net/news/2018/07/04/2541528/varna-do-kraya-na-sedmitsata-priklyuchvat-remontite-i-po-dvete-magistrali-kray-grada.html", "text": "До края на седмицата трябва да приключат ремонт ремонтите по двете магистрали край Варна – „Хемус“ и „Черно море“. Това съобщиха за  Радио „Фокус“ – Варна  от Областното пътно управление. Към момента на магистралата за София все още движението е двупосочно в участъка Ветрино – Неофит Рилски. От км 389 до км 393 в посока Варна се моторните превозни средства се пренасочват в лявото платно към Шумен поради ремонтни дейности на асфалтовата настилка. Затворен е пътният възел при Неофит Рилски, а автомобилите се пренасочват по пътя Русе – Варна. Слизането от автомагистрала “Хемус“ в посока селата Габърница и Неофит Рилски се осъществява на пътен възел „Ветрино“. Затворена е връзката при  Неофит Рилски в посока Варна. Движението се пренасочва по път I-2 Русе – Варна, като качването на магистралата се осъществява при пътен възел „Девня“. В момента на два километра от автомагистрала „Черно море“ движението след Варна е двупосочно в платното към Бургас поради ремонт на виадукт „Звездица”. Продължава да е в сила ограничението за моторни превозни средства с маса над 10 тона по пътя Кранево – Варна при км 83. Обходният маршрут е през Кичево и Оброчище. На територията на Областното пътно управление не са въведени други ограничения. По третокласните пътища ремонти се извършват по направлението Старо Оряхово – Гроздьово. В отсечка от 17 километра движението се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nДиана СТОЕВА", "date": "2018.07.04", "title": "Варна: До края на седмицата приключват ремонтите и по двете магистрали край града"}
{"url": "http://www.focus-news.net/news/2018/07/04/2541516/die-presse-avstriyskoto-pravitelstvo-e-rezervirano-kam-ideyata-za-dvustranno-sporazumenie-s-germaniya-za-bezhantsite.html", "text": "След постигнатия компромис между „сестринските“ партии от управляващия в Берлин Съюз (ХДС/ХСС) правителството във Виена демонстрира резервираност към идеята за сключване на двустранно споразумение с Германия за връщането на бежанци, пише австрийският национален ежедневник  Die Presse . Трудно е човек да си представи как би действало подобно споразумение и какви ще бъдат последиците от него, предупреди австрийският вътрешен министър Херберт Кикл.  \r\nКанцлерът Себастиан Курц и вицеканцлерът Хайнц-Кристиан Щрахе също подчертаха в рамките на съвместна пресконференция, че ще направят всичко възможно, за да предотвратят „щетите за австрийските граждани“, които планът на Берлин може да нанесе. \r\nДокато Германия преговаря с държави като Италия за връщане на бежанците, в Австрия няма да бъдат приемани допълнителен брой мигранти, поясниха от Виена. Така правителството се опитва да си спечели време – вероятно няколко седмици, в които да се подготви за налагането на по-строг контрол по южната граница, а също и в района около алпийския проход Бренер. Очакванията са, че и другите страни ще предприемат същите мерки. „Това ще бъде облекчение за Австрия и Германия\", изрази увереност Кикл.  Тереза Герова", "date": "2018.07.04", "title": "Die Presse: Австрийското правителство е резервирано към идеята за двустранно споразумение с Германия за бежанците"}
{"url": "http://www.focus-news.net/news/2018/07/04/2541511/volen-siderov-obedineni-patrioti-predi-da-pristapi-kam-kritiki-prezidentat-rumen-radev-tryabva-da-se-zamisli-dali-ne-pravi-tendentsiozni-napadki-i-dali-ne-vliza-v-partiyna-liniya.html", "text": "Преди да пристъпи към критики президентът Румен Радев трябва да се замисли  дали не прави тенденциозни нападки и дали не влиза в партийна линия. Това каза председателят на ПГ на „Обединени патриоти“ Волен Сидеров в декларация от името на група във връзка с изявлението на президента Румен Радев за европредседателството ни, предаде репортер на  Агенция „Фокус“.  „Един президент може да бъде критичен, когато има основание, в случая няма такова“, каза Сидеров. Той отправи съвет към Румен Радев и заяви, че държавният глава безспорно има качества. \"Безспорно се развива като политик и държавник, но трябва много сериозно да се замисли преди да пристъпи към критики дали не прави тенденциозни нападки и дали не влиза в партийна линия, която не е допустима за един държавен глава. Това мога да кажа – останалото в неделното училище“, заяви председателят на ПГ на „Обединени патриоти“. Сидеров заяви, че има  противоречия в изказването на президента за председателството. „Грешките са обясними, тъй като му пишат текстовете хора, които са начинаещи в журналистиката“, каза Сидеров. Той заяви, че президентът е разкритикувал страната ни, че не е поставила въпроса за Дунавската стратегия, която е изгодна за България. По думите на Волен Сидеров не може по време на председателството да си поставя наши въпроси. „Това не е възможно, т.е. тази критика е некоректна“, каза Сидеров.  \r\nТой отчете, че  по време на председателството  ни по отношение на мигрантите за първи път България поставя въпроса за затваряне на границите на Европа и за невръщане на тези, които са минали през транзитните страни. По думите му вместо премиерът Бойко Борисов да получи похвала от държавния глава, че тези въпроси са поставени, президентът търси под вола теле.  \r\nДеница КИТАНОВА", "date": "2018.07.04", "title": "Волен Сидеров, „Обединени патриоти“: Преди да пристъпи към критики президентът Румен Радев трябва да се замисли дали не прави тенденциозни нападки и дали не влиза в партийна линия"}
{"url": "http://www.focus-news.net/news/2018/07/04/2541529/burgas-mladite-top-matematitsi-ot-bimc-2018-shte-preminat-v-pastro-shestvie-po-glavnite-ulitsi-na-grada.html", "text": "Всички 1100 участници в Международното математическо състезание - BIMC` 2018, ще преминат в пъстро шествие в центъра на Бургас. Това съобщиха от  пресцентъра на Общината.  Дефилето ще стартира в 17.30 часа от Гъбката в Морската градина и ще премине по главните улици на града - \"Богориди\" и \"Александровска\" до Бургаския свободен университет. \r\nНад 1100 млади математици ще зарадват жителите и гостите на Бургас като представят своите 29 държави с шарени носии и облекла, типични за тяхната страна. Те ще бъдат водени лично от председателя на Изпълнителния комитет на IMC д-р Вен-Хсиен Сун, който ще бъде облечен в българска народна носия като жест и символ на приятелство към Бургас и страната-домакин. \r\nШествието ще приключи до Бургаския свободен университет, където от 19.30 часа в Атриума всички състезатели ще се включат в интересна програма в специалната Вечер на културите, в която чрез песни и танци ще представят екзотиката и обичаите на своята страна. \r\nВ четвъртък - 5-ти юли, от 10.30 часа, ще се състои церемонията по награждаване на най-добре представилите се състезатели и отбори, и официалното закриване на състезанието. \r\nОрганизатори на BIMC` 2018 са Община Бургас, ППМГ \"Акад. Никола Обрешков\", Министерството на образованието и науката, Регионалното управление на образованието в Бургас, Институтът по математика и информатика към Българската академия на науките и Съюзът на математиците в България.", "date": "2018.07.04", "title": "Бургас: Младите топ математици от BIMC` 2018 ще преминат в пъстро шествие по главните улици на града"}
{"url": "http://www.focus-news.net/news/2018/07/04/2541533/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Държавният глава на Полша Андждей Дуда информира председателя на Конституционния съд Малгожата Герсдорф, че мандадът й се прекратява, след като в страната бе приет спорен закон за реформа на съдебната система. Въпреки това Герсдорф игнорира думите му и увери, че ще се отиде на работното си място, пише  Politico  в европейската си редакция.   \r\n„Що се отнася до моя статут, то той не се промени след разговора ми с президента. Ще се появя на работа. Конституцията ми дава шестгодишен мандат и трябва да действам в съответствие с нея“, категорична бе Герсдорф пред депутатите в Сейма.  \r\nДуда се позова на спорния закон, който предвижда намаляване на пенсионната възраст на съдиите от Върховния съд на Полша от 70 на 65 г. Така бе предприет опит за отстраняването на Гердсдорф, въпреки че е на поста по-малко от четири години от шестгодишния си мандат.  \r\nЗаконодателството е една от поредицата съдебни реформи в страната, заради които Европейската комисия задейства правна процедура срещу Полша. \r\n***  След постигнатия компромис между „сестринските“ партии от управляващия в Берлин Съюз (ХДС/ХСС) правителството във Виена демонстрира резервираност към идеята за сключване на двустранно споразумение с Германия за връщането на бежанци, пише австрийският национален ежедневник  Die Presse . Трудно е човек да си представи как би действало подобно споразумение и какви ще бъдат последиците от него, предупреди австрийският вътрешен министър Херберт Кикл.  \r\nКанцлерът Себастиан Курц и вицеканцлерът Хайнц-Кристиан Щрахе също подчертаха в рамките на съвместна пресконференция, че ще направят всичко възможно, за да предотвратят „щетите за австрийските граждани“, които планът на Берлин може да нанесе. \r\nДокато Германия преговаря с държави като Италия за връщане на бежанците, в Австрия няма да бъдат приемани допълнителен брой мигранти, поясниха от Виена. Така правителството се опитва да си спечели време – вероятно няколко седмици, в които да се подготви за налагането на по-строг контрол по южната граница, а също и в района около алпийския проход Бренер. Очакванията са, че и другите страни ще предприемат същите мерки. „Това ще бъде облекчение за Австрия и Германия\", изрази увереност Кикл. \r\n***  Споразумението за бежанците, което постигнаха „сестринските“ партии от Съюза (ХДС/ХСС), остави Европа объркана: никой не знае какви ще бъдат последиците от постигнатия пробив в преговорите между ХДС и ХСС и дали изобщо сделката помежду им е в съответствие със закона, коментират в редакцията на водещото германско издание  Der Spiegel . \r\nПърви реагираха австрийците, които настояха за незабавно изясняване на позицията на управляващите в Берлин относно новите правила за мигрантите. В Брюксел изглеждаха сдържани. Председателят на Европейската комисия Жан-Клод Юнкер подчерта, че на пръв поглед планът на Берлин изглежда „законосъобразен“, но веднага след това допълни, че „от сегашната перспектива не мога да пренебрегна“ възможните последици за другите страни от Общността от прилагането на плана.  \r\nСлед разрешаването на спора между канцлера Ангела Меркел и федералния министър на вътрешните работи Хорст Зеехофер е ясно само едно: за Европа планът на Берлин провокира повече въпроси, отколкото отговори. Ето какво не се разбра след краткия документ, обявен след кратката среща между лидерите на ХДС и ХСС в понеделник вечер.  \r\n* Кой е отхвърлен? Зеехофер винаги е настоявал всички мигранти, които са били регистрирани в други държави от ЕС, да бъдат отхвърлени на границите на Германия. Все пак бе постигнато съвсем друго нещо: „Лицата, търсещи убежище, за чиито процедури за предоставяне на убежище са отговорни  други държави от ЕС\", трябва да бъдат възпрепятствани от влизане в Германия. Уловката: става въпрос за само част от тези, които преди са били регистрирани другаде. Ако търсещите убежище имат роднини в Германия - а това вероятно е така в много от случаите - Германия е отговорна за процедурата по предоставяне на убежище, без значение дали са регистрирани в други страни от Общността.  \r\n* Колко са отхвърлени? Точният брой няма как да бъде предвиден, но е повече от ясно – те няма да бъдат много.  Според Федералната служба за миграцията и бежанците в периода януари-май тази година са регистрирани 17 305 случая, в които Германия е поискала други страни да приемат обратно кандидати за убежище. През същия период обаче е имало и 6474 случая, в които други държави от ЕС са поискали от Германия да разгледа молби за убежище. Тревожното е, че тези статистически данни не са пълни – в тях не се съдържа информация за ситуацията на германско-австрийската граница.  \r\n* Ще участват ли другите държави от ЕС? Планът на ХДС и ХСС предвижда „административни споразумения\" с други държави от ЕС за връщането на търсещите убежище. Общо 14 държави приемат добре идеята – или поне ако се вярва на канцлера на ФРГ. Три страни от ЕС се противопоставят на сключването на двустранни споразумения за управление на мигрантския поток, сред които Италия и Австрия. \r\n*** Повече от 200 мигранти са се удавили в Средиземно море през последните три дни, като броят на жертвите за годината е над 1000 и предизвиква опасения, че трафикантите на хора поемат по-големи рискове поради ограниченията, наложени от италианското правителство и либийската брегова охрана,  пише британският ежедневник  Guardian . \r\nАгенцията на ООН за бежанците в Триполи съобщи в понеделник, че в същия ден в либийската столица са докарани  276 бежанци и мигранти, включително 16 оцелели от лодка, превозваща 130 души, от които 114 все още се водят изчезнали в морето. В събота и неделя са открити нови корабокрушения. \r\nВъв вторник либийската брегова охрана съобщи за още седем смъртни случая, а други 123 мигранти бяха спасени. \r\nБройката на 1 000 смъртни случая бе достигната на 1 юли. Това е четвъртата поредна година, когато повече от 1000 мигранти загиват, опитвайки се да стигнат до Европа през Средиземно море. \r\nОман Белбейси, ръководител на мисията в Либия в Международната организация по миграция (МОМ), заяви, че \"тревожното увеличение\" на смъртните случаи в морето е извън обичайното. \r\n\"Контрабандистите експлоатират отчаянието на мигрантите да напуснат, преди да има по-нататъшни ограничения срещу средиземноморските преходи от Европа\", каза той. \r\nКато цяло броят на имигрантите, които достигат до Италия по море, намалява спрямо миналогодишните цифри, но делът на онези, които се опитват да достигнат до Италия, и се давят, се увеличава, подсказвайки, че е виновна по-строгата италианска правителствена политика. \r\nДанните, изготвени от Матео Вила, изследовател в италианския център ISPI, показват, че досега само 50% от онези, които напускат Либия, са достигнали до Европа, което с  86% по-малко от  миналата година. \r\nДанните показват, че 44% са били върнати от либийската брегова охрана, в сравнение с 12% през миналата година. Общо 4,5% са загинали или са изчезнали, в сравнение с 2,3% през миналата година. Но през юни близо един на всеки 10 е загинал или изчезнал при напускане на либийското крайбрежие - най-високата смъртност досега. \r\nЛибийската брегова охрана е върнала около 10 000 души на брега тази година, според МОМ. Тази тенденция вероятно ще продължи поради три промени в политиката на новото италианско правителство. Тя е затворила пристанищата на страната за спасителни кораби на НПО; Италия се съгласи да изпрати допълнителни 10 моторни лодки и два кораба, гумени лодки, оборудване и превозни средства за подпомагане на либийската брегова охрана; и разширяване на зоната за търсене и спасяване, за които либийската брегова охрана е отговорна и следователно намаляват района, в който НПО и корабите на ЕС имат отговорност. \r\nЕС също така засили натиска си към НПО да се подчиняват на заповедите на либийската брегова охрана. За първи път от месеци в Средиземноморието не работи кораб от НПО. Два кораба на неправителствени организации, акостирали  в Малта, са задържани от властите и са възпрепятствани да напуснат и да извършват операции. \r\nИталианският заместник министър-председател Луиджи Ди Майо, член на Движението \"Пет звезди\", заяви, че смъртните случаи не трябва да се използват като доказателство, за да се оспори твърдата нова миграционна политика на правителството. \"Ние ще доставим моторни лодки на Либия, защото най-здравословно е, либийците да извършат спасяването и да вземат [мигрантите] обратно на либийския бряг\", каза той. \r\nПромените в италианската политика увеличиха броя на лицата, настанени в либийски лагери за задържане, които бяха широко критикувани от групи за защита на правата на човека и от агенции на ООН. \r\nМатео Салвини, италианският министър на вътрешните работи и движещата сила зад новата политиката, отрече твърденията, че либийските лагери за задържане са пренаселени затвори, заявявайки, че е посетил там център за задържане и е намерил условията приемливи. \r\nНо Белбейси от МОМ заяви: \"Мигрантите, върнати от бреговата охрана, не трябва автоматично да бъдат прехвърлени в центрове за  задържане. Ние сме дълбоко загрижени, че центровете за задържане отново ще бъдат пренаселени и че условията на живот ще се влошат при последния приток на мигранти.\" \r\nООН твърди, че до 10 000 души са държани в лагери за задържане. \r\nПо време на брифинг в понеделник говорител на Европейската комисия заяви, че кораби и лодки, които плават под знамето на Европа и извършват спасителни акции в морето, не могат да доведат мигрантите обратно в Либия. \r\n\"Това противоречи на нашите ценности, международното право и европейското право\", каза Наташа Бертауд. \"Ние сме добре запознати с нечовешката ситуация за много мигранти в Либия. ООН работи за подобряване на условията им и има механизъм за спешни транзити, за да евакуират тези хора от Либия. \" \r\nГенералният директор на МОМ Уилям Лейси Суинг ще се върне в Триполи тази седмица, за да види от първа ръка условията, пред които са изправени спасените мигранти и тези, върнати на брега от бреговата охрана. \r\nОбщият брой, достигащ до Италия, е все още по-нисък от миналата година, но италианското правителство е изправено пред проблем със справянето с повече от 500 000 души, чиито случаи на убежище не са били обработени. \r\nДосега основното предложение на ЕС за предотвратяване на навлизането на мигранти в Европа - създаване на центрове за обработка на убежища извън Европа - беше отхвърлено от лидерите в Албания, Алжир, Египет, Либия, Мароко и Тунис. Но ЕС все още не е наложил сериозен натиск върху тези държави, които са силно зависими от помощта на ЕС. \r\n***", "date": "2018.07.04", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/07/04/2541530/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-5-yuli.html", "text": "„Софийска вода” временно ще прекъсне водоснабдяването в някои части на столицата на 5 юли. Това съобщиха от пресцентъра на  дружеството . \r\nВъв връзка с подмяна на спирателни кранове на ул. 5, кв. „Враждебна“ , се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. 30, ул. 32, ул. 5, ул. 8. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 5 ъгъла с ул. 8. \r\nВъв връзка с подмяна на сградно водопроводно отклонение на ул. „Московска“, Център , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Московска“ от ул. „11ти август“ до ул. „Париж“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Московска“ №33. \r\nВъв връзка с прекъсване на сградно водопроводно отклонение на ул. „Момчил войвода“, жк. „Яворов“, се налага спиране на водоподаването от 12:30 до 17:30 часа на клиентите на „Софийска вода”, живеещи в района на: ул. „Момчил войвода“ от ул. „Цар Иван Асен II“ до ул. „Хан Омуртаг“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ивац войвода“ №17. \r\nВъв връзка с изпълнение на инвестиционен проект за реконструкция на уличен водопровод на ул. „Първа българска армия“ жк. „Военна рампа“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. “Първа българска армия“ от бул. „Илиянци“ до ул. „Константин Преславски“; ул. „Професор Иван Георгов“, ул. „Константин Преславски“, ул. „Павел Бобеков“, ул. „Шлосер“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа българска армия“ ъгъла с ул. „Павел Бобеков“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на ул. „Асен Игнатов“, с. Бусманци , се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Асен Игнатов“ от ул. „Вучко Игнатов-Даскала“ до ул. „Родината“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nВъв връзка с подмяна на сградно водопроводно отклонение на ул. „Хан Кардам“, кв. „Васил Левски“ , се налага спиране на водоподаването от 09:30 до 17:00 часа на клиентите на „Софийска вода”, живеещи в района на: ул. „Хан Кардам“ от ул. „Рилска обител“ до ул. „Селимица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хан Кардам“ №19. \r\nВъв връзка с монтаж на пожарен хидрант на ул. „Стефан Караджа“, с. Горни Богров , се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Стефан Караджа“, ул. „Морава“, ул. „Здравец“, ул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Караджа“ срещу 115 ОУ. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.04", "title": "„Софийска вода” временно ще прекъсне водоснабдяването в някои части на столицата на 5 юли"}
{"url": "http://www.focus-news.net/news/2018/07/04/2541520/prof-evgeniy-daynov-politolog-prezidentat-rumen-radev-vse-oshte-ne-se-e-prevarnal-v-politik-ot-imeto-na-voenen-doyde-i-ostrata-mu-reaktsiya-kam-evropredsedatelstvoto.html", "text": "Президентът Румен Радев все още не се е превърнал в политик – от името на военен дойде и острата му реакция към европредседателството. Това каза за сутрешния блок „Добро утро, България“ на  Радио „Фокус“  политологът Евгений Дайнов във връзка с вчерашните изявления на държавния глава за приключилото ротационно председателство на България на Съвета на ЕС. Според политолога демонстративното изключване на председателстващата ни страна от бъдеща стъпка напред в посока европейска сигурност е разярила президента на Република България в лицето на военен. „Продължава да не вижда цялостната картина. Като военен той е съвършено разярен от това, че по време на председателството във Европа общо девет държави са решили да правят обща армия, което е огромен напредък по темата „Сигурност“. Не само, че я няма България, никой не ѝ беше казал. За това и той изкара остро становище. Ако беше станал политик, бидейки разярен от това, че България е изключена от общото военно усилие и то очевидно демонстративно, щеше да изкара нещо по-балансирано като говорене, но човекът е гневен от наличието на проблем, за който той разбира колко е важен този проблем”, коментира Евгений Дайнов. Той каза още, че нищо не е свършено по темата „Сигурност“ като приоритетна за страната ни. Според политолога ако този въпрос не е бил приоритетен през последните шест месеца, реакцията на държавният глава би била по-балансирана.", "date": "2018.07.04", "title": "Проф. Евгений Дайнов, политолог: Президентът Румен Радев все още не се е превърнал в политик – от името на военен дойде и острата му реакция към европредседателството"}
{"url": "http://www.focus-news.net/news/2018/07/04/2541525/ekipi-na-ministerstvoto-na-zemedelieto-hranite-i-gorite-shte-posetyat-zasegnati-ot-bolestta-chuma-po-drebnite-prezhivni-zhivotni-rayoni-na-yambolsko-i-burgasko.html", "text": "Днес екипи на Министерството на земеделието, храните и горите ще посетят засегнатите от болестта чума по дребните преживни животни райони на Ямболско и Бургаско. Това съобщиха от пресцентъра на   Министерството на земеделието, храните и горите . Те ще проведат срещи с животновъди, на които ще бъдат обсъдени начините за обезщетение за претърпени щети вследствие мерките за ограничаване на заболяването. На 5 юли в МЗХГ ще се проведе и среща с браншовите организации на овцевъдите и козевъдите.  \r\nЧумата по дребните преживни животни не е опасна за хората, но нанася сериозни икономически загуби заради високата ѝ смъртност сред овцете и козите и  ограниченията за търговия и придвижване на животни и продукти от  засегнатите райони. Ветеринарните специалисти апелират при съмнение за заболели животни незабавно да бъдат информирани областните дирекции на Българската агенция по безопасност на храните.", "date": "2018.07.04", "title": "Екипи на Министерството на земеделието, храните и горите ще посетят засегнати от болестта чума по дребните преживни животни райони на Ямболско и Бургаско"}
{"url": "http://www.focus-news.net/news/2018/07/04/2541532/volen-siderov-obedineni-patrioti-ne-ni-interesuva-imeto-na-vnositelya-na-zakona-za-zadalzhitelnoto-depozirane-na-pechatni-izdaniya-zakonoproektat-e-dobar.html", "text": "Не ни интересува името на вносителя на Закона за задължителното депозиране на печатни издания, законопроектът е добър. Това каза председателят на ПГ на \"Обединени патриоти\" Волен Сидеров по време на обсъждането на промените в Закона за задължителното депозиране на печатни и други произведения, внесен от Делян Пеевски и група народни представители от  ПГ на ДПС, предаде репортер на  Агенция „Фокус“.  „Ние имаме днес не задача да правим характеристика или да съдим тази или онази медия, или този или онзи депутат вносител“, каза той. Сидеров обърна внимание, че патриотите имат още през 2014 г. внесен проектозакон за публичност на имуществото на лица, заемащи висши държавни длъжности. Председателят на ПГ на \"Обединени патриоти\" поясни, че там е била заложена поправка и медиите да декларират своето имущество. „Изведнъж се оказа, че името на един от вносителите е по-важно от закона. Ако имате проблеми с Пеевски, излезте зад ъгъла и си ги решете“, каза Сидеров на БСП.  \r\nДеница КИТАНОВА", "date": "2018.07.04", "title": "Волен Сидеров, „Обединени патриоти“: Не ни интересува името на вносителя на Закона за задължителното депозиране на печатни издания, законопроектът е добър"}
{"url": "http://www.focus-news.net/news/2018/07/04/2541531/vezhdi-rashidov-gerb-obshtestvoto-tryabva-da-bade-informirano-za-deystvitelnite-sobstvenitsi-na-mediite-i-nachina-im-na-finansirane.html", "text": "Обществото трябва да бъде информирано за действителните собственици на медиите и начина им на финансиране. Това каза председателят на Комисията по културата и медиите и депутат от ГЕРБ Вежди Рашидов по време на обсъждането на промените в Закона за задължителното депозиране на печатни и други произведения, внесен от ПГ на ДПС, предаде репортер на  Агенция „Фокус“.   „За мен това е съществен въпрос, защото опира до свободата на словото“, каза Рашидов. По думите му не напразно наричат медиите четвърта власт. „Те формират обществено мнение и напълно логично е да знаем кой стои зад тях. Като една медия се финансира непрозрачно, хората винаги имат съмнения“, каза депутатът от ГЕРБ. По думите му с пари могат да се купуват съвести. Рашидов обърна внимание и разликата между свобода и свободия. \"Трябва да удължим времето между първо и второ четене, трябва да се направят обществени дебати\", каза още депутатът от ГЕРБ.  \r\nДеница КИТАНОВА", "date": "2018.07.04", "title": "Вежди Рашидов, ГЕРБ: Обществото трябва да бъде информирано за действителните собственици на медиите и начина им на финансиране"}
{"url": "http://www.focus-news.net/news/2018/07/04/2541535/pazardzhik-obshtina-peshtera-shte-kandidatstva-za-finansirane-s-proekti-za-rekonstruktsiya-na-ulitsi-izgrazhdane-na-minifutbolno-igrishte-i-obnovyavane-na-gradskiya-park.html", "text": "Община Пещера ще подаде проектни предложения по три процедури, обявени от Министерство на земеделието и храните. Това съобщи за  Радио „Фокус“ – Пазарджик  Стоян Йовчев, експерт в Община Пещера. Първият проект касае възможността за реконструкция на улиците „Георги Кьосеиванов“, „Иван Вазов“ и „Изгрев“ в Пещера и е с максимално финансиране от 600 000 евро. По процедура „Спорт“ Общината ще кандидатства с проект за изграждане и оборудване на игрище за минифутбол на територията на Професионалната гимназия по хранително-вкусови технологии “Атанас Ченгелев“ в родопския град. В рамките до 400 000 евро е проектът за „Реконструкция на обществен парк в Пещера“. \r\nАлбена ЖИЛЕКОВА", "date": "2018.07.04", "title": "Пазарджик: Община Пещера ще кандидатства за финансиране с проекти за реконструкция на улици, изграждане на минифутболно игрище и обновяване на градския парк"}
{"url": "http://www.focus-news.net/news/2018/07/04/2541537/dobrich-morski-peyzazhi-na-hudozhnika-petar-dachev-sa-predstaveni-v-dom-pametnik-yordan-yovkov.html", "text": "„За нас е наистина удоволствие да представим двадесетина картини на не много известния, но много добър според нас художник Петър Дачев, чието детство преминава в град Добрич“. Това заяви в предаването „Добро утро България“ на  Радио „Фокус”  д-р Кремена Митева, главен уредник на Дом-паметник „Йордан Йовков“ в Добрич. Литературният музей в добруджанския град притежава богат фонд с огромен брой рисунки и картини на твореца, чието име се свързва и с друга бележита фигура от културния живот на страната ни – Анастас Петров, основоположника на българския балет, роден в Добрич и брат на художника. „Ние искахме да създадем една атмосфера, подходяща, приятна за летния сезон като представим неговите красиви морски пейзажи, рисувани вероятно 50-те - 60-те години на миналия век, които представят Северното Черноморие с акцент върху Балчик и Каварна. Подредили сме ги, защото наистина нашето фоайе е много красиво пространство, пространство за различни културни изяви. И това е една от временните изложби, които са предвидени за годината, като едно въведение към нашите чисто литературни експозиции на втория етаж, свързани с творчеството на Йордан Йовков и Дора Габе“, каза д-р Кремена Митева. По думите ѝ слънчевите и живописни пейзажи на Петър Дачев „оживяват“ музейното пространство и провокират посетителите, ако не са стигнали до морския бряг, непременно да го направят и да се докоснат до неговото очарование. \"Приморска Добруджа предлага все още съхранени и позапазени от цивилизацията невероятни места, като резервата „Яйлата“, залива „Болата“ и други. В районът все още има девствени кътчета, където човек би могъл да отдъхне и помечтае, да съзерцава природата и нейното спокойствие\", посочи д-р Митева. „Смятаме, че тези картини са една добра провокация в тази посока. Още повече ние имаме и конкретен повод. Това са 50 години от смъртта на художника Петър Дачев, които ще бъдат отбелязани през месец октомври тази година. Вярваме, че нашите посетители през летните месеци действително ще оценят картините на един човек, на един художник, на един творец, за когото едва ли са чували и затова ние сме подготвили едни малки рекламни брошури с цел да популяризираме неговото творчество с тази морска тема“, допълни специалистът.  \r\nЖулиета НИКОЛОВА", "date": "2018.07.04", "title": "Добрич: Морски пейзажи на художника Петър Дачев са представени в Дом-паметник „Йордан Йовков“"}
{"url": "http://www.focus-news.net/news/2018/07/04/2541534/voennosluzheshti-ot-suhopatnite-voyski-prodalzhavat-da-okazvat-pomosht-na-naselenieto-v-grad-smolyan-sled-poroynite-dazhdove.html", "text": "Двадесет военнослужещи от 101-ви алпийски полк - Смолян участват и днес с техника във възстановяване на проходимостта на инфраструктурата на града. Това съобщиха от пресцентъра на  Министерство на отбраната . Те почистват улици, пострадали от обилните валежи, паднали през миналата седмица. Действията на военнослужещите се ръководят от майор Иван Щерев.", "date": "2018.07.04", "title": "Военнослужещи от Сухопътните войски продължават да оказват помощ на населението в град Смолян след поройните дъждове"}
{"url": "http://www.focus-news.net/news/2018/07/04/2541538/api-patyat-za-chudnite-mostove-ne-e-chast-ot-republikanskata-mrezha.html", "text": "Пътят за Чудните мостове не е част от републиканската пътна мрежа. Това съобщиха от пресцентъра на  Агенция „Пътна инфраструктура“  по повод състоянието на пътя между Чепеларе и село Забърдо в област Смолян, водещ към Чудните мостове след поройните дъждове в областта от миналата седмица. Според АПИ отсечката е част от общинската пътна мрежа и се поддържа от Община Чепеларе.", "date": "2018.07.04", "title": "АПИ: Пътят за Чудните мостове не е част от републиканската мрежа"}
{"url": "http://www.focus-news.net/news/2018/07/04/2541539/burgas-11-oto-izdanie-na-festivala-na-pyasachnite-figuri-shte-bade-otkrito-na-5-yuli.html", "text": "11-ото издание на Фестивала на пясъчните фигури ще бъде открито на 5 юли от 18.00 часа. Това съобщиха от пресцентъра на  Община Бургас . Тази година двадесет и двама творци от Австралия, Турция, Украйна, Германия, Полша, Русия, Чехия и България работиха по атрактивната тема „Митове и чудовища“. На входа на експозицията ще ви посрещнат двете кули от Толкиновата сага „Властелинът на пръстените“ – Ортанк в Айсенгард (обиталище на магьосника Саруман) и Барад-Дур, от чийто връх гледа неспящото око на Саурон. Във фестивалната зона са изваяни още горгоната Медуза, страшен циклоп, чудовището от Лох Нес. Входът е свободен в деня на откриването. \r\nФестивалът на пясъчните скулптури ви очаква на обичайното си място в парк „Езеро“, близо до Конна база – Бургас. Той ще работи всеки ден от 08.00 до 22.00 часа до края на септември.  \r\nПо време на официалното откриване ще се изявят импро театър „ХаХаХа“ от София и бургаският духов оркестър, който се представя с изцяло нова музикална програма.", "date": "2018.07.04", "title": "Бургас: 11-ото издание на Фестивала на пясъчните фигури ще бъде открито на 5 юли"}
{"url": "http://www.focus-news.net/news/2018/07/04/2541543/varna-okrazhnata-prokuratura-predade-na-sad-mazh-za-ukriti-danatsi-v-osobeno-golemi-razmeri.html", "text": "За избягването на установяването и плащането на данъчни задължения в особено големи размери на съд с обвинителен акт Окръжната прокуратура във Варна предаде представляващ дружество с предмет на дейност застрахователен брокер и агент. Това съобщиха от пресцентъра на  Апелативна прокуратура - Варна . 49-годишният подсъдим Кр. Д. ще отговаря за потвърждаване на неистина в годишна данъчна декларация за дължим корпоративен данък на дружеството чрез съставяне и използване на документи с невярно съдържание. Така той успял да избегне плащането на данъци в особено големи размери - 39 748 лева, като декларирал неизвършени разходи за куриерски услуги в размер на близо 400 000 лева. \r\nПривлечен в качеството на обвиняем, Кр. Д. отказал да дава обяснения. Събраните по делото доказателства – разпити на свидетели, включително на бившия му  съдружник в дружеството, както и на собственици на фирми, чиито неистински фактури той сам изготвял  или съзнателно използвал, подкрепят обвинението на Окръжната прокуратура във Варна. Щетите от данъчното престъпление за бюджета  – 39 748 лева, не са възстановени.  \r\nПрестъплението по член 255, ал. 3 от НК се наказва с лишаване от свобода от 3 до 8 години  и конфискацията на част или на цялото имущество на виновния. Предстои делото срещу 49-годишния подсъдим, който е с висше образование и неосъждан, да бъде насрочено за разглеждане във Варненския окръжен съд.", "date": "2018.07.04", "title": "Варна: Окръжната прокуратура предаде на съд мъж за укрити данъци в особено големи размери"}
{"url": "http://www.focus-news.net/news/2018/07/04/2541540/politico-predsedatelyat-na-ks-na-polsha-otkaza-da-napusne-posta-si.html", "text": "Държавният глава на Полша Андждей Дуда информира председателя на Конституционния съд Малгожата Герсдорф, че мандадът й се прекратява, след като в страната бе приет спорен закон за реформа на съдебната система. Въпреки това Герсдорф игнорира думите му и увери, че ще се отиде на работното си място, пише  Politico  в европейската си редакция.   \r\n„Що се отнася до моя статут, то той не се промени след разговора ми с президента. Ще се появя на работа. Конституцията ми дава шестгодишен мандат и трябва да действам в съответствие с нея“, категорична бе Герсдорф пред депутатите в Сейма.  \r\nДуда се позова на спорния закон, който предвижда намаляване на пенсионната възраст на съдиите от Върховния съд на Полша от 70 на 65 г. Така бе предприет опит за отстраняването на Гердсдорф, въпреки че е на поста по-малко от четири години от шестгодишния си мандат.  \r\nЗаконодателството е една от поредицата съдебни реформи в страната, заради които Европейската комисия задейства правна процедура срещу Полша. Тереза Герова", "date": "2018.07.04", "title": "Politico: Председателят на КС на Полша отказа да напусне поста си"}
{"url": "http://www.focus-news.net/news/2018/07/04/2541536/parlamentat-prie-na-parvo-chetene-predlozheniyata-na-dps-za-razkrivane-na-informatsiya-za-deystvitelniya-sobstvenik-na-mediite-i-za-tyahnoto-finansirane.html", "text": "Парламентът прие промени в Закона за задължителното депозиране на печатни и други издания на първо четене, предаде репортер на  Агенция „Фокус“.  . „За“ промените гласуваха 92 народни представители, „против“ - 12 и „въздържали се“ -  28, с което той бе приет. Промените са внесени от депутата Делян Пеевски и група народни представители от ПГ на ДПС. Съгласно приетите промени лице, разпространяващо или продаващо печатни издания в срок до 31 януари на съответната година, трябва да подаде в Министерството на културата декларация по образец, одобрен от министъра, която да идентифицира действителния му собственик. По отношение на доставчиците на медийни услуги, срокът за подаване на декларации за действителния собственик е до 30 юни на съответната година. Освен за действителния собственик на  услугите, документът трябва да съдържа и информация за финансирането в предходната година. Законът дефинира и думата финансиране като всяко безвъзмездно получаване на парично имущество или всяка друго получаване на парични средства, независимо от правната форма, извън приходите от обичайната дейност на медийни услуги, както и всички получени заеми извън банковите кредити.  \r\nДеница КИТАНОВА", "date": "2018.07.04", "title": "Парламентът прие на първо четене предложенията на ДПС за разкриване на информация за действителния собственик на медиите и за тяхното финансиране"}
{"url": "http://www.focus-news.net/news/2018/07/04/2541541/dobrich-nyakolko-naseleni-mesta-e-oblastta-sa-s-narusheno-vodopodavane-zaradi-avarii.html", "text": "Поради възникнала авария на улица „Ружа“ в района е спряно водоподаването до отстраняване на повредата, предаде кореспондент на  Радио „Фокус” – Варна . В община Добрич екипи на ВиК работят по отстраняване на аварии по ул. „Димитър Ковачев“ 23, 38 и 62, ул. „Балкан“ 3 и7, района на Изчислителния център. В рамките на дейностите по водния цикъл се работи в района на \"Царете\", съобщиха от ВиК-Добрич. В областта с нарушено водоподаване са в община Добричка - с. Паскалево, с. Ведрина, с. Долина, с. Подслон, с. Стефаново и СК – Росеново, в община Балчик - ул. „Г. Бенковски“, в община Тервел - с. Безмер, в община Генерал Тошево - ул. “Асен Златаров“, с. Пчеларово, с. Равнец, където се извършва смяна на водомери, в община Шабла - ул. “Кокиче“ в морския град и в община Крушари - с. Крушари и с. Телериг.  \r\nЖулиета НИКОЛОВА", "date": "2018.07.04", "title": "Добрич: Няколко населени места е областта са с нарушено водоподаване заради аварии"}
{"url": "http://www.focus-news.net/news/2018/07/04/2541545/blagoevgrad-vazmozhni-sa-kratkotrayni-povisheniya-na-rechnite-niva-v-gornite-techeniya-na-rekite-struma-i-mesta.html", "text": "Възможни са краткотрайни повишения на речните нива в горните течения на реките Струма и Места, сочи справка на  сайта на Националния институт по метеорология и хидрология . Утре речните нива в Западнобеломорски басейн ще се понижават, като в резултат на валежи в следобедните часове ще има повишения на речните нива в средното и долното течение на река Места и във водосбора на река Доспат. На 6 юли вследствие на валежи ще има повишения на речните нива в целия басейн, като по-значителни ще бъдат повишенията в горното течение на река Струма и във водосбора на река Доспат.", "date": "2018.07.04", "title": "Благоевград: Възможни са краткотрайни повишения на речните нива в горните течения на реките Струма и Места"}
{"url": "http://www.focus-news.net/news/2018/07/04/2541549/varhovniyat-administrativen-sad-potvardi-otmyana-na-nalozhena-na-obshtina-sliven-finansova-korektsiya-po-vtoriya-voden-tsikal.html", "text": "Върховният административен съд потвърди отмяната на наложена на Община Сливен финансова корекция в размер на 1.685 млн. лева. Тя беше наложена от Министерството на околната среда и водите по договор от 2013 г. за втория етап на водния цикъл. Това съобщиха от пресцентъра на  Общината . Община Сливен обжалва наложената финансова корекция пред Административен съд – Стара Загора и с негово решение от 10 октомври 2017 г. тя е отменена. МОСВ обжалва решението пред Върховния административен съд. Със свое решение от 18 юни 2018 г. ВАС потвърди решението на Административен съд – Стара Загора за отмяна на финансовата корекция. Решението е окончателно. \r\nМинистерството на околната среда и водите наложи на Община Сливен финансова корекция и за първия воден цикъл на Сливен, изпълняван в периода 2008-2010 г. Тя е в размер на около 4 милиона лева. Пред НАП беше започнато производство срещу Община Сливен за събиране на вземането и през есента на 2017 г. беше наложен запор на общинските сметки. Община Сливен оспори, че дължи сумата. По искова молба на НАП беше образувано дело в Окръжен съд - Сливен, който с определение прекрати производството. Предстои Бургаският апелативен съд да се произнесе по жалбата на НАП.", "date": "2018.07.04", "title": "Върховният административен съд потвърди отмяна на наложена на Община Сливен финансова корекция по втория воден цикъл"}
{"url": "http://www.focus-news.net/news/2018/07/04/2541548/burgas-dvama-polyatsi-sa-postradali-pri-sbivane-mezhdu-dve-kompanii-v-slanchev-bryag.html", "text": "Двама поляци са пострадали при сбиване между две компании в Слънчев бряг. Това съобщи за  Радио „Фокус“ – Бургас  Цветелина Рандева, говорител на ОДМВР-Бургас. „Инцидентът в к. к. „Слънчев бряг“, при който има пострадали полски туристи се касае за скандал, предизвикан от злоупотреба с алкохол между компания от полски туристи и други участници, които към момента установяваме. Скандалът е прераснал в сбиване като един вероятно от другата група е употребил нож“, каза още Рандева. По думите й са нанесени прорезни рани върху един от полските туристи, който е настанен в Бургаска болница за лечение. Вторият, който е с леки повърхностни наранявания, към момента не може да бъде разпитан, тъй като все още е в нетрезво състояние.  \r\nСбиването е станало пред комплекс „Изола“. Пострадалите туристи са на 19 и 21 години. Те са без опасност за живота. Към момента се уточнява самоличността на останалите участници в сбиването, възникнало след употреба на алкохол. По случая е образувано досъдебно производство. \r\nДеница ДИМИТРОВА", "date": "2018.07.04", "title": "Бургас: Двама поляци са пострадали при сбиване между две компании в Слънчев бряг"}
{"url": "http://www.focus-news.net/news/2018/07/04/2541542/ombudsmanat-maya-manolova-protsedurata-za-povishavane-na-tsenite-na-toka-i-parnoto-e-tezhko-narushena.html", "text": "Тежко е нарушена процедурата за вземане на решенията за повишаване на цената на тока и парното. Това каза пред журналисти омбудсманът на Р България Мая Манолова, след като внесе във Върховната административна прокуратура иск срещу решенията на КЕВР за поскъпване на цените на тока и парното, предаде репортер на  Агенция „Фокус“ . „Нарушенията на процедурата водят до невъзможност да се чуят аргументите на гражданите и организациите. Взема се решение само на базата на аргументите на монополните енергийни дружества“, обяви тя. „Откритото заседание, което замества обществено обсъждане, и на което гражданите и омбудсманът биха могли да изложат съображенията си, е проведено преди да стане ясно увеличението на цената на природния газ“, обясни Мая Манолова. „През няколко дни, без обществено обсъждане, КЕВР повишава цената на природния газ и веднага след това на парното и ел енергията“, коментира омбудсманът. „Има и много други нарушения. Според закона би следвало енергийните дружества да поискат преразглеждане на цената. КЕВР им е изпратил писмо, с което да ги подкани да поискат корекция на цената, но те не са спазили 3-месечните срокове от започването на следващия ценови период. Нарушили са срока с един, с десет, с петнадесет дни, има много нарушения на процедурата“, уточни Мая Манолова. „Подготвили сме писмено аргументи защо решенията на КЕВР са незаконни. Надяваме се, че ще има конструктивен разговор с Прокуратурата. Благодаря на Ася Петрова и на главния прокурор Сотир Цацаров за бързата реакция, защото има процесуални срокове, които трябва да се спазят, в случай, че Прокуратурата вземе решение да депозира протест срещу решението на КЕВР“, каза още тя. \r\nБиляна ИВАНОВА", "date": "2018.07.04", "title": "Омбудсманът Мая Манолова: Процедурата за повишаване на цените на тока и парното е тежко нарушена"}
{"url": "http://www.focus-news.net/news/2018/07/04/2541552/dots-georgi-yordanov-bsp-promenite-v-nakazatelniya-kodeks-na-bsp-sa-parva-stapka-v-reshavaneto-na-problema-s-nezakonniya-vnos-na-lekarstva.html", "text": "Промените в Наказателния кодекс на БСП са първа стъпка в решаването  на проблема с незаконния внос на лекарства. Това каза народният представител от ПГ на „БСП за България“ и заместник-председател на Здравната комисия доц. Георги Йорданов по време на обсъждането на промените в Наказателния кодекс на неговата парламентарна група, криминализиращи незаконното внасяне на лекарствени продукти през границата, предаде репортер на  Агенция „Фокус“.  По думите му търговията с лекарства не е обикновена. „Не става въпрос за търговия с цигари и хранителни стоки, а с един продукт, който касае живота на една част от българския народ. Той е изключително скъп. Затова аз казвам, че това деяние е цинизъм, а не обикновена търговия“, каза доц. Йораданов по отношение на незаконната търговия с лекарства. \r\nДеница КИТАНОВА", "date": "2018.07.04", "title": "Доц. Георги Йорданов, БСП: Промените в Наказателния кодекс на БСП са първа стъпка в решаването на проблема  с незаконния внос на лекарства"}
{"url": "http://www.focus-news.net/news/2018/07/04/2541553/vidin-tyaloto-na-61-godishen-mazh-e-otkrito-vav-vodite-na-reka-dunav-kray-bivsha-pompena-stantsiya-v-zemlishteto-na-selo-archar.html", "text": "Тялото на 61-годишен мъж е открито във водите на река Дунав край бивша помпена станция в землището на село Арчар. Това съобщиха от  ОДМВР - Видин . Сигналът за забелязаното тяло във водите на река Дунав при километър 764 е подаден на 3 юли в ОДМВР - Видин. Оперативна група извършила оглед на място, разследващите не са констатирали следи от насилствена смърт. Установена била самоличността на мъжа – 61-годишен жител на Видин. Трупът е транспортиран за аутопсия във видинската болница. По случая е образувано досъдебно производство.", "date": "2018.07.04", "title": "Видин: Тялото на 61-годишен мъж е открито във водите на река Дунав край бивша помпена станция в землището на село Арчар"}
{"url": "http://www.focus-news.net/news/2018/07/04/2541547/gencho-genchev-kmet-na-svishtov-dobro-e-tsyalostnoto-sastoyanie-na-obshtinskata-patna-mrezha-za-tova-lyato-ne-predvizhdame-mashtabni-remonti.html", "text": "Не са много невралгичните участъци от общинската пътна мрежа на територията на Община Свищов. Предвижда се до края на лятото да се направят леки козметични ремонти, но цялостното състояние на пътищата е добро. Това каза за  Радио „Фокус“ – Велико Търново  кметът Генчо Генчев. Той припомни, че усилията на местната администрация са насочени основно към град Свищов. Там тече преасфалтиране на компрометирани улици, които не са включени в двата мащабни инфраструктурни проекта, които също се изпълняват. „Дейностите по текущата поддръжка на пътищата вървят в срок и се случват много бързо и качествено. Искам пак да подчертая, че това са текущи ремонти на улиците, които няма да попаднат в обхвата на подмяна на водопроводите и асфалтирането. Това са 45 улици, за които всеки момент Община Свищов чака да получи финансиране в размер на около 1.7 млн. лв. за подмяна на 11 км водопреносна мрежа в град Свищов. След това ще бъде извършено цялостно преасфалтиране на тези участъци“, подчерта още кметът. Той допълни, че се очаква дейностите да стартират още преди края на юли. \r\nЛуиза ТРАНЧЕВА", "date": "2018.07.04", "title": "Генчо Генчев, кмет на Свищов: Добро е цялостното състояние на общинската пътна мрежа, за това лято не предвиждаме мащабни ремонти"}
{"url": "http://www.focus-news.net/news/2018/07/04/2541546/hristian-mitev-obedineni-patrioti-nyama-da-podkrepya-promenite-v-nakazatelniya-kodeks-na-bsp-svarzani-s-nezakonnata-targoviya-s-lekarstva.html", "text": "Няма да подкрепя промените в Наказателния кодекс на БСП, свързани с незаконната търговия с лекарства. Това каза народният представител от ПГ на „Обединени патриоти“ Христиан Митев по време на обсъждането на промените в Наказателния кодекс на БСП, криминализиращи незаконното внасяне на лекарствени продукти през границата, предаде репортер на  Агенция „Фокус“.  „Действително благородна идея се крие в мотивите на този законопроект, но все пак формата, която търсят и се опитват да използват колегите за решаването на проблемите, свъразни с решаването на незаконната търговия с лекарства, не са особено удачни“, каза Митев.  \r\nДеница КИТАНОВА", "date": "2018.07.04", "title": "Христиан Митев, „Обединени патриоти“: Няма да подкрепя промените в Наказателния кодекс на БСП, свързани с незаконната търговия с лекарства"}
{"url": "http://www.focus-news.net/news/2018/07/04/2541554/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Канцлерът на ФРГ Ангела Меркел представя насоките на правителствената си политика в реч пред Бундестага, съобщава германското издание  Handelsblatt , като подчертава, че вниманието ще бъде насочено към новия план на Берлин за справяне с мигрантския натиск в страната.  \r\n„Бъдещето на Германия е тясно свързано с Европа“. С тези думи Меркел представянето на насоките на правителствената политика на голямата коалиция. Обещанието за просперитет напоследък не е толкова лесно да се даде в Европа, но миграцията е „задача, която засяга всички“, подчерта германският канцлер, като същевременно допълни: „Нуждаем се от надеждни и реалистични отговори“.  \r\nОт редакцията подчертават, че основната задача, която Меркел трябва да изпълни с речта си, е да убеди коалиционния партньор на Съюза (ХДС/ХСС) – германските социалдемократи, в правилността на новия план за бежанците, постигнат между лидерите на двете „сестрински“ партии след седмици на напрегнати преговори.  \r\nВ деня след постигане на компромиса между ХДС и ХСС стана ясно, че водените от Андреа Налес социалдемократи са недоволни от постигната сделка. Лидерите на двете „сестрински“ партии се договориха за създаването на транзитни центрове на германско-австрийската граница. В тях ще бъдат настанявани мигрантите, които вече са регистрирани в други държави от Европейския съюз. Така те няма да бъдат връщани обратно в страните, където са били приети първоначално, но и няма да бъдат допускани във вътрешността на Германия. От тези центрове мигрантите все пак ще бъдат изпращани обратно в страните от Общността, в които са регистрирани. \r\n***  Споразумението за бежанците, което постигнаха „сестринските“ партии от Съюза (ХДС/ХСС), остави Европа объркана: никой не знае какви ще бъдат последиците от постигнатия пробив в преговорите между ХДС и ХСС и дали изобщо сделката помежду им е в съответствие със закона, коментират в редакцията на водещото германско издание  Der Spiegel . \r\nПърви реагираха австрийците, които настояха за незабавно изясняване на позицията на управляващите в Берлин относно новите правила за мигрантите. В Брюксел изглеждаха сдържани. Председателят на Европейската комисия Жан-Клод Юнкер подчерта, че на пръв поглед планът на Берлин изглежда „законосъобразен“, но веднага след това допълни, че „от сегашната перспектива не мога да пренебрегна“ възможните последици за другите страни от Общността от прилагането на плана.  \r\nСлед разрешаването на спора между канцлера Ангела Меркел и федералния министър на вътрешните работи Хорст Зеехофер е ясно само едно: за Европа планът на Берлин провокира повече въпроси, отколкото отговори. Ето какво не се разбра след краткия документ, обявен след кратката среща между лидерите на ХДС и ХСС в понеделник вечер.  \r\n* Кой е отхвърлен? Зеехофер винаги е настоявал всички мигранти, които са били регистрирани в други държави от ЕС, да бъдат отхвърлени на границите на Германия. Все пак бе постигнато съвсем друго нещо: „Лицата, търсещи убежище, за чиито процедури за предоставяне на убежище са отговорни  други държави от ЕС\", трябва да бъдат възпрепятствани от влизане в Германия. Уловката: става въпрос за само част от тези, които преди са били регистрирани другаде. Ако търсещите убежище имат роднини в Германия - а това вероятно е така в много от случаите - Германия е отговорна за процедурата по предоставяне на убежище, без значение дали са регистрирани в други страни от Общността.  \r\n* Колко са отхвърлени? Точният брой няма как да бъде предвиден, но е повече от ясно – те няма да бъдат много.  Според Федералната служба за миграцията и бежанците в периода януари-май тази година са регистрирани 17 305 случая, в които Германия е поискала други страни да приемат обратно кандидати за убежище. През същия период обаче е имало и 6474 случая, в които други държави от ЕС са поискали от Германия да разгледа молби за убежище. Тревожното е, че тези статистически данни не са пълни – в тях не се съдържа информация за ситуацията на германско-австрийската граница.  \r\n* Ще участват ли другите държави от ЕС? Планът на ХДС и ХСС предвижда „административни споразумения\" с други държави от ЕС за връщането на търсещите убежище. Общо 14 държави приемат добре идеята – или поне ако се вярва на канцлера на ФРГ. Три страни от ЕС се противопоставят на сключването на двустранни споразумения за управление на мигрантския поток, сред които Италия и Австрия. \r\n***  Българските власти са обещали съдействие на Германия в издирването на двама от заподозрените за групово изнасилване на 13-годишно момиче във Велберт, федерална провинция Северен Рейн-Вестфалия, съобщава националният ежедневник  Die Frankfurter Allgemeine Zeitung .  \r\nОт Министерството на вътрешните работи на Северен Рейн-Вестфалия поясниха, че разследването на престъплението е показало, че двама от най-малко осмината младежи, заподозрени в сексуалното посегателство, се намират на територията на България.  \r\nВ бруталното посегателство срещу малолетното момиче, което разтърси цяла Германия, се оказа замесена група младежи от България. Съгласно разпространената по-рано информация, 13-годишното момиче е било насилено сексуално от осмина тийндейджъри от България. Престъплението бе извършено на 21 април в градчето Велберт в близост до Дюселдорф, провинция Северен Рейн-Вестфалия.  \r\nОт Прокуратурата поясниха, че първоначално жертвата е била подложена на вербален тормоз. Нещата обаче се променят: след посещение в плувна база, момичето се отправя към дома си, когато бива нападнато и завлечено в близка гора, където е изнасилено от няколко от българските младежи. Насилниците дори заснемат деянието с мобилните си телефони. Според властите групата от насилници е действала по предварителен план.  \r\nСлучаен минувач – при това жена - помага на жертвата и успява да прогони нападателите, след което подава сигнал в полицията. \r\n***", "date": "2018.07.04", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/07/04/2541550/ombudsmanat-maya-manolova-grazhdanite-ne-mogat-da-atakuvat-resheniyata-na-kevr-za-tsenite-na-vodata-parnoto-toka-i-toplata-voda-a-te-sa-oshtetenite.html", "text": "Големият проблем е, че гражданите не могат да атакуват решенията на КЕВР за определянето на цените на водата, парното, тока и топлата вода, които ги касаят. Това каза пред журналисти омбудсманът на Р България Мая Манолова, след като внесе във Върховната административна прокуратура иск срещу решенията на КЕВР за поскъпване на цените на тока и парното, предаде репортер на  Агенция „Фокус“ . „Ощетените са гражданите, а те не могат да атакуват решенията на КЕВР“, заяви тя. „Според мотивите на Конституционния съд би следвало съдът да преценява във всеки конкретен случай имат ли право гражданите да обжалват, имат ли правен интерес да атакуват конкретния акт на КЕВР“, обясни Мая Манолова. „За съжаление, практиката на съдилищата е такава, че отхвърлят възможността на гражданите да обжалват актовете, които буквално им бъркат в джоба“, коментира тя и уточни, че според сега действащото законодателство единствените, които могат да обжалват тези актове, са енергийните дружества. „Нали разбирате какъв е абсурдът? ЧЕЗ има право да обжалва актовете на КЕВР, с които се повишава цената на тока. Защо да го прави, след като КЕВР обикновено удовлетворява всичките им искания? Така е и със столичната „Топлофикация“ - защо да обжалва новото решение за цената на парното, след като тя е удовлетворена изцяло“, попита омбудсманът. „Отправих и препоръка до НС с настоятелна молба да променят текста в закона, така че да дадат право на гражданите да обжалват. Само че депутатите не се съобразиха с аргументите ми. При последните изменения за Закона за енергетиката просто не ги обсъдиха“, каза още Мая Манолова. \r\nБиляна ИВАНОВА", "date": "2018.07.04", "title": "Омбудсманът Мая Манолова: Гражданите не могат да атакуват решенията на КЕВР за цените на водата, парното, тока и топлата вода, а те са ощетените"}
{"url": "http://www.focus-news.net/news/2018/07/04/2541555/dobrich-zakrivat-se-tri-paralelki-v-srednite-uchilishta-v-oblastta-poradi-lipsa-na-zhelaeshti-za-saotvetnite-spetsialnosti.html", "text": "Закриват се три паралелки в средните училища в областта поради липса на желаещи за съответните специалности. Това става ясно след като бяха оповестени резултатите за прием след 7-ми клас, съобщи Жоро Тошков, директор на Регионалното управление по образование (РУО) в Добрич, предаде кореспондент на  Радио „Фокус” – Варна . На практика закритите паралелки са една от по две половинки с по 13 ученика в Професионалната гимназия по техника и строителство „Михаил Ломоносов“, като едната половинка е „Мебелно производство“, другата – „Строителство и архитектура“, паралелка в Професионална гимназия по аграрно стопанство – „Механизация на селското стопанство – монтьор на селскостопанска техника“ (имало е трима кандидати) и една паралелка в ОУ „Пейо Яворов“ в село Стефаново – „Текстово обработване“ (също е имало само трима кандидати). Със заповед от 2 юли тези паралелки са закрити, каза Жоро Тошков и допълни: „Останалите 65 паралелки смятаме, че има потенциал да бъдат запълнени. Пълни са шестте паралелки на Езикова гимназия (ЕГ) „Гео Милев“, на Природо-математическа гимназия (ПМГ) „Иван Вазов“ трите паралелки, запълнени са паралелките на СУ „П. Р. Славейков“, СУ „Любен Каравелов“, на Финансово-стопанската гимназия (ФСГ) „Васил Левски“. Останалите къде по-малко, къде повече, но отново подчертавам има потенциал“. По думите на специалиста оказва се, че около 30 ученика не фигурират никъде, отпаднали са от класирането, тъй като са посочили само едно желание. „Това означава, че те ще участват на третия етап“, каза Жоро Тошков. Той отбеляза също, че тази година най-голям е бил интересът на учениците към ЕГ, ФСГ, ПМГ, СУ „П. Р. Славейков“. Професионалната гимназия по туризъм в Добрич обаче има все още незапълнени паралелки. Жоро Тошков заяви също, че френският език не е одобрен тази година за ЕГ в добруджанския град. Ще има по три немски и три английски паралелки, като е дадена възможност като втори език в тях да се изучават руски и испански език. Само една от английските паралелки има като втори език френски. \"Най-високият бал (466) е в ЕГ, минималният там е 231 точки\", каза Жоро Тошков. \"До този максимален бал се доближава СУ „Св. Климент Охридски“, допълни той. В това училище има паралелки по изкуства – музика, танци, хореография и графичен дизайн. По думите на специалиста най-добре се вижда разликата при минималния бал. Например в СУ „Св. св. Кирил и Методий“ минималният бал е 87, в Професионалната гимназия по туризъм – 82, в Професионална гимназия „Дочо Михайлов“ в Тервел – 44. Според Жоро Тошков обаче стойностите на максималния бал са добри. Първенство държат ЕГ, ПМГ, СУ „Св. Климент Охридски“ в Добрич, СУ „Христо Ботев“ в Балчик, след тях се нареждат ФСГ в Добрич и Професионалната гимназия по земеделие „Тодор Рачински“ в град Генерал Тошево и СУ „Стефан Караджа“ в Каварна, където двете паралелки са запълнени още от първо класиране. Жоро Тошков отбеляза, че между 20 и 30 деца от други области на страната всяка година избират да учат в Добрич и областта. В миналото това е било особено характерно за Професионалната гимназия по ветеринарна медицина, сега тази тенденция малко е поотслабнала. По думите му РУО очаква подкрепа от страна на местния бизнес, който трябва да декларира своите желания по отношение на трудовия пазар, за да има по-адекватна картина при определянето на професионални паралелки в гимназиите съобразно нуждите и то в перспектива.  \r\nЖулиета НИКОЛОВА", "date": "2018.07.04", "title": "Добрич: Закриват се три паралелки в средните училища в областта поради липса на желаещи за съответните специалности"}
{"url": "http://www.focus-news.net/news/2018/07/04/2541557/gazeta-express-liderite-na-kosovskite-partii-se-sabirat-za-obsazhdane-na-dialoga-sas-sarbiya.html", "text": "Лидерите на политическите партии, представени в косовския парламент, се събират на среща в Прищина, за да обсъдят диалога за нормализиране на двустранните отношения със Сърбия, съобщава електронното издание  Gazeta Express . \r\nПо данни на медии срещата е насрочена за 17 часа местно време (18 часа българско време), а основната тема на разговорите се очаква да бъде съгласуването на единна платформа за преговорите с Белград – включително постигането на консенсус в парламента и постигането на компромис за членовете на преговарящия от името на Прищина екип. Покани за участие в срещата са получили също председателят на законодателния орган Кадри Весели, лидерът на опозиционната партия „Самоопределение“ Албин  Курти, а също и премиерът Рамуш Харадинай.  \r\nМиналата седмица президентът Хашим Тачи призова политическите партии да постигнат консенсус за диалога със Сърбия и насрочи среща на политическите лидери. Но опозиционните партии продължават да оспорват ролята на Тачи като главен преговарящ със Сърбия. \r\nОчаква се в близко време Косово и Сърбия да започнат последния кръг от диалога, който трябва да завърши с подписването на правно обвързващо споразумение между двете страни. Тереза Герова", "date": "2018.07.04", "title": "Gazeta Express: Лидерите на косовските партии се събират за обсъждане на диалога със Сърбия"}
{"url": "http://www.focus-news.net/news/2018/07/04/2541544/kompanii-ot-energiyniya-sektor-v-balgariya-izraziha-podkrepa-za-rabotata-na-komisiyata-za-energiyno-i-vodno-regulirane.html", "text": "Подкрепяме усилията на независимия и избран по професионални критерии състав на Комисията за енергийно и водно регулиране (КЕВР) за установяване на предвидима регулаторна среда, недопускане на политическа намеса в приеманите решения и финансово стабилизиране на енергийния сектор. Това се посочва в официална  позиция  от името на група компании от енергийния сектор в България, сред които ЧЕЗ Груп България и ЕНЕРГО-ПРО. В нея дружествата заявяват още, че независимостта и експертността на КЕВР следва да бъдат запазени като гаранция за регулиране на структуроопределящия енергиен отрасъл в съответствие с българското и европейското право. \r\n\"Фокус\" публикува позицията без редакторска намеса.  \r\nПОЗИЦИЯ \r\nДолуподписаните компании и браншови организации обединяваме работодателите - частни инвеститори в енергетиката и представляваме над 50% от инсталираните мощности и над 70% от заетите в частния сектор енергетика. Реализираните от нас инвестиции надхвърлят 11 млрд. лв. и се равняват на 60% от всички преки чуждестранни инвестиции за периода 2010 – 2016 г. Работим във всички сегменти на електроенергийния сектор – производство, търговия, разпределение и снабдяване, като произвеждаме енергия чрез конвенционални и възобновяеми източници. Проблемите на енергийния сектор са ни добре известни, като нееднократно сме заявявали позиции и сме правили конкретни предложения за подобряване на инвестиционната среда, прозрачността, либерализацията на пазара, както и в подкрепа на регулаторната и финансовата стабилност на отрасъла. \r\nВ този смисъл подкрепяме усилията на независимия и избран по професионални критерии състав на Комисията за енергийно и водно регулиране (КЕВР) за установяване на предвидима регулаторна среда, недопускане на политическа намеса в приеманите решения и финансово стабилизиране на енергийния сектор. \r\nВярваме, че независимостта и експертността на КЕВР следва да бъдат запазени като гаранция за регулиране на структуроопределящия енергиен отрасъл в съответствие с българското и европейското право. \r\nОчакваме в период на съществени промени в сектора, свързани с либерализация на електроенергийния пазар, не дестабилизация и искания за оставки, а стабилна и независима Комисия за енергийно и водно регулиране, с последователни усилия за защита интересите на българската енергетика и българската икономика, като стратегически за благосъстоянието на българските граждани. \r\nAES България \r\nБългарска фотоволтаична асоциация \r\nЕНЕРГО-ПРО \r\nЧЕЗ Груп България \r\nАсоциация „Хидроенергия\" EVN България \r\nКонтурГлобал Марица Изток 3", "date": "2018.07.04", "title": "Компании от енергийния сектор в България изразиха подкрепа за работата на Комисията за енергийно и водно регулиране"}
{"url": "http://www.focus-news.net/news/2018/07/04/2541556/borislav-borisov-gerb-za-narusheniyata-svarzani-s-proizvodstvo-i-targoviya-na-lekarstveni-sredstva-tryabva-da-bade-tarsena-administrativno-nakazatelna-otgovornost.html", "text": "За нарушенията, свързани с производство и търговия на лекарствени средства, трябва да бъде търсена административно-наказателна отговорност. Това каза народният представител от ПГ на ГЕРБ Борислав Борисов по време на обсъждането на промените в Наказателния кодекс на БСП, криминализиращи незаконното внасяне на лекарствени продукти през границата, предаде репортер на  Агенция „Фокус“.  Според него предложените текстове на БСП са твърде общи и не разграничават различната тежест на обществена опасност на решенията. „Дейностите, свързани с производство на лекарства и лекарствоснабдяването са изключително разнообразни и в тях са включени твърде много хора. Съответно възможните нарушения биха могли да бъдат от най-различен характер“, каза Борисов. Той отчете, че и неправилното съхранение на лекарства също стават такива. „Едно и също деяние не може да бъде едновременно престъпление и административно нарушение. Правилният подход е засилване на административния контрол и увеличаване на санкцията\", каза още той.  \r\nДеница КИТАНОВА", "date": "2018.07.04", "title": "Борислав Борисов, ГЕРБ: За нарушенията, свързани с производство и търговия на лекарствени средства, трябва да бъде търсена административно-наказателна отговорност"}
{"url": "http://www.focus-news.net/news/2018/07/04/2541561/pazardzhik-s-initsiativata-v-moreto-na-profesiite-v-grada-zapochva-programata-lyato-v-bibliotekata.html", "text": "Програмата „Лято в библиотеката“ през месец юли започва от днес с поредица от забавни и образователни занимания. Това съобщи за  Радио „Фокус“ – Пазарджик  Диана Варникова от библиотеката в Пазарджик. В Центъра за кариерно ориентиране и консултиране в Пазарджик се провежда инициативата „В морето на професиите“, където децата ще бъдат запознати с различните професии. На 6 юли ще има Караоке парти в Детския отдел на библиотеката от 10.30 часа. На 11 юли децата ще имат възможност да участват в „В чудната къщичка на изкуството“, като се запознаят с разнообразни творчески професии. Проявата е в Центъра за кариерно ориентиране и консултиране от 10.00 часа. Последната инициатива за месеца е свързана с опознаването на емоциите в дейността „Огледалце, огледалце, аз съм..“. Тя отново ще се проведе в 10.00 часа в Центъра за кариерно ориентиране и консултиране в града. \r\nАлбена ЖИЛЕКОВА", "date": "2018.07.04", "title": "Пазарджик: С инициативата „В морето на професиите“ в града започва програмата „Лято в библиотеката“"}
{"url": "http://www.focus-news.net/news/2018/07/04/2541559/pregled-na-osnovnite-temi-vav-varnenskiya-pechat.html", "text": "„Догодина Варна ще има първата в страната кухня за деца на специални диети“ е водещото заглавие в броя на вестник  „Черно море“ . В изданието се посочва, че в новата общинска кухня ще се приготвя храна за близо 300 ученици с различни заболявания. Според публикацията в момента тече процедура за изграждането на кухня майка за деца на специфичен хранителен режим. „От началото на годината 9 пожара са горели в горите на Североизточна България“ е друга публикация в днешния брой. По информация на Североизточното държавно предприятие в резултат на бързата и адекватна реакция на горските стражари и огнеборците не са нанесени сериозни щети на дървесната растителност. „Със сладолед зарадваха животните от зоопарка в жегата“, четем на втора страница на изданието. В дописката е посочено, че в градската зоологическа градина хранят маймунките и мечката със сладоледени близалки. Студеното лакомство съдържа вишни, кайсии, киви, банан и мед. „Децата посрещат лятната ваканция в библиотеката“ е челното заглавие на четвърта страница днес. В публикацията се посочва, че за поредна година варненската библиотека предлага интересни занимания за най-малките си посетители в рамките на инициативата „Ваканция в библиотеката“. Програмата по традиция се осъществява през месец юли, а всички занятия са с начален час 10,30. През последните няколко години библиотеката си партнира и с Центъра за кариерно ориентиране, а тяхната съвместна инициатива е озаглавена „Професия мечтател“. „9-годишна варненка с „Гранд при“ от музикален фест в Италия“, гласи друга новина на четвърта страница във вестника. 9-годишната София Иванова от Варна е обрала първите места в три категории от 9-тото издание на международния конкурс Le Stelle Di Grada.", "date": "2018.07.04", "title": "Преглед на основните теми във варненския печат"}
{"url": "http://www.focus-news.net/news/2018/07/04/2541558/montana-prodalzhava-izdirvaneto-na-izcheznaliya-vodolaz-v-reka-iskar-kray-mezdra.html", "text": "Продължава издирването на изчезналия водолаз в река Искър край Мездра. Това съобщиха от  ОДМВР - Монтана . В 07.30 часа тази сутрин екип от водолази работят по издирването.", "date": "2018.07.04", "title": "Монтана: Продължава издирването на изчезналия водолаз в река Искър край Мездра"}
{"url": "http://www.focus-news.net/news/2018/07/04/2541560/mvr-edin-chovek-e-zaginal-a-17-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 17 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 14 тежки пътнотранспортни произшествия. В София са регистрирани 54 леки и една тежка катастрофа, при която е пострадал един човек.", "date": "2018.07.04", "title": "МВР: Един човек е загинал, а 17 са пострадали при катастрофи в страната през изминалото денонощие"}
{"url": "http://www.focus-news.net/news/2018/07/04/2541562/sport-ludogorets-plashta-2-mln-evro-na-dalas-za-nedyalkov.html", "text": "Лудогорец ще плати огромните за българските стандарти 2 милиона евро за защитника Антон Недялков, пише „България днес\". Трансферът на бившия капитан на ЦСКА от американския Далас в Разград предизвика огромен скандал в Борисовата градина и доведе до взаимни обвинения между фенове и акционери в клуба.  \r\nЗащитникът бе продаден от ЦСКА в края на миналата година в САЩ за милион и половина долара, но само шест месеца по-късно той се завръща в българското първенство при големия конкурент за 2 милиона и 400 хиляди долара.  \r\nНедялков ще получава и огромна заплата за българските стандарти. Неговото годишно възнаграждение ще е на стойност 400 000 евро. Подобен трансфер е невиждан в българския футбол през последните повече от десет години. \r\nВенцислав ДРАГОМАНОВ", "date": "2018.07.04", "title": "Спорт: Лудогорец плаща 2 млн. евро на Далас за Недялков"}
{"url": "http://www.focus-news.net/news/2018/07/04/2541564/api-na-5-yuli-se-otvaryat-tsenovite-oferti-za-proektirane-i-stroitelstvo-na-tunel-zheleznitsa-na-avtomagistrala-struma.html", "text": "На 5 юли се отварят ценовите оферти в откритата процедура за „Проектиране и строителство на автомагистрала „Струма“ лот 3.1 Тунел „Железница“. Това съобщиха от пресцентъра на  Агенция „Пътна инфраструктура“ . На 5 юли офертите ще бъдат отворени в 10.00 часа в зала 702 в АПИ. Индикативната стойност на поръчката е 250 млн. лв. без ДДС. Проектът се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. \r\nОбществената поръчка е в 3 обособени позиции - за тунела, който ще е около 2 км и ще бъде най-дългият досега изграждан у нас, и за пътя преди и след съоръжението. Поръчката е обособена в три позиции, за да може на обекта да се работи едновременно и проектът да завърши в срока на ОПТТИ 2014-2020 г. \r\nОбособените позиции са следните: Обособена позиция №1:  Подучастък №1 от км 366+000 до км 366+720, включително обслужващ тунелен път при северния портал на тунел „Железница“. Индикативна стойност: 33 545 308 лв. без ДДС. Срокът за изпълнение на проектирането и строително-монтажните работи е 600 календарни дни.  Обособена позиция №2:  Подучастък №2 от км 366+720 до км 369+000, включително обслужващ тунелен път при южния портал на тунел „Железница“ и площадка за хеликоптери. Индикативна стойност: 194 301 267 лв. без ДДС. Срокът за изпълнение на проектирането и строително-монтажните работи е 1060 календарни дни. Обособена позиция №3:  Подучастък №3 от км 369+000 до км 370+400. Индикативна стойност: 22 153 425 лв. без ДДС. Срокът за изпълнение на проектирането и строително-монтажните работи е 660 календарни дни.", "date": "2018.07.04", "title": "АПИ: На 5 юли се отварят ценовите оферти за проектиране и строителство на тунел „Железница“ на автомагистрала „Струма“"}
{"url": "http://www.focus-news.net/news/2018/07/04/2541563/parlamentat-othvarli-predlozheniyata-na-bsp-za-promeni-v-nakazatelniya-kodeks-kriminalizirashti-nezakonniya-vnos-na-lekarstveni-produkti-v-golemi-kolichestva-prez-granitsata.html", "text": "Парламентът отхвърли промените в Наказателния кодекс, с които се криминализира незаконното внасяне лекарствени продукти в големи количества през границата, предаде репортер на  Агенция „Фокус“.   Промените бяха  внесени от ПГ на „БСП за България“ и бяха подложени на първо гласуване. „За“ тях гласуваха 63 народни представители, „против“ – 39 и „въздържали се“ - 53 , с което те бяха отхвърлени. С промените от БСП искаха като престъпление според Наказателния кодекс да се включи нерегламентираното пренасяне на лекарствени продукти в хуманната медицина в големи размери през границите. В сега действащата уредба това се разглежда като митническо нарушение. Промените предвиждаха да се наказват с лишаване от свобода до 6 години незаконно произвеждащите,  внасящите и изнасящите на едро или дребно лекарствени продукти за хуманната медицина. \r\nДеница КИТАНОВА", "date": "2018.07.04", "title": "Парламентът отхвърли предложенията на БСП за промени в Наказателния кодекс, криминализиращи незаконния внос на лекарствени продукти в големи количества през границата"}
{"url": "http://www.focus-news.net/news/2018/07/04/2541566/pazardzhik-zakrivat-se-5-paralelki-sled-parvoto-klasirane-za-priem-v-osmi-klas-v-uchilishtata-ot-oblastta.html", "text": "След първия етап на класиране на ученици за прием в осми клас на неспециализираните училища в област Пазарджик се закриват 5 паралелки в различни градове. Това съобщиха за  Радио „Фокус“ – Пазарджик  от РУО - Пазарджик. Поради това, че не е осъществен прием по професия \"Оперативен счетоводител\" в Професионална гимназия по икономика и туризъм - Велинград, по професия \"Техник по транспортна техника\" в Професионална гимназия по транспорт - с. Виноградец, по професия \"Аниматор в туризма\" в Профилирана гимназия „Ив. С. Аксаков“ - Пазарджик, не се сформират паралелки. В СУ „Народни будители“ - Брацигово и СУ „Нешо Бончев“ - Панагюрище отпадат две профилирани паралелки - \"Природни науки\" и \"Изобразително изкуство\". \r\nВаня НИКОЛОВА", "date": "2018.07.04", "title": "Пазарджик: Закриват се 5 паралелки след първото класиране за прием в осми клас в училищата от областта"}
{"url": "http://www.focus-news.net/news/2018/07/04/2541568/blagoevgrad-nova-avtobusna-liniya-po-marshrut-bansko-hizha-vihren-shte-izpalnyava-prevozi-ot-7-yuli.html", "text": "От 7 юли стартира автобусната линия Банско – местността Шилигарника – хижа \"Вихрен\". Линията ще работи през активния летен сезон, когато Пирин става притегателно място за хиляди любители на летните планински активности. Това съобщиха от пресцентъра на  Община Банско . Линията ще бъде обслужвана три пъти дневно, като часовете на тръгване от района на Автогара Банско са 8.30, 13.20 и 17.00 часа, а от х. \"Вихрен\" – 9.20, 14.10 и 17.50 часа всеки ден. \r\n„Мислейки върху транспортната схема за тази туристическа маршрутната линия, се съобразихме с ритъма на движение на туристите в планината през летния сезон. Предвидили сме достатъчно спирки в рамките на града, от където желаещите могат да се качат. Отделно от това, на път за хижа \"Вихрен\", линията преминава през местността Шилигарника и къмпинг Бъндерица” коментира кметът Георги Икономов и допълни „освен, че по този начин ще улесним придвижването на туристи в планината, се стремим да намалим достъпа на автомобили към Парк „Пирин”. Активният летен сезон привлича много хора, което от една страна води до задръствания по тесния планински път, до рискове за водачите и останалите участници в движението, а от друга – до замърсяване на средата с въглеводородни емисии. Както всяко лято, и този сезон предвиждаме да издадем заповед за ограничаване движението на автомобили във високопланинската част. Затова и тази автобусна линия представлява една добра алтернатива за придвижване в планината, като при необходимост ще пуснем допълнително автобуси”. \r\nПовече информация относно разписанието на автобусната линия, може да бъде намерена на официалната електронна страница на община Банско www.bansko.bg.", "date": "2018.07.04", "title": "Благоевград: Нова автобусна линия по маршрут Банско – хижа \"Вихрен\" ще изпълнява превози от 7 юли"}
{"url": "http://www.focus-news.net/news/2018/07/04/2541565/ep-evrodeputatite-izrazyavat-sazhalenie-poradi-lipsata-na-konkretni-sporazumeniya-ot-sreshtata-na-varha-na-es.html", "text": "Резултатите от последната среща на върха на ЕС са незадоволителни за повечето евродепутати, които изразяват съжаление поради липсата на напредък по реформата на системата за убежище и задълбочаването на икономическия и валутния съюз, се казва в съобщение от  пресслужбата на ЕП. \r\nПо време на дебата с председателя на Европейския съвет Доналд Туск и председателя на Европейската комисия Жан-Клод Юнкер мнозинството евродепутати разкритикуваха държавните и правителствени ръководители заради това, че не са били в състояние да постигнат съществено съгласие как да се справят с потока от мигранти и търсещи убежище. Те изразиха загриженост от постигнатия скромен напредък и продължаващите смъртни случаи в Средиземно море.  \r\nОткривайки дебата, председателят Таяни отново напомни, че Европейският парламент отдавна очаква започването на преговори по реформата на Регламента от Дъблин и призова Съвета да приеме позиция с квалифицирано мнозинство.  \r\nНеудовлетворението сред евродепутатите се дължи също на факта, че почти 10 години след финансовата криза лидерите на ЕС не успяват да въведат необходимите гаранции за избягването на по-нататъшен икономически срив.", "date": "2018.07.04", "title": "ЕП: Евродепутатите изразяват съжаление поради липсата на конкретни споразумения от Срещата на върха на ЕС"}
{"url": "http://www.focus-news.net/news/2018/07/04/2541570/daily-sabah-turski-aviolinii-sa-tri-pati-po-sigurni-ot-evropeyskite-kompanii-pokazva-proverka-na-eaab.html", "text": "Проверка, извършена от Европейската агенция за авиационна безопасност (ЕААБ), показва, че „Турските авиолинии“ са три пъти по-сигурни от европейските авиокомпании, пише вестник  Daily Sabah . \r\nПрограмата за оценка на безопасността на въздухоплавателни средства (SAFA) проверява състоянието на поддръжката и летателната годност на въздухоплавателните средства на авиокомпаниите. SAFA проследява също дали кабинните екипажи и пилотите спазват необходимите правила за безопасност както в кабината, така и в салона на самолета.  След това програмата пристъпва към задаване на цифрови стойности за всяка заплаха за безопасността, която открива, като маркира най-сигурните авиокомпании. \r\n„Ние сме три пъти по-сигурни“, написа главният изпълнителен директор на „Турските авиолинии“ Билал Екши в социалната мрежа „Туитър“, като уточни, че през последната година компанията е проверявана 123 пъти.  \r\nSAFA бе стартирана от Европейската конференция за гражданска авиация през 1996 г. с цел да се приложат международните стандарти за безопасност в рамките на Европейската общност. Тереза Герова", "date": "2018.07.04", "title": "Daily Sabah: „Турски авиолинии“ са три пъти по-сигурни от европейските компании, показва проверка на ЕААБ"}
{"url": "http://www.focus-news.net/news/2018/07/04/2541567/darzhavniyat-glava-rumen-radev-pozdravi-prezidenta-donald-tramp-po-sluchay-denya-na-nezavisimostta-na-sasht.html", "text": "Държавният глава Румен Радев поздрави президента Доналд Тръмп по случай националния празник на САЩ – Деня на независимостта. Това съобщиха от  прессекретариата на държавния глава . \r\n„Стратегическият характер на двустранните отношения намира съдържателен израз в диалога и сътрудничеството ни по непрекъснато разширяващ се кръг от въпроси – политически, сигурност и отбрана, инвестиции, енергийна сигурност, образование, наука и култура, връзки между хората“, заявява в писмото си президентът Румен Радев. Държавният глава подчертава, че САЩ са ключов икономически партньор на България и ние се стремим да използваме пълния потенциал за развитие на търговските връзки.  \r\nВ писмото си Румен Радев пожелава на Доналд Тръмп крепко здраве и успешна работа за благоденствието на САЩ и на американския народ.", "date": "2018.07.04", "title": "Държавният глава Румен Радев поздрави президента Доналд Тръмп по случай Деня на независимостта на САЩ"}
{"url": "http://www.focus-news.net/news/2018/07/04/2541551/das-handeslbatt-angela-merkel-predstavya-pred-bundestaga-noviya-plan-za-bezhantsite.html", "text": "Канцлерът на ФРГ Ангела Меркел представя насоките на правителствената си политика в реч пред Бундестага, съобщава германското издание  Handelsblatt , като подчертава, че вниманието ще бъде насочено към новия план на Берлин за справяне с мигрантския натиск в страната.  \r\n„Бъдещето на Германия е тясно свързано с Европа“. С тези думи Меркел представянето на насоките на правителствената политика на голямата коалиция. Обещанието за просперитет напоследък не е толкова лесно да се даде в Европа, но миграцията е „задача, която засяга всички“, подчерта германският канцлер, като същевременно допълни: „Нуждаем се от надеждни и реалистични отговори“.  \r\nОт редакцията подчертават, че основната задача, която Меркел трябва да изпълни с речта си, е да убеди коалиционния партньор на Съюза (ХДС/ХСС) – германските социалдемократи, в правилността на новия план за бежанците, постигнат между лидерите на двете „сестрински“ партии след седмици на напрегнати преговори.  \r\nВ деня след постигане на компромиса между ХДС и ХСС стана ясно, че водените от Андреа Налес социалдемократи са недоволни от постигната сделка. Лидерите на двете „сестрински“ партии се договориха за създаването на транзитни центрове на германско-австрийската граница. В тях ще бъдат настанявани мигрантите, които вече са регистрирани в други държави от Европейския съюз. Така те няма да бъдат връщани обратно в страните, където са били приети първоначално, но и няма да бъдат допускани във вътрешността на Германия. От тези центрове мигрантите все пак ще бъдат изпращани обратно в страните от Общността, в които са регистрирани. Тереза Герова", "date": "2018.07.04", "title": "Das Handeslbatt: Ангела Меркел представя пред Бундестага новия план за бежанците"}
{"url": "http://www.focus-news.net/news/2018/07/04/2541569/komisiya-s-deputati-ot-vsichki-parlamentarni-grupi-shte-oditira-godishniya-finansov-otchet-na-smetnata-palata-za-2017-g.html", "text": "Парламентът прие решение за определяне на комисия за одитиране на годишния финансов отчет на Сметната палата за 2017 година, предаде репортер на  Агенция „Фокус“ . Решението беше прието единодушно с 103 гласа „за“.  \r\nСпоред закона за Сметната палата годишният финансов отчет трябва да се одитира от независима комисия, чиято численост се определя от Народното събрание. Парламентът реши комисията да бъде осемчленна, с депутати от всички групи и двама регистрирани одитори. \r\nМария Илиева от ГЕРБ ще бъде председател на комисията. Членове ще бъдат Евгения Ангелова от ГЕРБ, Георги Търновалийски от БСП, Маргарита Николова от „Обединени патриоти“, Сергей Кичиков от ДПС, Дора Христова от „Воля“. Двамата регистрирани одитори в комисията ще бъдат Илия Илиев и Снежана Башева. \r\nКомисията трябва да изготви доклад по отчета и да го представи в Народното събрание до 30 септември. \r\nБиляна ИВАНОВА", "date": "2018.07.04", "title": "Комисия с депутати от всички парламентарни групи ще одитира годишния финансов отчет на Сметната палата за 2017 г."}
{"url": "http://www.focus-news.net/news/2018/07/04/2541572/pazardzhik-mezhdu-800-i-1-000-leva-e-tsenata-na-dekar-zemedelska-zemya-v-oblastta.html", "text": "Между 800 и 1 000 лева е цената на декар земеделска земя в областта. Това съобщи за  Радио „Фокус” – Пазарджик  Иван Кабуров, арендатор и брокер на недвижими имоти от Пазарджик. По думите му, най-често земя купуват крупни арендатори, които искат да окрупнят своите площи и да засеят по-големи масиви земеделски култури. „В някои райони, където рентата е по-висока, цената достига около 1 100 лв. за декар. Апетитните парцели с висока цена се намират предимно в регулацията на населените места, около индустриални зони или крайпътни артерии. Най-често хората продават земи, когато имат нужда от средства за погасяване на кредити, данъчни задължения или нужда от пари за лечение на близките си”, уточни Кабуров. Той каза също, че през пролетта  и лятото има повишен интерес към продаването и купуването на земеделски земи. \r\nАлбена ЖИЛЕКОВА", "date": "2018.07.04", "title": "Пазарджик: Между 800 и 1 000 лева е цената на декар земеделска земя в областта"}
{"url": "http://www.focus-news.net/news/2018/07/04/2541571/kyustendil-okolo-100-uchenitsi-se-yaviha-na-tazgodishniya-test-za-otpuskane-na-ednokratni-obshtinski-stipendii.html", "text": "Около 100 ученици се явиха на тазгодишния тест за отпускане на еднократни общински стипендии в Кюстендил, предаде репортер на  Радио „Фокус” – Кюстендил . Тестът се организира за седма поредна година. Той се проведе в сградата на Основно училище „Св. св. Кирил и Методий” – Кюстендил. Учениците бяха разделени на две възрастови групи – 8 и 9 клас, 10 – 11 клас. За всяка една от групите бяха определени по един въпрос с отворен отговор, както и една тема за есе. Въпросите бяха прочетени от зам.-кмета на Община Кюстендил Светослав Василев. За първа група задачата беше свързана с жилищен квартал, в който живеят две враждуващи фамилии, чиято вражда периодично ескалира в насилие и напрежение. Учениците трябваше да определят чии проблем е това – на целия град, на квартала или само на засегнатите семейства, както и да дадат възможни решения на проблема. Темата за есе беше свързана с това, какво учениците харесват в своето училище, какво искат да се промени, както и по какъв начин може да се стигне до промяната. В по-горната възрастова група задачата беше свързана с определен излишък в държавния бюджет, който трябва да бъде изразходван по най-полезен начин. Посочените в задачата ключови сектори бяха системата за социално подпомагане, националната отбрана и модернизация на военната техника, образователната система, както и тревожните демографски тенденции – политика за подкрепа на младите семейства. Учениците трябваше да посочат кой от секторите трябва да получи приоритет, както и да се аргументират. Темата за есе беше свързана с това, което учениците харесват в града си и кое не, както и какво трябва да се промени. \r\nВенцеслав ИЛЧЕВ", "date": "2018.07.04", "title": "Кюстендил: Около 100 ученици се явиха на тазгодишния тест за отпускане на еднократни общински стипендии"}
{"url": "http://www.focus-news.net/news/2018/07/04/2541573/svetoslav-vasilev-obshtina-kyustendil-temite-v-testa-za-otpuskane-na-obshtinski-stipendii-sa-svarzani-s-vaprosi-stoyashti-na-dneven-red.html", "text": "Темите в теста за отпускане на общински стипендии са свързани с въпроси, стоящи на дневен ред. Това каза пред журналисти зам.-кметът на Община Кюстендил Светослав Василев, предаде репортер на  Радио „Фокус” – Кюстендил . Зам.-кметът добави, че тази година има повишен интерес от страна на учениците, изразили желание да се включат в общинския тест. Около 100 ученици са подалия заявление за участие, а миналата година броят им е бил 77. „Ако мога така да се изразя, темите са злободневни. Особено ми хареса темата за тези 600 млн. лева, които трябва да се разпределят между отделните сектори. Реално това отразява проблемите, с които се сблъсква изпълнителната власт, а и местната власт. Децата трябва да покажат едно нестандартно решение, да покажат те как биха се справили”, каза Светослав Василев. По думите му писмените работи на учениците ще се оценяват по оригиналност и креативност, автентичност, социална ангажираност и аргументираност. „Този път наградите са доста по-големи. В зависимост от отговорите, децата ще получат от 50 до 500 лева”, каза Светослав Василев. \r\nВенцеслав ИЛЧЕВ", "date": "2018.07.04", "title": "Светослав Василев, Община Кюстендил: Темите в теста за отпускане на общински стипендии са свързани с въпроси, стоящи на дневен ред"}
{"url": "http://www.focus-news.net/news/2018/07/04/2541574/sliven-pet-sela-ot-oblastta-sa-bez-voda-zaradi-avarii.html", "text": "Пет села от областта са без вода заради аварии, съобщиха от  водоснабдителното дружество , обслужващо областта.. Поради извършване на ремонти до 16.00 часа е прекъснато водоподаването на селата Горно Александрово, Ковачите, Мечкарево, Стара Река и Крушаре. При възможност водоподаването ще бъде възстановено по-рано.", "date": "2018.07.04", "title": "Сливен: Пет села от областта са без вода заради аварии"}
{"url": "http://www.focus-news.net/news/2018/07/04/2541575/smolyan-vremenno-shte-se-spira-dvizhenieto-po-patya-devin-borino-kray-selo-grohotno-zaradi-snimki-na-filmova-produktsiya.html", "text": "Заради снимки на филмова продукция временно ще се спира движението в района на полутунела край село Грохотно в часовете от 12.00 до 15.00 часа днес. Това съобщиха за  Радио „Фокус“ – Смолян  от Областно пътно управление – Смолян. Преминаващите автомобили по пътя Девин – Борино ще изчакват преди полутунела за по 15 - 20 минути по време на снимките в този часови интервал. \r\nНели ГЕРГЬОВСКА", "date": "2018.07.04", "title": "Смолян: Временно ще се спира движението по пътя Девин – Борино край село Грохотно заради снимки на филмова продукция"}
{"url": "http://www.focus-news.net/news/2018/07/04/2541576/angela-merkel-raznoglasiyata-mezhdu-es-i-sasht-pridobivat-harakter-na-targovski-konflikt.html", "text": "Разногласията между Европейския съюз и САЩ не трябва да прерастват  в търговска война заради американските мира, но за тази цел трябва да бъде демонстрирано желание за сътрудничество. Това заяви канцлерът на ФРГ Ангела Меркел в реч пред Бундестага за разясняване на политиката на голямата коалиция, предава  TACC . \r\n„Сблъскахме се с мита за алуминия и стоманата. Разговорите ще станат още по-сериозни, ако бъдат наложени тарифи за вноса на автомобили в САЩ. Това вече ще придобие характер на търговски конфликт, не искам да използвам други думи. Трябва да се направи всичко, за да се разреши този конфликт, за да не прерасне в истинска война, въпреки че за това са нужни две страни“, отбеляза Меркел.  \r\nПрез март тази година САЩ въведоха мита за вноса на алуминий и стомана в страната, съответно 10% и 25%. Страните от ЕС получиха отсрочка до 1 юни с цел да бъде предприет опит за постигане на компромис с Вашингтон. Това обаче не се случи и митата влязоха в сила за държавите от Общността. В Брюксел определиха решението на Вашингтон като стъпка към пълномащабна трансатлантическа търговска война.  Тереза Герова", "date": "2018.07.04", "title": "Ангела Меркел: Разногласията между ЕС и САЩ придобиват характер на търговски конфликт"}
{"url": "http://www.focus-news.net/news/2018/07/04/2541579/v-ndk-shte-se-provede-diskusiya-na-tema-es-prez-2018-avstriyskite-prioriteti-i-balgarskite-postizheniya.html", "text": "Дискусия на тема „ЕС през 2018: Австрийските приоритети и българските постижения“ ще се проведе на 5 юли 2018 г. от 15.00 часа в зала 6 на Националния дворец на културата. Това съобщиха от пресцентъра на  Представителството на ЕК в България . Тя се организира от ПанЕвропа България, традиционно за всяко следващо ротационно председателство на Съвета на ЕС, в партньорство с Посолството на Австрия в България, Представителството на Европейската комисия, Фондация „Конрад Аденауер“ и Дипломатическия институт към Министерство на външните.  \r\nПостигнатите резултати по време на Българското председателство на Съвета на ЕС ще бъдат представени от министъра за Българското председателство г-жа Лиляна Павлова. Приоритетите на Австрия, която от 1 юли 2018 г. поема председателския пост ще бъдат представени от посланика на Австрия в България Н. Пр. Роланд Хаузер.  \r\nСъбитието ще бъде открито от президента на ПанЕвропа България г-жа Гергана Паси и от ръководителя на Бюрото на Фондация „Конрад Аденауер“ в България г-н Торстен Гайслер.", "date": "2018.07.04", "title": "В НДК ще се проведе дискусия на тема „ЕС през 2018: Австрийските приоритети и българските постижения”"}
{"url": "http://www.focus-news.net/news/2018/07/04/2541578/pazardzhik-prodalzhava-lyatnata-vakantsionna-programa-za-detsa-organizirana-ot-istoricheskiya-muzey-v-panagyurishte.html", "text": "Продължава лятната ваканционна програма за деца, организирана от Историческият музей в Панагюрище. Това каза за  Радио „Фокус“ – Пазарджик  Светла Узунова, уредник в Историческия музей. Тя уточни, че днес заниманията ще са в двора на музея. „Програмата се провежда за трета поредна година. В нея се включват деца от предучилищна възраст до 7 - 8 клас. За всяка възраст заниманията са различни. Включили сме рисуване с акварелни бои на животни, които се срещат в Средна гора. Освен това сме предвидили изработване на животни от природни материали и пластилин, а също рисунка на асфалт, редене на пъзели, намиране на пътя в лабиринт. Днес сме предвидили изработване на различни фигури от глина, на пътечки върху дървени станчета, изработване на възрожденски къщи чрез техниката декупаж“, коментира Узунова. Тя допълни, че заниманията на децата ще се ръководят от уредниците. „Децата ще бъдат и екскурзоводи за един ден като ще имат възможност да разведат посетителите и да им разкажат за миналото на Панагюрище“, уточни Узунова. \r\nВаня НИКОЛОВА", "date": "2018.07.04", "title": "Пазарджик: Продължава лятната ваканционна програма за деца, организирана от Историческия музей в Панагюрище"}
{"url": "http://www.focus-news.net/news/2018/07/04/2541577/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Лидерите на политическите партии, представени в косовския парламент, се събират на среща в Прищина, за да обсъдят диалога за нормализиране на двустранните отношения със Сърбия, съобщава електронното издание  Gazeta Express . \r\nПо данни на медии срещата е насрочена за 17 часа местно време (18 часа българско време), а основната тема на разговорите се очаква да бъде съгласуването на единна платформа за преговорите с Белград – включително постигането на консенсус в парламента и постигането на компромис за членовете на преговарящия от името на Прищина екип. Покани за участие в срещата са получили също председателят на законодателния орган Кадри Весели, лидерът на опозиционната партия „Самоопределение“ Албин  Курти, а също и премиерът Рамуш Харадинай.  \r\nМиналата седмица президентът Хашим Тачи призова политическите партии да постигнат консенсус за диалога със Сърбия и насрочи среща на политическите лидери. Но опозиционните партии продължават да оспорват ролята на Тачи като главен преговарящ със Сърбия. \r\nОчаква се в близко време Косово и Сърбия да започнат последния кръг от диалога, който трябва да завърши с подписването на правно обвързващо споразумение между двете страни. \r\n***  В Солун ще се проведе четвъртата среща на Съвета за сътрудничество на високо равнище между България, Румъния, Сърбия и Гърция, отбелязва скопското електронно издание  „Локално“ . \r\nТема на разговорите между сръбския президент Александър Вучич, гръцкия министър-председател Алексис Ципрас, премиера на България Бойко Борисов и лидера на кабинета в Букурещ Виорика Дънчила ще бъдат инфраструктурните проекти, насочени към свързването на четирите страни и на региона като цяло.  \r\nНа предходната среща на Балканската четворка, която се състоя през април тази година, бе договорено създаването на работна група на министрите на транспорта и комуникациите, с цел конкретизиране на договорените проекти за срещата на върха „Китай+16“, която ще се проведе в България на 7 юли.  \r\nНа третото заседание на Съвета за сътрудничество на високо равнище в Букурещ бе обсъдено изграждането на магистралите Тимишоара-Белград и свързващата България със Сърбия, модернизирането на железопътните връзки между четирите страни, укрепване на дигиталната структура, а също енергийната и газовата свързаност. \r\n***  Проверка, извършена от Европейската агенция за авиационна безопасност (ЕААБ), показва, че „Турските авиолинии“ са три пъти по-сигурни от европейските авиокомпании, пише вестник  Daily Sabah . \r\nПрограмата за оценка на безопасността на въздухоплавателни средства (SAFA) проверява състоянието на поддръжката и летателната годност на въздухоплавателните средства на авиокомпаниите. SAFA проследява също дали кабинните екипажи и пилотите спазват необходимите правила за безопасност както в кабината, така и в салона на самолета.  След това програмата пристъпва към задаване на цифрови стойности за всяка заплаха за безопасността, която открива, като маркира най-сигурните авиокомпании. \r\n„Ние сме три пъти по-сигурни“, написа главният изпълнителен директор на „Турските авиолинии“ Билал Екши в социалната мрежа „Туитър“, като уточни, че през последната година компанията е проверявана 123 пъти.  \r\nSAFA бе стартирана от Европейската конференция за гражданска авиация през 1996 г. с цел да се приложат международните стандарти за безопасност в рамките на Европейската общност. \r\n***", "date": "2018.07.04", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/07/04/2541580/dobrich-izlozhba-na-dokumenti-ot-nauchniya-arhiv-kam-ban-e-predstavena-v-grada.html", "text": "Изложба, представяща част от българското културно наследство, гостува в града. Организатори на събитието са Народно читалище (НЧ) „Йордан Йовков - 1870 година“ и Регионалният академичен център на БАН. Това съобщи Димитър Стефанов, експерт „Връзки с обществеността“ в НЧ „Йордан Йовков - 1870 година“, предаде кореспондент на  Радио „Фокус” – Варна . Експозицията е дело на Научния архив към БАН и представлява избрана част от голямото художествено-документално наследство на Академията. Под заглавие „Българският принос към културно-историческото многообразие на обединена Европа“ са представени 22 платна, като акцентът съвсем естествено е поставен върху 9 май 1950 г. - известната декларация на Робер Шуман, която поставя началото на европейското обединение, а през 1985 г. официално датата е обявена за Ден на Европа. Експозицията показва различни документи – ръкописи на трудове, дневници и спомени на наши учени, държавници, общественици и творци. Показани са части от запазените ръкописи на известните наши писатели и поети Иван Вазов, Пенчо Славейков, Алеко Константинов, Пейо Яворов, д-р Кръстьо Кръстев и др. Пъстрата документалната мозайка включва и редица маслени картини, акварели, скици, карикатури, фотографии, карти и други документи, съхранявани в архива на БАН. Специално място е отделено на уникалния художествено-документален архив на австро-унгарския пътешественик и художник Феликс Каниц, дарен на Академията през 1929 и 1936 г. Тази картина се допълва от всякакъв вид стари карти, ноти, партитури, грамоти, афиши и др. Всички те илюстрират приноса на Академията за научното и културното издигане и приобщаване на страната ни към европейската общност. Изложбата може да бъде разгледана от днес до края на месец август всеки делничен ден във фоайето на Народно читалище „Йордан Йовков“.  \r\nЖулиета НИКОЛОВА", "date": "2018.07.04", "title": "Добрич: Изложба на документи от Научния архив към БАН е представена в града"}
{"url": "http://www.focus-news.net/news/2018/07/04/2541581/pravitelstvoto-prie-godishniya-plan-za-izpalnenie-na-aktualiziranata-strategiya-za-demografsko-razvitie-na-naselenieto.html", "text": "Правителството прие План за 2018 г. за изпълнение на Актуализираната Национална стратегия за демографско развитие на населението в Република България (2012 - 2030 г.). Това съобщиха от  правителствената информационна служба . \r\nПланът е разработен в съответствие със структурата на Стратегията и в изпълнение на следната основна стратегическа цел: забавяне на темповете на намаляване на броя на населението с тенденция за стабилизирането му в дългосрочен план и осигуряване на високо качество на човешкия капитал, включващ хората с тяхното здравословно състояние, образованост, квалификация, способности и умения.  \r\nДокументът систематизира набелязаните комплексни и секторни мерки, които оказват въздействие върху демографското развитие в краткосрочен и средносрочен времеви обхват. Те ще бъдат финансирани от бюджетите на компетентните ведомства според Закона за държавния бюджет на Република България за 2018 г., Оперативна програма „Развитие на човешките ресурси“, други оперативни програми, както и по европейски и международни проекти. \r\nПланът е изработен в рамките на националния механизъм за координация и мониторинг на демографската политика, който се ръководи от МТСП и в който участват представители на министерствата, държавните агенции, социалните партньори, неправителствени организации, Националния осигурителен институт, Националния статистически институт, Българския червен кръст и др.", "date": "2018.07.04", "title": "Правителството прие годишния план за изпълнение на актуализираната стратегия за демографско развитие на населението"}
{"url": "http://www.focus-news.net/news/2018/07/04/2541583/varna-1-mln-leva-shte-badat-vlozheni-v-remonti-na-ulichnata-patna-mrezha-v-obshtina-dolni-chiflik.html", "text": "Около 1 млн. лева ще бъдат вложени до края на годината в ремонти на уличната пътна мрежа на територията на община Долни Чифлик. Това каза в интервю за  Радио „Фокус“ – Варна  кметът Красимира Анастасова. По думите ѝ в момента се прави и проектиране за предстоящото асфалтиране. В момента се довършва е третокласният път, който е по проект на Агенция „Пътна инфраструктура“. „Надяваме се този месец той да бъде открит предсрочно“, каза още кметът на Долни Чифлик. По думите ѝ количеството на дъждовете, които през последната седмица са паднали на територията на общината, не е било такова, че да повреди настилките. И сега по общинската пътна мрежа текат ремонтни дейности, но те не са вследствие на валежите. \r\nДиана СТОЕВА", "date": "2018.07.04", "title": "Варна: 1 млн. лева ще бъдат вложени в ремонти на уличната пътна мрежа в община Долни Чифлик"}
{"url": "http://www.focus-news.net/news/2018/07/04/2541582/parlamentat-reshi-na-parvo-chetene-imotite-chastna-darzhavna-sobstvenost-da-se-prodavat-prez-elektronna-platforma.html", "text": "Народните представители приеха на първо четене промени в Закона за приватизация и следприватизационен контрол, предаде репортер на  Агенция „Фокус“ . „За“ гласуваха 77 депутати, а 28 бяха „против“. Промените предвиждат създаването на електронна платформа за продажба на имоти, частна държавна собственост, както и имоти, собственост на търговски дружества с повече от 50 на сто държавно участие в капитала на търговските дружества, чиито дялове или акции са собственост на търговско дружество с повече от 50 на сто държавно участие в капитала. Чрез електронната платформа областните управители ще продават имоти с данъчна оценка под 10 хил. лв. Според промените разходите по изграждането на електронната платформа ще са за сметка на Министерството на икономиката. \r\nБиляна ИВАНОВА", "date": "2018.07.04", "title": "Парламентът реши на първо четене имотите частна държавна собственост да се продават през електронна платформа"}
{"url": "http://www.focus-news.net/news/2018/07/04/2541588/v-290-uchilishta-shte-badat-realizirani-proekti-za-inovatsii.html", "text": "Правителството одобри Списък на иновативните училища в Република България за учебната 2018/2019 година. В него са вписани 290 учебни заведения, от 103 населени места, 90 общини и 28 области. Това съобщиха от  правителствената информационна служба .   \r\nСписъкът е приет, след като в срок до 31 януари в Министерството на образованието и науката училищата представиха своите проекти за иновации. Те са насочени към разработване и въвеждане на иновативни елементи по отношение на организацията или съдържанието на обучението, организиране по нов или усъвършенстван начин на управлението, обучението и образователната среда, използване на нови методи на преподаване, както и разработване по нов начин на учебно съдържание, учебни програми и учебни планове. \r\nИновативните процеси, описани в проектите, ще бъдат с продължителност до 4 години и ще обхващат всички или част от участниците в образователния процес в училището, като за всяка учебна година са описани конкретно етапите на напредъка и резултатите, които подлежат на мониторинг. Определени са целите и идеите, свързани с личностното, интелектуалното и емоционалното развитие на учениците, като не са допуснати проекти, чрез които се внушават верски убеждения и тяхното практикуване. \r\nУчебните заведения, включени в списъка, са одобрени от Комисията за иновативните училища, в която участват психолози, социолози, педагогически специалисти, представители на научната област, лица с доказан опит при създаване и приложение на иновации в областта на образованието, науката и технологиите.", "date": "2018.07.04", "title": "В 290 училища ще бъдат реализирани проекти за иновации"}
{"url": "http://www.focus-news.net/news/2018/07/04/2541587/mvnr-shte-publikuva-v-internet-godishnite-dokladi-po-pravata-na-choveka.html", "text": "Министерството на външните работи ще публикува на интернет страницата си годишните доклади за дейността на ведомството по правата на човека в България. Това реши правителството като прие промени в Решение № 796 от 19 декември 2013 г. за създаване на Национален координационен механизъм по правата на човека (НКМПЧ), съобщиха от  правителствената информационна служба . \r\nЧаст от основната дейност на механизма е да координира работата на държавните институции по изпълнение на задълженията по правата на човека пред международните контролни и наблюдаващи органи, както и присъединяването на държавата към международни договори в тази област. \r\nПредседател на координационния механизъм е министърът на външните работи. Сред членовете са министрите на правосъдието, на труда и социалната политика, на вътрешните работи, на образованието и науката, на регионалното развитие и благоустройството, на здравеопазването и на културата, както и ръководители на държавни агенции. Омбудсманът има статут на наблюдател. \r\nПървият доклад е изготвен през 2014 г. и заедно с тези за следващите 2 календарни години са приети от Министерския съвет. Новите промени в Решението предвиждат министърът на външните работи да изготвя проект на доклад, който да се изпраща за съгласуване с членовете на Националния координационен механизъм по правата на човека и след като бъдат отразени техните бележки - да се публикува окончателният вариант на страницата на дипломатическото ведомство. \r\nС новите промени се цели дейността на НКМПЧ да бъде по-прозрачна и достъпна, като ще се създаде възможност за по-близка комуникация с неправителствения сектор и за активното му ангажиране с работата на механизма.", "date": "2018.07.04", "title": "МВнР ще публикува в интернет годишните доклади по правата на човека"}
{"url": "http://www.focus-news.net/news/2018/07/04/2541584/afp-polskiyat-premier-zashtiti-reformite-v-sadebnata-sistema-pred-deputatite-v-ep.html", "text": "Министър-председателят на Полша Матеуш Моравецки защити пред депутатите в Европейския парламент реформите в съдебната система, които Варшава наложи, предава  AFP . \r\n„Всяка държава от ЕС има право да развива своята съдебна система според собствените си традиции\", категоричен бе Моравецки пред евродепутатите в Страсбург. \r\nПо-рано в сряда председателят на Конситуционния съд на Полша Малгожата Гердсдорф се появи на работното си място, въпреки че ден по-рано държавният глава на Андждей Дуда я информира, че мандадът й се прекратява. Гердсдорф бе категорична, че Основният закон й дава шестгодишен мандат и тя ще действа действам в съответствие с него. , \r\nДуда се позова на спорния закон, който предвижда намаляване на пенсионната възраст на съдиите от Върховния съд на Полша от 70 на 65 г. Така бе предприет опит за отстраняването на Гердсдорф, въпреки че е на поста по-малко от четири години от шестгодишния си мандат. Законодателството е една от поредицата съдебни реформи в страната, заради които Европейската комисия задейства правна процедура срещу Полша.  Тереза Герова", "date": "2018.07.04", "title": "AFP: Полският премиер защити реформите в съдебната система пред депутатите в ЕП"}
{"url": "http://www.focus-news.net/news/2018/07/04/2541586/targovishte-dve-telefonni-izmami-sa-registrirani-na-teritoriyata-na-grada-prez-izminaloto-denonoshtie.html", "text": "Две телефонни измами с прилагане на схемата за необходимост от оказване на съдействие на полицейски служители, провеждащи операция по задържане на извършители на измами, са осъществени за изминалото денонощие в град Търговище. Това съобщиха от  ОДМВР - Търговище . След като за времето от 13.00 до 15.00 часа на 3 юли 2018 г. чрез разговори на стационарния му телефон е бил в заблуждение, на 85-годишен мъж от града е била нанесена имотна щета в размер на 700 лв., 150 турски лири и около 50 грама златни накити. На същия ден също чрез обаждане на стационарния ѝ телефон 49-годишна жена от гр. Търговище е била въведена в заблуждение под гореспоменатия предлог, като от владението ѝ по този начин е отнета сумата от 1 200 лв. и 1 360 турски лири. По случаите са образувани досъдебни производства по чл. 209 от Наказателния кодекс по описа на РУ - Търговище.", "date": "2018.07.04", "title": "Търговище: Две телефонни измами са регистрирани на територията на града през изминалото денонощие"}
{"url": "http://www.focus-news.net/news/2018/07/04/2541589/gabrovo-chast-ot-grada-i-dve-sela-ot-oblastta-sa-bez-voda-zaradi-avarien-remont.html", "text": "Селата Милковци и Здравковец, както и кв. „Шенини“ в град Габрово са без вода до 17.00 часа днес. Това съобщиха за  Радио „Фокус“ – Велико Търново  от Община Габрово. Причината е извършване на авариен ремонт на водопроводната мрежа, който започна още рано сутринта. От водоснабдителното дружество се извиняват за причинените неудобства и уверяват, че при възможност водата ще бъде пусната по-рано. „Фокус“ припомня , че в края на месец май бе въведен режим на водоподаването в село Кози рог, община Габрово. Това се случи по предложение на кметския наместник. Вода има в дните сряда, събота и неделя, от 09.00 часа сутринта до същия час на следващия ден. Причината е намаления дебит на местни водоизточници, а режимът ще остане в сила до възстановяването му. \r\nЛуиза ТРАНЧЕВА", "date": "2018.07.04", "title": "Габрово: Част от града и две села от областта са без вода заради авариен ремонт"}
{"url": "http://www.focus-news.net/news/2018/07/04/2541595/predsedatelyat-na-ns-tsveta-karayancheva-i-vitsepremierat-na-vietnam-fam-bin-min-obsadiha-razvitieto-na-parlamentarniya-obmen-ikonomicheskite-i-targovskite-otnosheniya-mezhdu-balgariya-i-vietnam.html", "text": "Възможностите за развитие на парламентарния обмен, икономическите и търговските отношения между България и Виетнам бяха основни теми на срещата на председателя на Народното събрание Цвета Караянчева и вицепремиера на Виетнам Фам Бин Мин. Това съобщиха от пресцентъра на  Народното събрание . Гостът е на посещение в България по покана на вицепремиера по правосъдната реформа и министър на външните работи Екатерина Захариева.  \r\nПредседателят на българския парламент отбеляза, че отношенията както между България и Виетнам, така и между законодателните институции на двете страни са дългогодишни и традиционно добри. За това способстват и създадените в Народното събрание и Националното събрание на Виетнам групи за приятелство, подчерта Цвета Караянчева. Тя допълни, че има възможности за развитие на парламентарното сътрудничество в посока обмяна на опит по законодателството между представители на различните парламентарни комисии.  \r\nВицепремиерът и министър на външните работи на Виетнам Фам Бин Мин отбеляза, че между България и Виетнам съществуват традиционни приятелски връзки, които са основа за добрите им отношения в редица сфери. Съществува неизползван потенциал в областта на икономическите отношения, подчерта той и добави, че стокообменът между двете страни възлиза на 100 милиона щатски долара, което по думите му е скромна сума.  \r\nВиетнам има много добри връзки с ЕС и приключи преговорите по споразумение за свободна търговия, подчерта министърът на външните работи на Виетнам. Той изрази надежда българският парламент да съдейства за по-скорошно подписване на това споразумение. Не бива да имате съмнения в желанието на България да продължи да подкрепя Виетнам, заяви Цвета Караянчева.  \r\nПосоката, която сме поели в отношенията ни, е правилната, подчерта председателят на Народното събрание. Все още има неизползван потенциал за увеличаване на стокообмена между нашите две страни и трябва да се търсят възможности за неговото по-нататъшно количествено и качествено разширяване, отбеляза Цвета Караянчева. Като области от взаимен интерес председателят на българския парламент открои икономиката и търговията, образованието, културата и туризма, който е приоритетен сектор за страната.  \r\nПредседателят на Групата за приятелство България – Виетнам в Народното събрание Валери Жаблянов посочи, че споразумението между ЕС и Виетнам е в интерес на България и затова народните представители ще подкрепят неговото ратифициране. За България са особено важни икономическите отношения с Виетнам и увеличаването на търговския стокообмен, подчерта той и допълни, че съществува потенциал за разширяване на сътрудничеството в сферата на високите технологии, както и в сектора на хранително-вкусовата промишленост, където има традиции.", "date": "2018.07.04", "title": "Председателят на НС Цвета Караянчева и вицепремиерът на Виетнам Фам Бин Мин обсъдиха развитието на парламентарния обмен, икономическите и търговските отношения между България и Виетнам"}
{"url": "http://www.focus-news.net/news/2018/07/04/2541591/kiril-manov-obshtina-blagoevgrad-mezhdu-350-i-450-sa-bezstopanstvenite-kucheta-na-teritoriyata-na-obshtinata.html", "text": "При преброяване на безстопанствените кучета на територията на община Благоевград са установени между 350 и 450 кучета. Това каза за  Радио „Фокус“ - Пирин  Кирил Манов, експерт „Обществен ред и сигурност“ към Общината. Той уточни, че в тази бройка се включват и кучетата, които вече са чипирани, кастрирани и обезпаразитени, но след това са пуснати обратно на същото място, на което са хванати. „Що се отнася до начина, по който Община Благоевград се бори с този проблем, то той е ясен. Ние имаме сключен договор с фирма, която изпълнява обществена поръчка и тя изпълнява задълженията си“, отбеляза той. Манов допълни, че в Общината има подадени сигнали от граждани за опасни безстопанствени кучета. По думите му те взимат бързи и адекватни мерки, като гледат да отреагират по възможно най-бързия начин и тези кучета, които има вероятност да станат агресивни според специалистите, се прибират и се настаняват в приют, а не се пускат отново на улицата. Кирил Манов заяви, че според експертите кастрирано и чипирано куче не е агресивно. \r\nНатали СТЕФАНОВА", "date": "2018.07.04", "title": "Кирил Манов, Община Благоевград: Между 350 и 450 са безстопанствените кучета на територията на общината"}
{"url": "http://www.focus-news.net/news/2018/07/04/2541594/sofiya-vremenno-e-ogranicheno-dvizhenieto-i-v-dvete-posoki-po-pat-1-1-v-rayona-na-vitinya-poradi-otkachilo-se-remarke.html", "text": "Временно е ограничено движението и в двете посоки по път 1-1 в района на Витиня поради откачило се ремарке. Това съобщиха от  ОДМВР - София . До изтеглянето му и освобождаването на пътните платна моторните превозни средства изчакват на място. Движението се регулира от полицейски служители.", "date": "2018.07.04", "title": "София: Временно е ограничено движението и в двете посоки по път 1-1 в района на Витиня поради откачило се ремарке"}
{"url": "http://www.focus-news.net/news/2018/07/04/2541596/inzh-anastas-todorov-broker-pazarat-na-nedvizhimi-imoti-v-smolyan-e-v-zastoy-tsenite-sa-mezhdu-250-i-550-lvkv-m.html", "text": "Пазарът на недвижими имоти в Смолян е в застой – има голямо предлагане, но няма търсене. Това каза за  Радио „Фокус“ – Смолян  инж. Анастас Тодоров, собственик на агенция за недвижими имоти в Смолян. По думите му през последните години има желание от страна на местни хора, които са работили в чужбина да закупят жилище в Смолян, но те нямат достатъчно пари и банките трудно им отпускат кредити. Цените на имотите в областният град са различни, в зависимост от местоположението. \"В квартал \"Устово\" те са най-ниски и са от 250 до 300 евро на кв. м, на Стария център в града са от 450 до 550 евро на кв. м, а на Новия център варират от 450 до 500 евро/кв. м\", каза още инж. Тодоров. \r\nВ селата край Смолян се търсят къщи, но на много ниски цени, а хората не искат да продават жилищата си на безценица. „Няма къщи за по 15 - 20 хил. лв., колкото предлагат повечето от желаещите да имат такава, но всеки имот е различен. При нас се продават и много скъпи имоти за Смолян на цени от 150 – 250 и дори 350 хил. евро, които са бутикови имоти. Те са намират както в Смолян, така и в част от селата. При тях са вложени много средства и те са завършени и обзаведени, с облагородени и големи дворни места. При тях се разчита на случайни продажби, но това са редки случаи“, каза още инж. Тодоров. \r\nНели ГЕРГЬОВСКА", "date": "2018.07.04", "title": "Инж. Анастас Тодоров, брокер: Пазарът на недвижими имоти в Смолян е в застой, цените са между 250 и 550 лв./кв. м"}
{"url": "http://www.focus-news.net/news/2018/07/04/2541597/sofiya-vazstanoveno-e-dvizhenieto-po-pat--1-v-rayona-na-vitinya.html", "text": "Към 12.15 часа движението в района на Витиня е възстановено и в двете посоки. Това съобщиха от  ОДМВР - София .", "date": "2018.07.04", "title": "София: Възстановено е движението по път I-1 в района на Витиня"}
{"url": "http://www.focus-news.net/news/2018/07/04/2541599/sport-hero-se-zavrashta-v-irtish-za-liga-evropa.html", "text": "Димитър  Димитров, който преди по-малко от месец реши да напусне Лудогорец заради ограничаването на правомощията му след идването на Пауло Аутуори, е пред завръщане в Иртиш, съобщава Vesti.kz. В момента Херо е в Павлодар, където доуточнява последните подробности около контракта си с казахстанския отбор. За първи път Димитров бе назначен за треньор на Иртиш през 2015 година. Само година по-късно той успя да изведе тима до бронзовите медали в местния шампионат и участие в Лига Европа, където отстрани Дунав (Русе) и отпадна от Цървена звезда, след което напусна, за да поеме Лудогорец. С разградските „орли\" той спечели титлата в България и стигна до 1/16-финалите на Лига Европа, където отпадна от Милан. В момента след 17 кръга в Казахстан, отборът на Иртиш заема седмото място във временното класиране. Този месец тимът стартира и участието си в Лига Европа, където първият му противник ще бъде победителят от двойката ФК Тракай (Литва) - Сефн Друидс (Уелс). \r\nСамо преди дни Херо призна, че има няколко предложения и скоро ще се завърне на работа.", "date": "2018.07.04", "title": "Спорт: Херо се завръща в Иртиш за Лига Европа"}
{"url": "http://www.focus-news.net/news/2018/07/04/2541590/georgi-svilenski-bsp-transportno-ministerstvo-i-pravitelstvoto-otkazvat-informatsiya-za-dokumentatsiyata-za-kontsesiyata-na-letishte-sofiya-na-narodnoto-sabranie-i-na-parlamentarnata-ni-grupa.html", "text": "Транспортно министерство и правителството отказват информация за документацията за концесията на Летище „София“ на Народното събрание и на парламентарната ни група. Това каза заместник-председателят на ПГ на „БСП за България“ Георги Свиленски пред журналисти, предаде репортер на  Агенция „Фокус“.   Свиленски припомни, че още миналата седмица от ПГ на „БСП за България“ са обявили намерението да пуснат искане в Министерство на транспорта във връзка със стартирането на процедурата за концесия на Летище „София“ и да бъде предоставено решението на Министерски съвет и цялата документация, на базата, на която то е взето.  „В понеделник пуснахме искане до Министерство на транспорта да бъдат предоставени анализите на Световната банка и на Европейската банка за развитие, на базата, на които българското правителство решава, че трябва летище „София“ да бъде дадено на концесия. Днес получих отговор от министъра на транспорта, който в две странички ми обяснява, че документацията по концесията мога да я видя в края на тази седмица или другата на сайта на ЕК, където ще бъде обявена процедурата. За докладите на Световната и на европейската банка, на базата, на които българското правителство взема решение не могат да ми бъдат предоставени като народен представител и че е пуснал питане до тях дали могат да бъдат предоставени на трети лица“, каза Свиленски. По думите му това показва в действителност как работи българското правителство. „Въпросът, който задаваме е кой управлява България – правителството, Министерство на транспорта или Европейската или Световната банка? Как може доклади, които трябва да бъдат публични, да са тайна?“, попита Свиленски. Той поясни, че в отговора пише, че информацията, която му е предоставена е за негово ползване и предоставянето на трети лица трябва да се извършва при стриктно спазване на Конституцията. „Т.е. аз сега извършвам някакво нарушение, информирайки ви“, заяви Свиленски.  \r\nДеница КИТАНОВА", "date": "2018.07.04", "title": "Георги Свиленски, БСП: Транспортно министерство и правителството отказват информация за документацията за концесията на Летище „София“ на Народното събрание и на парламентарната ни група"}
{"url": "http://www.focus-news.net/news/2018/07/04/2541598/aleksandar-sidi-obedineni-patrioti-shte-glasuvame-tvardo-protiv-predlozhenieto-na-gerb-za-aktsiz-na-bezdimnite-tsigari.html", "text": "Ще гласуваме твърдо против предложението на ГЕРБ за акциз на бездимните цигари. Това каза народният представител от ПГ на „Обединени патриоти“ Александър Сиди пред журналисти във връзка с идеите на ГЕРБ за нови акцизи, предаде репортер на  Агенция „Фокус“.   Александър Сиди поясни, че „Обединени патриоти“ ще гласуват против предложението на своите коалиционни партньори по две причини. „Едната е, че трябваше първо да бъде съгласувано с групата на „Обединени патриоти“, ние да вземем решение и да го представим в зала. Вторият въпрос е, че ЕК, която е изключително стриктна по отношение на акцизната политика в този случай гледа в един малко по-различен принцип, а той е именно, че тези цигари са безвредни до доказване на противното. Това означава, че тя дава шанс на това ново изделие и да се опитаме да подобрим здравословното състояние на европейските граждани, които пушат“, каза Сиди. Според него в България трябва да се видят доказателства, че бездимните изделия всъщност са толкова вредни, колкото и конвенционалните. „Иначе остават съмнения защо точно го правим“, каза депутатът. Според него се вижда, че тези бездимни изделия са взели един сериозен пазарен дял и веднага след това се удря производителят им с акциз. По думите му това ще вдигне  цената изделието и то ще стане неконкуретно способно. „Това вероятно ще донесе добра печалба на този, който произвежда обикновените цигари. Докато няма изрични изследвания е добре да следваме европейската политика и да не сме по-европейци от европейците в случая и да задържим тази диференцирана ставка на акцизите, докато излязат и резултати дали това изделие е достатъчно вредно“, посочи още Сиди.  \r\nПопитан дали с предложението на ГЕРБ би се напълнила хазната, Сиди заяви, че като народни представители от управляващите трябва да търсят решения в тази посока. „Хайде да  не го правим на гърба на българските граждани и на гърба на здравеопазването“, допълни той.  \r\nДеница КИТАНОВА", "date": "2018.07.04", "title": "Александър Сиди, „Обединени патриоти“: Ще гласуваме твърдо против предложението на ГЕРБ за акциз на бездимните цигари"}
{"url": "http://www.focus-news.net/news/2018/07/04/2541593/dragomir-stoynev-bsp-tselta-na-predlozhenite-promeni-v-nk-e-da-se-zasili-zashtitata-na-zhivota-i-zdraveto-na-balgarite.html", "text": "„Целта на предложените от БСП изменения в НК е да се засили защитата на живота и здравето на българските граждани в случаите на нарушение на изискванията, свързани с лекарствата”. Това каза зам.-председателят на ПГ на „БСП за България” Драгомир Стойнев от парламентарната трибуна, съобщиха от пресцентъра на  НС на БСП . Той добави, че  масовите случаи на нерегламентиран внос и износ и продажба на лекарства, които не срещат адекватна реакция от страна на държавата, налагат приемането на такива промени. „Само наказателната отговорност, предвидена сега, не е достатъчна.  При действащата сега законова уредба, контрабандата на лекарства е само митническо нарушение, а ние предлагаме да бъде и престъпление, в случаите, когато е в големи размери”, уточни Стойнев. Той каза още, че криминализирането на производството, внос, износ, съхраняването и търговията с лекарства, когато те се извършват в нарушение на закона, трябва да се наказва с лишаване от свобода до 6 години и това е част от предложенията на БСП.  \r\n„Внесохме законопроекта за изменение и допълнение на НК преди седем месеца. Седем месеца, в които управляващите  обясняват, че има проблем но не дават решението му”. Това заяви  зам.-председателят на ПГ на „БСП за България” Крум Зарков . Той каза, че заради това народните представители от левицата са задължени да реагират. „През тези месеци, някои хора пълнят гушите си от престъпни схеми за продажба на лекарства, а други умират, защото не могат да си платят лекарствата или, защото ги няма”, категоричен бе Зарков. Той добави, че нерешаването на този и други сериозни проблеми идва от факта, че Министерски съвет е напълно инертен и няма сериозни законодателни инициативи по ключови за българското общество въпроси. „Ако държавата, регулаторните органи и Министерският съвет си бяха  на място, нямаше да се стигне до предложенията за изменение на НК”, завърши Крум Зарков. \r\n„Лекарствената индустрия е изключително полезна, но и много печеливша. Понякога може да бъде опасна, а лобизмът и корупцията в тази сфера са силно изразени”. Това заяви  народният представител Валентина Найденова . Тя добави, че за народните представители здравето на българските граждани трябва да бъде приоритет. „Затова трябва да бъдат покрити всички законодателни празноти по пътя от производството до продажбата на лекарства, както и транспортът им през границите на България. Ако контролът от производството до аптеката бе на място, сега нямаше да обсъждаме този проблем”, категорична бе Найденова.", "date": "2018.07.04", "title": "Драгомир Стойнев, БСП: Целта на предложените промени в НК е да се засили защитата на живота и здравето на българите"}
{"url": "http://www.focus-news.net/news/2018/07/04/2541601/pazardzhik-firmata-naematel-na-sinyata-zona-v-grada-shte-poiska-ot-obshtinskiya-savet-uvelichavane-broya-na-mestata-za-parkirane-na-invalidi.html", "text": "Фирмата-наемател на „Синята зона“ в Пазарджик ще поиска от Общинския съвет увеличаване броя на местата за паркиране на инвалиди, както и възможност за наличие на талони за 30-минутно паркиране. Това каза за  Радио „Фокус“ – Пазарджик  Екатерина Марчокова, изпълнителен директор на частната фирма. По думите ѝ към момента около 30 служители и четири мобилни екипа извършват контрол за паркиране в „Синя зона“.  \r\n„Цената за един час е 1.50 лв., а броят на паркоместата е близо 1 600. От тях 100 са предназначени за инвалиди, но те се оказват недостатъчни и затова ще поискаме Общинският съвет да определи още 42 места за хора в неравностойно положение, както и възможност за 30-минутно паркиране“, уточни Марчокова. Тя допълни, че поставянето на скоби и репатрирането на автомобили с „паяк“ се осъществява изцяло в съответствие с Общинската наредба за организацията и дейността по принудителното преместване и принудителното задържане на моторни превозни средства без знанието на техните собственици или на упълномощени от тях водачи. Трябва да стане ясно, че служителите на фирмата нямат право да вземат еднолично решение на кой автомобил да се постави „скоба“ или да се репатрира. В Пазарджик съгласно наредбата глобата при поставена скоба на автомобил е 26 лева, а при принудително преместване – 50 лв. \r\nАлбена ЖИЛЕКОВА", "date": "2018.07.04", "title": "Пазарджик: Фирмата-наемател на „Синята зона“ в града ще поиска от Общинския съвет увеличаване броя на местата за паркиране на инвалиди"}
{"url": "http://www.focus-news.net/news/2018/07/04/2541592/bild-alternativa-za-germaniya-iziska-ostavkata-na-kantslera-opredeli-zeehofer-kato-agoniya-udalzhavashta-epohata-na-merkel.html", "text": "„Алтернатива за Германия“ отново предизвика зрелище в Бундестага. В рамките на заседанието, на което канцлерът на ФРГ Ангела Меркел изнесе реч за насоките на политиката на голямата коалиция, фракционният лидер на популистката партия Алис Вайдел изиска оставката й и обвини федералния вътрешен министър Хорст Зеехофер за „агонията“ на продължаващото й управление, пише вестник  Bild . \r\nВайдел определи спора между „сестринските“ ХДС и ХСС като „недостоен спектакъл“, като същевременно коментира: „Германия се е превърнала в лудница, а Канцлерството е нейната администрация“.  \r\nСъгласно думите й, Германия вече не е мотор на Европа; Германия е мотор на хаоса. „Г-н Зеехофер, Вие сте агонията, удължаваща ерата на управлението на Меркел“, изрази увереност фракционният лидер на крайнодясната партия.  \r\nВайдел не пропусна да се обърне и към канцлера на ФРГ. „Г-жо Меркел, какво още трябва да се случи, за да проумеете? Провалихте се. Сложете край на трагедията и най-накрая подайте оставка“.  \r\nИ докато Вайдел говореше, Меркел продължаваше концентрирано с речта си – от редакцията поясняват, че канцлерът не е погледнала нито веднъж към Вайдел, докато е изнасяла тирадата си.  Тереза Герова", "date": "2018.07.04", "title": "Bild: „Алтернатива за Германия“ изиска оставката на канцлера, определи Зеехофер като „агония, удължаваща епохата на Меркел“"}
{"url": "http://www.focus-news.net/news/2018/07/04/2541600/burgas-6-targovski-obekta-v-grada-byaha-zatvoreni-zaradi-neizdavane-na-kasov-bon.html", "text": "6 търговски обекта в центъра на града бяха затворени временно заради неиздаване на касов бон, предаде репортер на  Радио „Фокус“ – Бургас . Периодът, в който ще бъдат затворени, е  две седмици. \r\n„Навсякъде сме извършили предварителна проверка на принципа на тайния клиент. Има неиздаване на касова бележка, след което се налага тази принудителна мярка – запечатване на търговски обект“, каза Христо Узунов, главен експерт ТД на НАП - Бургас. Според него стойността на покупката не е от значение и  касова бележка трябва да се издава не когато клиентът или продавачът пожелаят, а винаги. \r\nЕдин от търговците, чиито обект беше затворен, каза, че павилионът работи от петък и днес го затварят заради неиздадена касова бележка на стойност от 1 лв. Някой от търговците казаха, че не притесняват от проверките, които се извършват, защото във фирмата им всичко е наред и винаги издават касови бележки. \r\nДеница ДИМИТРОВА", "date": "2018.07.04", "title": "Бургас: 6 търговски обекта в града бяха затворени заради неиздаване на касов бон"}
{"url": "http://www.focus-news.net/news/2018/07/04/2541603/blagoevgrad-nablyudava-se-zasileno-stroitelstvo-na-zhilishtni-sgradi-na-teritoriyata-na-oblastta.html", "text": "В Благоевградска област през последните няколко години се наблюдава засилено строителство на жилищни сгради и жилища, но липсват данни за това колко от апартаментите вече имат собственици или наематели, показва репортерска проверка на  Радио „Фокус“ – Пирин . По данни от Териториално статистическо бюро „Югозапад“ към края на 2017 година, броят на жилищата в област Благоевград е бил 140 506, разпределени както следва: 83 236 в градовете и 57 270 в селата. От тях 11 691 са едностайни; 38 260 – двустайни; 43 302 – тристайни; 25 491 – четиристайни; 10 288 – петстайни и 11 474 – шест и повече стайни. В областния център, макар да се наблюдава бум на строителството, то за първото тримесечие на 2018 година няма въведени в експлоатация новопостроени жилищни сгради и жилища, същото важи и за останалата част от областта. За четвъртото тримесечие на 2017 година броят на въведените в експлоатация сгради в региона е 3, а жилища 4.  \r\nПо отношение цените на имотите в Благоевград към момента се наблюдава покачване в сравнение с предходните години. Към днешна дата гарсониера със застроена площ от 36 кв. м ново строителство в квартал „Освобождение“, който се намира в близост до Ректората на Югозападен университет „Неофит Рилски“, може да бъде намерена на цени между 30 – 35 хил. лева. Важно е да отбележим, че при тези цени степента на завършеност е стени, тавани и под – циментова замазка, ел. и ВиК инсталации до точка и до тапа, 5-камерна ПВЦ дограма, поставена входна врата, външна топлоизолация на сградата, 100% завършени общи части. В идеалният център пък цената на гарсониера от 50 кв. м, но не ново строителство, а ремонтира е около 60 хил. лева. А Мансардно студио, ново строителство в сграда с асансьор, в непосредствена близост до общежитията на Американския университет е на цена от около 37 хил. лева с обзавеждане. В кварталите „Еленово“ и „Струмско“, цените на имоти от типа гарсониера варират от 30 до 40 хил. лева. При апартаментите с повече стаи, средствата, които са необходими за закупуване се покачват, като за луксозен апартамент със застроена площ 185.45 кв. м в нова сграда в центъра на града ще бъдат необходими около 280 хил. лева. При наемите на стаи и апартаменти в града цените са различни, в зависимост от разположените и големината на самите помещения. В квартал „Освобождение“ например могат да се намерят малки гарсониери на цени от 100 до 150 лева, при новото строителство сумите се покачват с около 50 – 100 лева. Тоест едностайните апартаменти в тази част на града в сградите, които са ново строителство с частично или пълно обзавеждане, струват около 200 – 250 лева месечен наем. В идеалният център цените за подобен тип апартаменти, но не ново строителство са около 200 лева. При новото строителство, сумата може да достигне до 300 – 350 лева. В кварталите „Еленово“ и „Струмско“ пък немите на малки апартаменти, в зависимост от обзавеждането са около 180 – 220 лева. \r\nЛивия НИНОВА", "date": "2018.07.04", "title": "Благоевград: Наблюдава се засилено строителство на жилищни сгради на територията на областта"}
{"url": "http://www.focus-news.net/news/2018/07/04/2541607/blagoevgrad-obshtinata-organizira-kampaniya-za-sabirane-i-izvozvane-na-opasni-i-bitovi-otpadatsi.html", "text": "Община Благоевград организира поредна кампания за събиране на опасни отпадъци от домакинствата. Това съобщиха от пресцентъра на  Общината . Тя ще се проведе в рамките на два дни – 5 и 6 юли. За целта се организира мобилен пункт за извозване на отпадъци. Безплатно ще се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. \r\nМобилният пункт за приемане на опасните отпадъци от бита ще бъде разположен на паркинга на ул. „Скаптопара“ №1 от 10.00 до 12.30 часа на 5 юли. От 13.30 до 16.00 часа, на същата дата ще се приемат отпадъци в кв. „Грамада“, паркинга пред магазин „Аско Деница“. На 6 юли от 10.00 часа до 12.30 часа- паркинга на ул. „Свобода“ и „Симеон Радев“. В 13.00 часа до 16.00 часа мобилния пункт ще се намира в жк. „Струмско“, уширението на улица „Битоля“ срещу магазин „Звезден рай“. \r\nЦелта е чрез реализиране на кампанията жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци.", "date": "2018.07.04", "title": "Благоевград: Общината организира кампания за събиране и извозване на опасни и битови отпадъци"}
{"url": "http://www.focus-news.net/news/2018/07/04/2541609/slavyanka-simitchiyska-direktsiya-inspektsiya-po-truda-blagoevgrad-konstatirani-sa-152-narusheniya-na-trudovoto-zakonodatelstvo-pri-proverki-na-firmite-koito-izvarshvat-sanirane.html", "text": "Констатирани са 152 нарушения на трудовото законодателство при проверки на фирмите, които извършват саниране. Това каза за  Радио „Фокус“ - Пирин  Славянка Симитчийска,  директор на Дирекция „Инспекция по труда“ – Благоевград. По думите ѝ през месец май Инспекцията по труда е извършила 25 проверки относно осигуряване на здраве и безопасност при извършване на строително-монтажни работи, включително на обекти, на които се извършват дейности по санирането по Националната програма за енергийна ефективност на многофамилни жилищни сгради. „Най-честите нарушения са свързани с липсата на ежедневен инструктаж на строителните работници, недостатъчен контрол относно използването на личните предпазни средства от работещите, както и не ползването на ЛПС от работещите, липсата на ограждения и парапети на обектите“, каза Симитчийска. По думите ѝ за отстраняването им са предприети принудителни административни мерки - 151 задължителни предписания и акт за спиране на обекти. Съставени са 4 акта за административни нарушения. \r\nЛора КАЛЧЕВА", "date": "2018.07.04", "title": "Славянка Симитчийска, Дирекция „Инспекция по труда“ – Благоевград: Констатирани са 152 нарушения на трудовото законодателство при проверки на фирмите, които извършват саниране"}
{"url": "http://www.focus-news.net/news/2018/07/04/2541606/emsc-zemetresenie-ot-49-po-skalata-na-rihter-e-registrirano-v-albaniya.html", "text": "Земетресение с магнитуд от 4,9 по скалата на Рихтер е регистрирано на територията на Албания в 11.01 часа местно време (12.01 часа българско време), показва справка на официалната интернет страница на  Европейския средиземноморски сеизмологичен център (EMSC) . \r\nЕпицентърът на труса е бил на 30 километра северозападно от столицата Тирана и на 15 километра северозападно от град Вора, с дълбочина от 10 километра под земната кора.  \r\nНе се привеждат данни за пострадали или нанесени материални щети.  Тереза Герова", "date": "2018.07.04", "title": "EMSC: Земетресение от 4,9 по скалата на Рихтер е регистрирано в Албания"}
{"url": "http://www.focus-news.net/news/2018/07/04/2541605/burgas-pred-sgradata-na-odmvr-se-provede-tarzhestvenata-tseremoniya-po-otbelyazvaneto-na-139-ata-godishnina-ot-sazdavane-na-ministerstvo-na-vatreshnite-raboti.html", "text": "Тържествената церемония по отбелязването на 139-ата годишнина от създаване на Министерство на вътрешните работи се проведе пред Областната дирекция на МВР – Бургас, предаде репортер на  Радио „Фокус“ – Бургас . На събитието присъстваха областният управител Вълчо Чолаков, ръководителят на Апелативна прокуратура Любомир Петров и зам.-кметът на Община Бургас Руска Бояджиева и областният представител на Съюза на запасните офицери и сержантите от запаса бригаден генерал Васил Джелебов. \r\n„На 5 юли е празникът на служителите, на чиито плещи тежат отговорността за живота на обикновените хора и защита на обществените интереси, опазване на устоите на държавността и европейското бъдеще на страната ни. Хилядите мъже и жени, избрали службата в МВР рискуват живота си, понасят лишения в името на дълга, но остават дълбоко мотивирани и пълни с енергия за нови дела, когато срещнат признателни очи и благодарност в сърцата, на които са помогнали в рискова ситуация 5 юли е денят, в който служителите правят равносметка за историята на дълга и себеотрицанието, летопис на подвизите, успехите, неуспехите и безсънните нощи“, каза по време на церемонията Цветелина Рандева, говорител на ОДМВР. \r\nНа церемонията бяха наградени редица служители на Областната дирекция. След едноминутно мълчание бяха положени венци и цветя в памет на загиналите служители на МВР. \r\nВеселина НИКОЛОВА", "date": "2018.07.04", "title": "Бургас: Пред сградата на ОДМВР се проведе тържествената церемония по отбелязването на 139-ата годишнина от създаване на Министерство на вътрешните работи"}
{"url": "http://www.focus-news.net/news/2018/07/04/2541612/veliko-tarnovo-zadarzhan-e-30-godishen-mazh-vav-vrazka-s-poboya-v-kv-buzludzha.html", "text": "Криминалисти установиха извършителя на побоя на 30-годишен мъж от областния град. Това съобщиха от пресцентъра на  МВР . Сигналът за пострадалия близо до търговски обект в кв. \"Бузлуджа\" беше подаден на 2 юли към полунощ от болнично заведение, където потърпевшият бил приет с черепно-мозъчна травма и с временна опасност за живота. В хода на предприетите действия по разследването е установен извършителят е 30-годишен от Велико Търново, известен на полицията и осъждан. Задържан е с полицейска мярка за 24 часа. След доклад на материалите в прокуратурата, той е привлечен като обвиняем и с постановление на прокуратурата мярката му за задържане е удължена на 72 часа.", "date": "2018.07.04", "title": "Велико Търново: Задържан е 30-годишен мъж във връзка с побоя в кв. \"Бузлуджа\""}
{"url": "http://www.focus-news.net/news/2018/07/04/2541611/vecher-makedoniya-gratskite-vlasti-otkriha-nay-golyamata-plantatsiya-za-kanabis-v-istoriyata-na-stranata.html", "text": "Властите в Гърция откриха незаконна плантация за канабис – най-голямата в страната, на която правоохранителните органи са се натъквали някога, съобщава скопското електронно издание  „Вечер“ , като се позовава на местни медии. \r\nПри полицейската акция е арестуван 44-годишен мъж. Обвинение обаче е повдигнато и срещу 24-годишен негов съучастник. \r\nСъгласно разпространената информация, полицията са изкоренили и конфискували 10,5 хил. стъбла канабис с височина от 0,3 до 1,7 метра. Плантацията е открита в близост до град Кардица.  Тереза Герова", "date": "2018.07.04", "title": "„Вечер“ (Македония): Гръцките власти откриха най-голямата плантация за канабис в историята на страната"}
{"url": "http://www.focus-news.net/news/2018/07/04/2541608/dots-georgi-kyuchukov-abv-povdiganeto-na-vaprosa-za-zapadnite-balkani-po-vreme-na-evropredsedatelstvoto-e-uspeh-za-balgariya.html", "text": "Повдигането на въпроса за Западните Балкани  по време на европредседателството е успех за България. Това каза на пресконференция доц. Георги Кючуков – член на АБВ, предаде репортер на  Агенция „Фокус“ . „Темата за нашето европредседателство е най-актуална в последните дни. България беше председател на Съвета на ЕС, а не ръководеше и не командваше ЕС. По тази причина очакванията и вниманието бяха хиперболизирани върху това наше председателство. Безспорно е, че от техническа и логистична гледна точка председателството беше успешно. Нямаше някакви гафове, но въпросът е какво постигнахме с нашето председателство. Приоритет беше Западните Балкани и тяхната евроинтеграция, което беше успешно поставен приоритет. Наложен беше и въпросът за мигрантите“, заяви Кючуков. По думите му интеграцията на Западните Балкани е била много важна и актуална, била е едно добро постижение. „Друг е въпросът дали трябваше да се ограничаваме само със Западните Балкани. За България имаше още един приоритет – въпросът за Черноморското сътрудничество. При сегашната политическа обстановка някакъв особен напредък надали можеше да се очаква, но можеше да повдигнем този жизненоважен въпрос не само за ЕС, но и за страните от региона. Най-малко три страни от ЕС се интересуват. Страните от Западните Балкани не получиха това, което се очакваше, но може би това беше максимумът в сегашната геополитическа обстановка. Нашето председателство допусна и тактическа грешка – нямаше нужда официални представители да обикалят столиците на страните от Западните Балкани и да ги убеждават колко е важно да са членове на ЕС и НАТО. Те го знаят това“, допълни той. Според него самото повдигане на въпроса за Западните Балкани е един успех за нашата страна.  \r\nЛюба АЛЕКСИЕВА", "date": "2018.07.04", "title": "Доц. Георги Кючуков, АБВ: Повдигането на въпроса за Западните Балкани по време на европредседателството е успех за България"}
{"url": "http://www.focus-news.net/news/2018/07/04/2541610/valcho-cholakov-oblasten-upravitel-na-burgas-vseki-den-zhiveem-spokoyno-blagodarenie-na-sluzhitelite-na-mvr.html", "text": "Всеки ден живеем спокойно в града си благодарение на служителите на МВР. Това каза областният управител Вълчо Чолаков на тържествена церемония по случай 139-ата годишнина от създаване на Министерство на вътрешните работи, предаде репортер на  Радио „Фокус” – Бургас . Чолаков добави, че показател за висок стандарт в начина на живот са свободата и сигурността, които те успяват да осигурят на гражданите. „Като ръководител и родител съм благодарен за вашата самоотверженост. Бъдете все така твърди и неумолими към престъпността”, обърна се към служителите на МВР Чолаков. \r\nВеселина НИКОЛОВА", "date": "2018.07.04", "title": "Вълчо Чолаков, областен управител на Бургас: Всеки ден живеем спокойно благодарение на служителите на МВР"}
{"url": "http://www.focus-news.net/news/2018/07/04/2541613/haskovo-41-godishen-mazh-e-zadarzhan-za-opit-za-ubiystvo-na-snaha-si-v-selo-biser.html", "text": "41-годишен мъж е задържан за опит за убийство на снаха си. Това съобщиха от пресцентъра на  МВР . Вчера в 10.50 часа братът на извършителя открил с прободна рана в дома им в харманлийското село Бисер 32-годишната жена, с която живеел. Пострадалата веднага е откарана в болницата. Ранената в гърдите е транспортирана в болница в Пловдив. В хода на работата по случая станало известно, че раните са причинени от девера ѝ, който е задържан за срок до 24 часа по образуваното досъдебно производство.", "date": "2018.07.04", "title": "Хасково: 41-годишен мъж е задържан за опит за убийство на снаха си в село Бисер"}
{"url": "http://www.focus-news.net/news/2018/07/04/2541602/pavlin-lozanov-prevozvach-ne-sam-saglasen-chastni-firmi-da-reshavat-sadbata-na-drugi-chastni-firmi.html", "text": "Не съм съгласен частни фирми да решават съдбата на други частни фирми. Това каза за  Агенция „Фокус“  Павлин Лозанов, превозвач от Лом, във връзка с протеста в подкрепа на Закона за Българска автомобилна камара. „Няма за какво да протестираме. Единственото, за което можем да протестираме, е против Закона „Макрон“, посочи той. „Аз лично не съм съгласен да има камара, тъй като никой не знае точно и не може да ни обясни как ще се случват нещата в нея“, допълни Павлин Лозанов.", "date": "2018.07.04", "title": "Павлин Лозанов, превозвач: Не съм съгласен частни фирми да решават съдбата на други частни фирми"}
{"url": "http://www.focus-news.net/news/2018/07/04/2541585/vasil-mihalev-prevozvach-burgaskite-prevozvachi-ne-podkrepyat-sazdavaneto-na-avtomobilna-kamara.html", "text": "Бургаските превозвачи не подкрепят създаването на Автомобилна камара. Това каза за  Агенция „Фокус“  Васил Михалев, превозвач от Бургас, във връзка с протеста в подкрепа на Закона за Българска автомобилна камара.  Той заяви, че превозвачите от Бургас не подкрепят протеста и няма да се включат в него. „Категорично в Бургас няма да има такъв протест, защото бургаските превозвачи не подкрепят създаването на транспортна камара“, подчерта Михалев. „Аз съм един от първите превозвачи в Бургас, от разрешаването на частния транспорт. Ние толкова години се борихме да се освободим от монопола СОМАТ, сега се задава нов монопол на двамата най-големи превозвачи“, отбеляза той.  „Ние не сме съгласни. Смятаме, че към този момент с лицензирането и проверката на автомобилите Министерството на транспорта се справя много добре и си има достатъчно компетентни органи навсякъде. Бургаските превозвачи не подкрепяме създаването на тази монополна транспортна камара“, коментира още Васил Михалев. По повод подписката „за“ приемането на вече оттегления законопроект, той отбеляза, че в Бургас такава не е била разпространявана. „В Бургас не съм чул за такава подписка. Може би в другите градове има, те са направили няколко срещи в няколко града, това си е тяхно право, ние не можем да им пречим, въпреки че е въпрос на лично мнение“, посочи Михалев. По думите му създаването на Автомобилна камара би представлявала още една номенклатурна дейност, която е абсолютно ненужна. „Защо ни е тази транспортна камара, като Министерството на транспорта си има специален отдел за лицензиране и за разрешителните. Всички тези неща с годините са прокарани. ДАИ ни контролира от една страна, полицията от друга. Смятам, че не е нужна транспортна камара и да зависим от няколко човека“, каза още Васил Михалев.", "date": "2018.07.04", "title": "Васил Михалев, превозвач: Бургаските превозвачи не подкрепят създаването на Автомобилна камара"}
{"url": "http://www.focus-news.net/news/2018/07/04/2541615/ministar-ekaterina-zaharieva-shte-bade-stimulirano-podpisvaneto-na-nova-4-godishna-programa-v-obrazovanieto-mezhdu-balgariya-i-vietnam.html", "text": "Разбрахме се да стимулираме министерствата на образованието на България и Виетнам да подпишат нова 4- годишна програма. Това каза на брифинг министърът на външните работи Екатерина Захариева след среща с министъра на външните работи на Социалистическа република Виетнам Фам Бин Мин, предаде репортер на  Агенция „Фокус“ . „България да увеличи стипендиите до 8 на година, с повече курсове по български език“, посочи тя. „За мен е чест да бъда първият външен министър, който приема виетнамски колега, след демократичните промени в България“, коментира Екатерина Захариева. „Благодаря за отправените покани към мен, президента и премиера“, посочи тя. „Обсъдихме, че над 5 хил. виетнамски граждани са завършили образованието си в България. Около 1200 виетнамци живеят в България и те са важен мост за още по-силните и добри отношения между нас“, обясни външният министър. „Приех предложението виетнамски дипломати да се обучават и да обменят опит с колегите си в дипломатическия институт в МВнР“, каза още Захариева. \r\nБиляна ИВАНОВА", "date": "2018.07.04", "title": "Министър Екатерина Захариева: Ще бъде стимулирано подписването на нова 4-годишна програма в образованието между България и Виетнам"}
{"url": "http://www.focus-news.net/news/2018/07/04/2541617/pregled-na-mezhdunarodnite-novini-do-13-chasa-agentsiya-fokus.html", "text": "Българските власти са обещали съдействие на Германия в издирването на двама от заподозрените за групово изнасилване на 13-годишно момиче във Велберт, федерална провинция Северен Рейн-Вестфалия, съобщава националният ежедневник Die Frankfurter Allgemeine Zeitung.  \r\nОт Министерството на вътрешните работи на Северен Рейн-Вестфалия поясниха, че разследването на престъплението е показало, че двама от най-малко осмината младежи, заподозрени в сексуалното посегателство, се намират на територията на България.  \r\nВ бруталното посегателство срещу малолетното момиче, което разтърси цяла Германия, се оказа замесена група младежи от България. Съгласно разпространената по-рано информация, 13-годишното момиче е било насилено сексуално от осмина тийндейджъри от България. Престъплението бе извършено на 21 април в градчето Велберт в близост до Дюселдорф, провинция Северен Рейн-Вестфалия.  \r\nОт Прокуратурата поясниха, че първоначално жертвата е била подложена на вербален тормоз. Нещата обаче се променят: след посещение в плувна база, момичето се отправя към дома си, когато бива нападнато и завлечено в близка гора, където е изнасилено от няколко от българските младежи. Насилниците дори заснемат деянието с мобилните си телефони. Според властите групата от насилници е действала по предварителен план.  \r\nСлучаен минувач – при това жена - помага на жертвата и успява да прогони нападателите, след което подава сигнал в полицията. \r\n***  В Солун ще се проведе четвъртата среща на Съвета за сътрудничество на високо равнище между България, Румъния, Сърбия и Гърция, отбелязва скопското електронно издание „Локално“. \r\nТема на разговорите между сръбския президент Александър Вучич, гръцкия министър-председател Алексис Ципрас, премиера на България Бойко Борисов и лидера на кабинета в Букурещ Виорика Дънчила ще бъдат инфраструктурните проекти, насочени към свързването на четирите страни и на региона като цяло.  \r\nНа предходната среща на Балканската четворка, която се състоя през април тази година, бе договорено създаването на работна група на министрите на транспорта и комуникациите, с цел конкретизиране на договорените проекти за срещата на върха „Китай+16“, която ще се проведе в България на 7 юли.  \r\nНа третото заседание на Съвета за сътрудничество на високо равнище в Букурещ бе обсъдено изграждането на магистралите Тимишоара-Белград и свързващата България със Сърбия, модернизирането на железопътните връзки между четирите страни, укрепване на дигиталната структура, а също енергийната и газовата свързаност. \r\n***  В Турция бе издаден указ, с който на държавния глава Реджеп Тайип Ердоган се прехвърлят нови правомощия – стъпка в прехода на страната от парламентарна към президентска република. \r\nС постановлението, издадено в официалния вестник, се въвеждат изменения в законите от 1924 до 2017 г., включващи предаване на правомощията на министър-председателя и кабинета на министрите към президента.  \r\nНа референдум миналата година турците гласуваха в подкрепа на прехода на страната към президентска република. Политическата промяна започна да се оформя след триумфа на Ердоган на изборите от 24 юни тази година.  \r\nКабинетът на министър-председателя в Турция трябва да бъде премахнат, а занапред Ердоган ще може да създава и регулира министерства и да освобождава държавните служители без одобрението на парламента. \r\nСлед опита за държавен преврат от лятото на 2016 г. в Турция бе въведено извънредно положение, което позволи на правителството да издава укази, заобикаляйки парламента. Ердоган обеща да го отмени след изборите.   \r\nПромените в последния указ ще влязат в сила, когато Ердоган положи клетва пред парламента. Очаква се това да се случи на 8 или 9 юли.  \r\n***  Лидерите на политическите партии, представени в косовския парламент, се събират на среща в Прищина, за да обсъдят диалога за нормализиране на двустранните отношения със Сърбия. \r\nПо данни на медии срещата е насрочена за 17 часа местно време (18 часа българско време), а основната тема на разговорите се очаква да бъде съгласуването на единна платформа за преговорите с Белград – включително постигането на консенсус в парламента и постигането на компромис за членовете на преговарящия от името на Прищина екип. Покани за участие в срещата са получили също председателят на законодателния орган Кадри Весели, лидерът на опозиционната партия „Самоопределение“ Албин  Курти, а също и премиерът Рамуш Харадинай.  \r\nМиналата седмица президентът Хашим Тачи призова политическите партии да постигнат консенсус за диалога със Сърбия и насрочи среща на политическите лидери. Но опозиционните партии продължават да оспорват ролята на Тачи като главен преговарящ със Сърбия. \r\nОчаква се в близко време Косово и Сърбия да започнат последния кръг от диалога, който трябва да завърши с подписването на правно обвързващо споразумение между двете страни. \r\n***  „Алтернатива за Германия“ отново предизвика зрелище в Бундестага. В рамките на заседанието, на което канцлерът на ФРГ Ангела Меркел изнесе реч за насоките на политиката на голямата коалиция, фракционният лидер на популистката партия Алис Вайдел изиска оставката й и обвини федералния вътрешен министър Хорст Зеехофер за „агонията“ на продължаващото й управление. \r\nВайдел определи спора между „сестринските“ ХДС и ХСС като „недостоен спектакъл“, като същевременно коментира: „Германия се е превърнала в лудница, а Канцлерството е нейната администрация“.  \r\nСъгласно думите й, Германия вече не е мотор на Европа; Германия е мотор на хаоса. „Г-н Зеехофер, Вие сте агонията, удължаваща ерата на управлението на Меркел“, изрази увереност фракционният лидер на крайнодясната партия.  \r\nВайдел не пропусна да се обърне и към канцлера на ФРГ. „Г-жо Меркел, какво още трябва да се случи, за да проумеете? Провалихте се. Сложете край на трагедията и най-накрая подайте оставка“.  \r\nИ докато Вайдел говореше, Меркел продължаваше концентрирано с речта си – от редакцията поясняват, че канцлерът не е погледнала нито веднъж към Вайдел, докато е изнасяла тирадата си. \r\n***  Земетресение с магнитуд от 4,9 по скалата на Рихтер е регистрирано на територията на Албания в 11.01 часа местно време (12.01 часа българско време), показва справка на официалната интернет страница на Европейския средиземноморски сеизмологичен център (EMSC). \r\nЕпицентърът на труса е бил на 30 километра северозападно от столицата Тирана и на 15 километра северозападно от град Вора, с дълбочина от 10 километра под земната кора.  \r\nНе се привеждат данни за пострадали или нанесени материални щети. \r\n***  Министър-председателят на Полша Матеуш Моравецки защити пред депутатите в Европейския парламент реформите в съдебната система, които Варшава. \r\n„Всяка държава от ЕС има право да развива своята съдебна система според собствените си традиции\", категоричен бе Моравецки пред евродепутатите в Страсбург. \r\nПо-рано в сряда председателят на Конситуционния съд на Полша Малгожата Гердсдорф се появи на работното си място, въпреки че ден по-рано държавният глава на Андждей Дуда я информира, че мандадът й се прекратява. Гердсдорф бе категорична, че Основният закон й дава шестгодишен мандат и тя ще действа действам в съответствие с него. , \r\nДуда се позова на спорния закон, който предвижда намаляване на пенсионната възраст на съдиите от Върховния съд на Полша от 70 на 65 г. Така бе предприет опит за отстраняването на Гердсдорф, въпреки че е на поста по-малко от четири години от шестгодишния си мандат. Законодателството е една от поредицата съдебни реформи в страната, заради които Европейската комисия задейства правна процедура срещу Полша.  \r\n***", "date": "2018.07.04", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/07/04/2541620/gencho-genchev-kmet-na-svishtov-nadyavame-se-do-kraya-na-yuli-da-priklyuchat-remontite-po-ulitsite-cherni-vrah-i-patriarh-evtimiy.html", "text": "До края на юли се очаква да приключат ремонтите по улиците „Черни връх“ и „Патриарх Евтимий“ в Свищов. Там вече беше цялостно подменен водопровода и сега тече преасфалтиране на участъците, обясни за  Радио „Фокус“ – Велико Търново  кметът на Община Свищов Генчо Генчев. Той припомни, че дейностите са част от единия от големите инфраструктурни проекти, който се изпълнява в града. Първоначалната идея бе за полагане на нова настилка, но след настояване на Общината Министерство на регионалното развитие и благоустройство отпусна допълнителни средства за подмяна на водопроводна мрежа. „Сега се асфалтират междублоковите пространства и се надявам до края на месец юли да приключи асфалтирането на целия участък по улиците „Черни връх“ и „Патриарх Евтимий“. Това е един сложен проект, защото той беше свързан с много институции – електроразпределителното дружество, ВиК дружеството, интернет доставчици. Прокарваха се нови трасета, имаше проблем в определени участъци, но вече всичко е готово“, поясни Генчев. Той увери, че до края на август ще се премина на „етап финализиране“ и се извини за причинените неудобства на всички граждани. \r\nЛуиза ТРАНЧЕВА", "date": "2018.07.04", "title": "Генчо Генчев, кмет на Свищов: Надяваме се до края на юли да приключат ремонтите по улиците „Черни връх“ и „Патриарх Евтимий“"}
{"url": "http://www.focus-news.net/news/2018/07/04/2541619/ministar-ekaterina-zaharieva-balgariya-shte-podkrepi-podpisvaneto-na-sporazumenieto-za-svobodna-targoviya-mezhdu-es-i-vietnam.html", "text": "България ще подкрепи подписването на Споразумението за свободна търговия между ЕС и Виетнам възможно най-скоро, както и процеса по влизането му в сила. Това каза на брифинг министърът на външните работи Екатерина Захариева след среща с министъра на външните работи на Социалистическа република Виетнам Фам Бин Мин, предаде репортер на  Агенция „Фокус“ . „На европейско ниво по време на Председателството приключиха преговорите, разбрахме се за текста на Споразумението за свободна търговия между ЕС и Виетнам“, заяви тя. „То ще даде възможност за по-добър стокообмен между България и Виетнам и между Виетнам и ЕС“, посочи Екатерина Захариева. „Надяваме се есента споразумението да бъде подписано“, коментира тя. „Има ръст на обмена между двете страни, но все още има голям неизразходван потенциал. Имаме интерес за сътрудничество в селското стопанство, животновъдството, биопроизводството, в сферата на високите технологии“, посочи външният министър. „Разбрахме се да работим за въвеждане на съвместна икономическа комисия с Виетнам, придружена от бизнес форум“, обяви Екатерина Захариева. „Поздравявам ви за конструктивната и активна вътрешна и външна политика, които правят Виетнам една от най-бързо развиващите се страни в региона ви и в света като цяло“, се обърна тя към виетнамския си колега. „Имате впечатляващи резултати в икономиката с 7% ръст на икономиката и над 20% ръст на износа“, обясни Захариева. „България също е една от държавите в топ 3 на икономически ръст - почти 4%, и с голям ръст на износа. Ние сме една от много малкото държави в света, която миналата година изнесе повече стоки за Германия, отколкото внесохме от Германия“, заяви тя. \r\nБиляна ИВАНОВА", "date": "2018.07.04", "title": "Министър Екатерина Захариева: България ще подкрепи подписването на Споразумението за свободна търговия между ЕС и Виетнам"}
{"url": "http://www.focus-news.net/news/2018/07/04/2541614/plovdiv-dvizhenieto-po-pat-ii-56-kalekovets-plovdiv-pri-paten-vazel-rogosh-e-ogranicheno-poradi-patnotransportno-proizshestvie.html", "text": "Движението по път II-56 Калековец - Пловдив при пътен възел \"Рогош\" е ограничено поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Необходимо е шофьорите да изчакат на място, спазвайки указанията на служителите на \"Пътна полиция\".", "date": "2018.07.04", "title": "Пловдив: Движението по път II-56 Калековец - Пловдив при пътен възел \"Рогош\" е ограничено поради пътнотранспортно произшествие"}
{"url": "http://www.focus-news.net/news/2018/07/04/2541622/vietnamskiyat-vanshen-ministar-fam-bin-min-privetstvame-uspeshnoto-balgarsko-predsedatelstvo-i-podkrepata-za-sporazumenieto-za-svobodna-targoviya-s-es.html", "text": "Сърдечно приветстваме успешното Българско председателство на Съвета на ЕС и подкрепата на България за подписването на Споразумението за свободна търговия между ЕС и Виетнам. Това каза на брифинг министърът на външните работи на Социалистическа република Виетнам Фам Бин Мин след среща с външния министър Екатерина Захариева, предаде репортер на  Агенция „Фокус“ . „Отношенията ни с България датират много отдавна и са много добри. Разговорите с Екатерина Захариева бяха много ползотворни и съдържателни“, посочи той. „Набелязахме мерки за засилване на сътрудничеството и отношенията ни. Ще продължат консултациите по всички въпроси от взаимен интерес в ООН и други международни организации“, заяви Фам Бин Мин. „Убеден съм в още по-доброто развитие на отношенията между България и Виетнам“, подчерта той. Според виетнамския външен министър има възможности за подписване на споразумението с ЕС през ноември тази година. „Споразумението ще накара България да увеличи инвестициите си във Виетнам в сектори, където е силна, като бубарство и винопроизводство. Ще създадем благоприятни условия за продукция от селското стопанство“, каза още Фам Бин Мин. \r\nБиляна ИВАНОВА", "date": "2018.07.04", "title": "Виетнамският външен министър Фам Бин Мин: Приветстваме успешното Българско председателство и подкрепата за Споразумението за свободна търговия с ЕС"}
{"url": "http://www.focus-news.net/news/2018/07/04/2541618/plovdiv-zhena-e-zaginala-pri-tezhka-katastrofa-na-iztochnoobhodniya-pat-v-uchastaka-mezhdu-skobeleva-mayka-i-razklona-za-skutare.html", "text": "Жена е загинала след тежка катастрофа на Източнообходния път в участъка между Скобелева майка и разклона за Скутаре. Това съобщиха за  Радио „Фокус“ – Пловдив  от ОДМВР. Пътнотранспортното произшествие е станало около 11.40 часа. По първоначални данни лек автомобил навлязъл в насрещната лента и се ударил в ТИР. На място загинала жена, шофирала лекия автомобил. Пътят е затворен, полицейски екипи насочват автомобилите по обходен маршрут. \r\nВесела КРЪСТЕВА", "date": "2018.07.04", "title": "Пловдив: Жена е загинала при тежка катастрофа на Източнообходния път в участъка между Скобелева майка и разклона за Скутаре"}
{"url": "http://www.focus-news.net/news/2018/07/04/2541623/haskovo-zavarshena-e-parvata-ot-novite-osem-detski-i-sportni-ploshtadki-v-grada.html", "text": "Готова е първата от осемте детски и спортни площадки в Хасково, които се изграждат със средства на Общината. След обществена поръчка бяха сключени договори за изграждането им за над 373 хиляди лева, съобщиха от пресцентъра на  Община Хасково . Пред приключване е работата по детската площадка между улиците „ Ангел Войвода“ „Люлин“ и „Веслец“. Предстои довършване на озеленяването около площадката и сертифициране на съоръженията. \r\nВ ход е работата на площадката между улиците „Червена стена“ и „Панорама“. Там се очаква от следващата седмица да започне нареждането на плочките на алеите. Работи са и по площадката между улиците „Витоша“, „Цар Калоян“, бул. „Стефан Стамболов“. Днес работници довършваха паркинга към площадката между улиците „Каменна“, „Охрид“ и „Стоян Заимов“. Другите площадки и места за спорт на открито, които ще се обновят са в квартал „Болярово“, между улиците „Поройна“, „Сливница“, „Ген. Радецки“ и „Мадара“, както и в парка между улиците „Добруджа“ „Веслец“ „Епископ Софроний“, в края на улица „Пещера“ в кв. „Хисаря“. \r\nСпоред договорите с изпълнителите се очаква детските площадки и зоните за спорт и отдих да бъдат готови до есента.", "date": "2018.07.04", "title": "Хасково: Завършена е първата от новите осем детски и спортни площадки в града"}
{"url": "http://www.focus-news.net/news/2018/07/04/2541624/voa-islyamska-darzhava-obyavi-za-smartta-na-sina-na-abu-bakr-al-bagdadi.html", "text": "Синът на лидера на „Ислямска държава“ Абу Бакр ал-Багдади е загинал в самоубийствена атака в сирийския град Хомс, предава  Voice of America , като се позовава на свързаната с джихадистите медия al-Nashir News. \r\nСъгласно разпространената информация, синът на Ал-Багдади е загубил живота си в операция срещу руските сили в западната част на Сирия. Той е задействал експлозив, за да причини колкото се може повече щети на „врага“, се казва в съобщение от al-Nashir News. \r\nСъщевременно от американската армия заявиха, че са запознати с разпространените доклади, но отказаха да коментират дали са в състояние да потвърдят информацията.  \r\nпотвърждение. Тереза Герова", "date": "2018.07.04", "title": "VOA: „Ислямска държава“ обяви за смъртта на сина на Абу Бакр ал-Багдади"}
{"url": "http://www.focus-news.net/news/2018/07/04/2541625/rumen-petkov-abv-golyam-propusk-e-che-ne-postavihme-i-dunavskata-strategiya-sred-prioritetite-na-predsedatelstvoto.html", "text": "Голям пропуск е, че не поставихме и Дунавската стратегия сред приоритетите на председателството. Това каза на пресконференция председателят на ПП АБВ Румен Петков, предаде репортер на  Агенция „Фокус“ . „Съветът на ЕС системно избягва стартирането на дискусията за бъдещето на Европа от гледна точка на Брекзит, от гледна точка на натрупваните във времето проблеми. Голям пропуск е, че не поставихме и Дунавската стратегия сред приоритетите на председателството. Тя можеше да придобие реална плът и от това щеше да спечели България. Европа продължава да бяга от въпроса за миграционната война. САЩ и НАТО много бурно подкрепиха Арабската пролет, в това число с военна интервенция. Въпросът за отговорността от това нелепо решение не се поставя, поставяме го само ние от АБВ“, заяви Петков. Според него е обезпокоително е бламирането на политиката на правителството от страна на Цветан Цветанов. „Той обяви като обществени опасности номер едно Русия и Китай. Как това се вписва в стремежа на българското правителство да изгражда двата стратегически енергийни проекта?”, попита той. Според него пропуск е, че не използвахме инструментите на председателството, така че да принудим Комисията да се изправи с целия си ръст и да каже: „Ние искаме директна доставка на газ от Русия, а не да я купуваме от Турция“. „Опасността Китай – за пръв път от повече от 30 години очакваме делегация на високо ниво от Китай. Ще бъдем домакини на формата „16+1“. Ще ги арестуваме ли, или какво?“, попита той. Според него премиерът трябва да си даде ясна сметка какво е усещането в международен план, което създава България са себе си. „Това от страна на Цветан Цветанов е политическо престъпление“, каза още Румен Петков.  \r\nЛюба АЛЕКСИЕВА", "date": "2018.07.04", "title": "Румен Петков, АБВ: Голям пропуск е, че не поставихме и Дунавската стратегия сред приоритетите на председателството"}
{"url": "http://www.focus-news.net/news/2018/07/04/2541627/v-ndk-shte-se-provede-traditsionnata-za-vsyako-rotatsionno-predsedatelstvo-na-es-diskusiya-otnosno-novite-prioriteti-na-saveta-na-es.html", "text": "ПанЕвропа България, Посолство на Австрия в България, Представителството на Европейската комисия в София, Фондация „Конрад Аденауер“ и Дипломатически институт към Министерство на външните работи организират традиционната за всяко ротационно председателство на ЕС дискусия относно новите приоритети на Съвета на ЕС. Това съобщиха от пресцентъра на  Министерство за Българското председателство на Съвета на ЕС 2018 . Дискусията на тема „ЕС през 2018: Австрийските приоритети и българските постижения“ ще се състои на 5 юли 2018 г. от 15.00 часа в зала 6, Национален дворец на културата.", "date": "2018.07.04", "title": "В НДК ще се проведе традиционната за всяко ротационно председателство на ЕС дискусия относно новите приоритети на Съвета на ЕС"}
{"url": "http://www.focus-news.net/news/2018/07/04/2541628/rumen-petkov-abv-nastoyavame-za-ostavkata-na-diplomata-dimitar-tsanchev-zashtoto-provali-kandidaturata-na-ivaylo-kalfin-za-rakovoditel-na-olaf.html", "text": "Настояваме за оставката на дипломата Димитър Цанчев, защото провали кандидатурата на Ивайло Калфин за ръководител на ОЛАФ. Това каза на пресконференция председателят на ПП АБВ Румен Петков, предаде репортер на  Агенция „Фокус“ . „Настояваме за оставката на представителя на България в Брюксел – дипломата Димитър Цанчев. Този негодник вместо да подкрепи кандидатурата на Ивайло Калфин за ръководител на ОЛАФ, не председателства Съвета, а го предоставя на друг човек. Ако това е приемливо за премиер, за министъра на външните работи и президента, по-хубаво да закрием представителството в Брюксел“, заяви Петков. По думите му това е национално председателство. „Да не се бориш за собствения си кандидат, а да кажеш: „ние тук ще бъдем неутрални“. Това е недопустимо. Хора с такъв тип нихилистично към България отношение, трябва да получават заслуженото веднага, ако искаме да покажем първо на собствения си народ, че сме държава и след това на нашите партньори“, каза още Румен Петков.  \r\nЛюба АЛЕКСИЕВА", "date": "2018.07.04", "title": "Румен Петков, АБВ: Настояваме за оставката на дипломата Димитър Цанчев, защото провали кандидатурата на Ивайло Калфин за ръководител на ОЛАФ"}
{"url": "http://www.focus-news.net/news/2018/07/04/2541631/danas-sarbiya-prezidentat-na-sarbiya-pokani-donald-tramp-na-poseshtenie-v-stranata.html", "text": "Президентът на Сърбия Александър Вучич използва честването на националния празник на САЩ, за да отправи покана към лидера на Белия дом Доналд Тръмп да посети страната, отбелязва електронното издание на белградския ежедневник  Danas . \r\n„Скоро се навършва век, откакто сръбското знаме се вееше над Белия дом. Припомняйки си той ярък пример от общото минало на нашето съюзничество (в Първата световна война), искам още веднъж да Ви отправя покана да посетите Сърбия - като първи американски президент за последните 40 години. Вашето посещение ще бъде от първостепенно значение за по-нататъшното подобряване на всеобхватното сътрудничество между нашите две страни“, се казва в писмото, изпратено до Доналд Тръмп от Вучич по повод честването на 4 юли.  \r\nВучич също благодари за подкрепата, която САЩ оказва на Сърбия по пътя и за членство в Европейския съюз и особено за усилията, които Белград полага за запазване на мира и стабилността на Западните Балкани. Тереза Герова", "date": "2018.07.04", "title": "Danas (Сърбия): Президентът на Сърбия покани Доналд Тръмп на посещение в страната"}
{"url": "http://www.focus-news.net/news/2018/07/04/2541632/veliko-tarnovo-odmvr-nagradi-otlichili-se-v-rabotata-si-sluzhiteli-po-povod-profesionalniya-praznik-na-mvr.html", "text": "Областната дирекция на МВР – Велико Търново награди отличили се в работата си служители, предаде репортер на  Радио „Фокус” – Велико Търново . По повод професионалния празник на полицейските служители със заповед на министъра на вътрешните работи Валентин Радев с почетен знак на МВР – 3-та степен бе награден гл. инсп. Илиян Личев – началник сектор „Противодействие на криминалната престъпност“ към отдел „Криминална полиция“. Гл. инсп. Илиян Личев е началник и на звеното за борба с телефонните измами към ОДМВР – Велико Търново. Само през първите пет месец на 2018 година служителите на звеното са регистрирали 15 телефонни измами, едната от които е била в особено големи размери – 76 000 лева. \r\nСъс заповед на главния секретар на МВР Младен Маринов за проявена инициативност и постигнати високи професионални резултати бяха наградени девет служители на ОДМВР – Велико Търново. Те получиха парична награда в размер на 100 лева. Награда в размер на 50 лева получиха 17 полицейски служители. Със заповед на директора на МВР ст. комисар Димитър Машов писмена похвала за постигнати високи трайни резултати при изпълнение на служебни задължения получиха 57 служители на ОДМВР – Велико Търново. Писмена похвала от началника отдел „Охранителна полиция“ към ОДМВР – Велико Търново комисар Стефан Николов получиха общо осем полицейски служители. По време на провелото се днес тържествено съвещание в сградата на Полицията бяха връчени и наградите от Турнира по стрелба с пистолет “Макаров” и от Турнира по футбол на малки врати. На първо място за най-добра стрелба се класира отборът на Сектор „Пътна полиция“, а Турнира по футбол за поредна година спечели отборът на Регионална дирекция „Пожарна безопасност и защита на населението“ – Велико Търново. \r\nНадежда КРЪСТЕВА", "date": "2018.07.04", "title": "Велико Търново: ОДМВР награди отличили се в работата си служители по повод професионалния празник на МВР"}
{"url": "http://www.focus-news.net/news/2018/07/04/2541604/bild-v-bundestaga-pozdraviha-horst-zeehofer-za-rozhdeniya-mu-den-na-70-ta-vi-godishnina-nyama-da-ste-vatreshen-ministar.html", "text": "Председателят на Християнсоциалния съюз (ХСС) Хорст Зеехофер, който в сряда, 4 юли, навършва 69 г., получи „честитка“ за рождения си ден в Бундестага, където е в ход заседание за представянето на насоките на политиката на голямата коалиция, отбелязва вестник  Bild . \r\nЛидерът на фракцията на „Левица“ Дитмар Бартш се обърна към Зеехофер с думите: „Това, че сте тук навръх 69-та Ви годишнина, е подарък за Вас. На 70-тия Ви рожден ден няма да сте вече вътрешен министър“, бе „поздравът“, който левият политик отправи към председателя на ХСС.  \r\nБартш не спести критиката си и към министър-председателя на Бавария Маркус Зьодер. „Бихте депортирали с усмивка дори и Исус“, бяха думите, с които фракционният лидер на „Левица“ се обърна към Зьодер. Тереза Герова", "date": "2018.07.04", "title": "Bild: В Бундестага „поздравиха“ Хорст Зеехофер за рождения му ден: „На 70-та Ви годишнина няма да сте вътрешен министър“"}
{"url": "http://www.focus-news.net/news/2018/07/04/2541616/rosen-manevski-prevozvach-vklyuchih-se-v-dneshniya-protest-zashtoto-smyatah-che-e-sreshtu-mobilniya-paket-1.html", "text": "Включих се в днешния протест на превозвачите, защото смятах, че е срещу Мобилния пакет 1.Това каза за  Агенция „Фокус“  Росен Маневски, превозвач от Благоевград, който присъства на протеста, организиран от Съюза на международните превозвачи (СМП) и Българската асоциация на сдруженията на автомобилните превозвачи (БАСАТ). „Аз май не съм на точното място, поради липсата на достатъчно информация. Доколкото разбрах този така наречен протест е против Мобилния пакет 1 на г-н Макрон, обаче като гледам надписите по камионите и автобусите става въпрос за някаква транспортна камара. Подочувал съм нещо от медиите за нея, но не ми е точно ясно“, коментира Росен Маневски. По думите му най-вероятно в протеста са се включили и други превозвачи, които са смятали, че той е срещу Мобилния пакет. „Автомобилната камара на мен е меко казано мъгла – нямам идея какви са целите,  с какво точно ще помогне на малките превозвачи и няма и къде да го прочета. С колегите си предаваме от ухо на ухо, днес дочух, че ще изземва функциите на Министерството на транспорта. И какво правим? – Частно Министерство на транспорта – ние ще решаваме кой ще работи и кой не“, каза още Росен Маневски. \r\nВъв връзка с така наречения пакет „Мобилност“, той коментира, че с него малките транспортни фирми в България няма да имат шанс да оцелеят. „Той е грубо казано една пълна безсмислица. Те не са готови да поемат цялото това натоварване, което се предлага с нощувки по хотели. Това реално е с цел да се ограничи, да не казвам унищожи, транспорта на Източна Европа. Малките фирми тук нямат шанс. Рано или късно краят е един – или трябва да спираме с нашия бизнес като малки превозвачи или да ходим да работим в чужди фирми, понеже липсата на шофьори вече е тотална, и не само в България, а в цяла Европа. Почти няма фирма, която да не търси шофьори“, отбеляза Маневски. По думите му превозвачите са готови на още протести срещу пакета.  \r\nБиляна ИВАНОВА", "date": "2018.07.04", "title": "Росен Маневски, превозвач: Включих се в днешния протест, защото смятах, че е срещу Мобилния пакет 1"}
{"url": "http://www.focus-news.net/news/2018/07/04/2541626/desetki-grazhdani-i-obshtestvenitsi-sa-se-sabrali-v-natsionalniya-istoricheski-muzey-za-da-pochetat-pametta-na-prof-bozhidar-dimitrov.html", "text": "Десетки граждани и общественици са се събрали в Националния исторически музей, за да почетат паметта на проф. Божидар Димитров, предаде репортер на  Агенция „Фокус“ . Поклонението пред тленните му останки започна още в 10.00 ч. днес и ще продължи още няколко часа. Проф. Димитров е бивш дългогодишен директор на Националния исторически музей, голям българин и патриот, автор на десетки книги, посветени на българската история. \r\n Деница КИТАНОВА", "date": "2018.07.04", "title": "Десетки граждани и общественици са се събрали в Националния исторически музей, за да почетат паметта на проф. Божидар Димитров"}
{"url": "http://www.focus-news.net/news/2018/07/04/2541634/rumen-petkov-abv-mvr-se-nuzhdae-ot-merki-za-nabirane-na-kadri-prepodgotovka-na-sluzhitelite-i-vzaimodeystvie-s-obshtestvoto.html", "text": "Не зная дали е имало договорка между БСП и ГЕРБ, но при всички случаи вота на недоверие беше внесен в много неподходящ момент, защото вътрешният министър на практика си отиваше. Това заяви в ефира на „България он еър“ председателят на АБВ Румен Петков, съобщиха от пресцентъра на  ПП АБВ . Той добави, че мотивите на вота са били неиздържани, непълни и поднесени от хора, които също са имали възможността да вземат мерки за гарантиране на сигурността на България, но не са ги предприели, когато са имали тази възможност. „Проблем бяха размитите аргументи на този вот - от състоянието на БА, през кризисни моменти, та до проблеми на вътрешната сигурност и обществения ред. Накрая липсата на качествените аргументи се видя при липсата на дебат. Всъщност този вот показва, че деменционните процеси вътре в ръководството на БСП вземат застрашителни размери. Не може преди три години да си имал министър на отбраната, на вътрешните работи, министър на финансите и днес да си смаян от факта, че армията ни е въоръжена с танкове Т-72 и да питаш как е възможно това. Е преди три години ти като беше на власт какво направи за да разрешиш този проблем? Второ, казват социалистите, че заплатите в армията са ниски. Е като имахте година и половина управление, защо не ги вдигнахте? Освен това, в този вот на недоверие няма и една дума за контрабандата. Няма и дума за удара върху военнопромишления ни комплекс, който министърът на икономиката нанесе. В общи линии се говориха едни общи приказки. Да се атакува по този начин, на безпринципна основа - това злепоставя като цяло институцията Народно събрание“, заяви Петков. По думите му в МВР, например, има четири неотложни мерки, които държавата трябва да предприеме незабавно, ако иска да подобри работата на вътрешното ведомство и то наистина да е в полза на обществото.  \r\nПървата мярка е свързана с преодоляване на недокомплекта, защото 3500 души е много. Второ, трябва да се създаде много добре обмислена и приложена система за преподготовка на кадрите. На трето място трябва да се мотивира обществото да съдейства на правоохранителната ни система. Първата стъпка в това отношение е закриване на така наречената Комисия по досиетата. Трябва да се създаде в обществото увереност, че когато то съдейства на правоохранителната система, то помага на себе си“. \r\nВстрани от темата Петков коментира и енергийните приоритети на България. „Нашият интерес е да построим втора ядрена централа, която да ни направи членки на ядрения клуб на Европа за следващите 60-70 години. Нашият интерес е пряка доставка на руски газ, а не да го купуваме през Турция. А ако бяхме построили „Южен поток“ ние до сега щяхме да сме усвоили над 2.5 млрд. лева само от транзитните такси“, посочи той. \r\nВ заключение председателят на АБВ бе призован за коментар и по отношение на критиките на президента Румен Радев към европредседателството на България. „Един президент не бива да се държи по този начин. Още повече, че ние наистина имаме основания да кажем, че председателството ни беше успешно. Казвам това като човек, който е критикувал най-свирепо правителството. Но сега, да се стига до там, че да плюем по всички, само защото някой не ни харесва или сме му сърдити… Не се прави така. Държавният образ, държавната тежест на България не се гради чрез война между институциите“. \r\n„По този повод ще дам пример с това, че ние от АБВ реагирахме много остро, когато на срещата на върха в София участваха 6-7 президенти, но нашият държавен глава не беше поканен от българското правителство. За съжаление по този казус никой и в Народното събрание не си отвори устата. Всички мълчаха, в това число и самият президент не постави въпроса. Аз, разбира се, не мога да говоря от името на президента Радев, но вчерашното му изявление беше остро критично и то го поставя под въпрос като стожер, глава на нацията, като човек, който има пряко отношение към формирането на външната ни политика и взаимоотношенията ни с партньорите. Нещо повече - ако забелязвате в по-голямата част от неговите делегации, по време на срещите му с други държавни глави, не участват наши министри. Това е грешка преди всичко на правителството, но е негова задача, когато си подготвяш такива срещи, да ги направиш така, че там България да присъства с представители на всичките си институции, за да изглежда в очите на нашите партньори солидно и предсказуемо“.", "date": "2018.07.04", "title": "Румен Петков, АБВ: МВР се нуждае от мерки за набиране на кадри, преподготовка на служителите и взаимодействие с обществото"}
{"url": "http://www.focus-news.net/news/2018/07/04/2541637/faz-ot-sledvashtata-sedmitsa-avstriya-vavezhda-kontrol-po-granitsite.html", "text": "От следващата седмица Австрия въвежда временно контрол по границите с ФРГ и Италия, съобщава германският национален ежедневник  Die Frankfurter Allgemeine Zeitung . \r\nПрез юли и септември австрийските власти ще извършват проверки на няколко гранични пункта в Германия и Италия за по пет дни. Това не е реакция на новия план на Берлин за бежанската политика, а дългосрочно планирана мярка, увери говорител на министерството на вътрешните работи във Виена, като допълни, че тя ще бъде наложена в координация с Брюксел. Граничният контрол ще продължи от 9 юли до 13 юли и от 17 септември до 21 септември. \r\nПовод за проверките е срещата на министрите на вътрешните работи на ЕС на 12 и 13 юли в Инсбрук,  и срещата на държавните и правителствените ръководители на ЕС на 20 септември в Залцбург, поясниха още от Виена.  Тереза Герова", "date": "2018.07.04", "title": "FAZ: От следващата седмица Австрия въвежда контрол по границите"}
{"url": "http://www.focus-news.net/news/2018/07/04/2541638/hristo-uzunov-td-na-nap-burgas-88-targovski-obekta-sa-zatvoreni-ot-obshto-300-napraveni-proverki-samo-za-mesets-yuni.html", "text": "88 търговски обекта са затворени от общо 300 направени проверки само за месец юни. Това каза пред журналисти Христо Узунов , главен експерт ТД на НАП – Бургас, по време на проверка на НАП - Бургас, предаде репортер на  Радио „Фокус“ – Бургас . “Ние не искаме да запечатваме. Нямаше да има нито един запечатан обект, ако бяха издавани редовно касови бележки“, каза още Узунов. По думите му това е дисциплинираща мярка, която цели да се спазват законът и правилата. „Да създаде равнопоставена, честна, справедлива, конкурентна среда, защото няма значение дали бележката е за 1 лв., 10 лв., 20 лв. или за повече“, добави Узунов. Според него трябва да се издават редовно касови бележки, защото неиздаването им означава укриването на приходи и неплащането на данъци в пълния им размер. По думите му тези проверки целят този дисциплиниращ ефект да се промени поведението в посока доброволно спазване на законодателството. „Ние искаме правилата да се спазват доброволно, а не чрез принуда и няма да броим запечатаните обекти и издадени актове. Просто трябва да се издава касова бележка веднага, когато се извърши плащането, а не когато клиентът поиска“, добави Узунов. \r\nТой каза още, че след извършената некоректност за търговците следва издаване на акт, наказателно постановление и запечатване. При повторно нарушение обектът се запечатва за един месец. А сега се запечатва в срок от 2 седмици. На въпроса дали има наложена отмяна на заповедта за запечатване, Узунов каза че има и такива, но целта им е да спазват законите. \r\nПо думите му проверките са активни през цялото Черноморие, следят информацията през интернет и правят внезапни проверки. „Има хора, които са командировани във вътрешността на страната, които ще подсилят нашия капацитет. Разполагаме с достатъчно ресурс, богата и разнообразна палитра от способи и методи за постигане на целта“, добави Узунов. \r\nДеница ДИМИТРОВА", "date": "2018.07.04", "title": "Христо Узунов, ТД на НАП – Бургас: 88 търговски обекта са затворени от общо 300 направени проверки само за месец юни"}
{"url": "http://www.focus-news.net/news/2018/07/04/2541630/kyustendil-okolo-17-000-yaytsa-sa-iztegleni-prevantivno-ot-pet-targovski-i-proizvodstveni-obekta-v-oblastta-zaradi-merkite-sreshtu-ptichi-grip.html", "text": "Около 17 000 броя яйца са изтеглени превантивно от пет търговски и производствени обекта в областта. Това съобщи за  Радио „Фокус” – Кюстендил  д-р Велка Войнова, временно изпълняващ длъжността директор на Областна дирекция по безопасност на храните – Кюстендил. По думите ѝ проверките на инспекторите са установили, че в четири търговски обекта, както и в един сладкарски цех има наличие на кокоши яйца, чиито произход са ферми от село Дончево, в който район е установено огнище на птичи грип. „Имаме спрени яйца на наша територия. Те са забранени за продажба. Дори четири от операторите сами спряха реализацията на яйцата, съгласно тяхната вътрешна система за информиране. В момента сме в процедура за взаимодействие с инсинератор, с който областната дирекция има сключен договор”, каза д-р Велка Войнова. По думите ѝ е сформирана специална комисия, която ще присъства на товаренето на яйцата, а след това ще бъдат подготвени документи, които са необходими в случай, че търговците имат претенции за обезщетение. \r\nВенцеслав ИЛЧЕВ", "date": "2018.07.04", "title": "Кюстендил: Около 17 000 яйца са изтеглени превантивно от пет търговски и производствени обекта в областта заради мерките срещу птичи грип"}
{"url": "http://www.focus-news.net/news/2018/07/04/2541629/magdalena-miltenova-bssit-edna-ot-firmite-koito-uchastvat-v-dneshniya-protest-ima-globa-ot-17-hil-lv-za-neloyalna-konkurentsiya.html", "text": "Една от фирмите, които участват в днешния протест, има глоба от 17 хил. лв. за нелоялна конкуренция. Това каза Магдалена Милтенова – председател на Браншовия съюз за стопанска инициатива в транспорта (БССИТ), по време на извънредна пресконференция на браншови организации в автобусния и в товарния транспорт, предаде репортер на  Агенция „Фокус“ . \r\n„Днешната пресконференция се наложи заради протеста на нашите колеги, които са поддръжници на закона за Автомобилна камара. За нас той е неразбираем, не разбираме какво налага този законопроект или всъщност целта на този протест е съвсем друга, тъй като явно не приемат решението на премиера Борисов, което той взе на срещата по време на предишния протест, и имат някакво друго мнение. Ние не сме 0,05%, както бяхме наречени от другите колеги, и мисля, че на днешния протест се видя кой кого представлява. Ние не искаме да се броим с колегите, но това, което става днес в страната е факт“, каза още тя и припомни, че вече има предложение с писмо до премиера Бойко Борисов за създаване на Конфедерация.  \r\n„Всичко, което се случва, е една манипулация на общественото мнение. Или казано на разговорен език: „Крадецът вика: „Дръжте крадеца!“. Имаме и едно решение на Върховния административен съд, с което е потвърдено решение на Комисията за защита на конкуренцията за една от фирмите, които участват в протеста днес. Тя е осъдена да плати 17 000 лв. за нелоялна конкуренция. В момента тя протестира със 7 от своите автобуса. И тук питаме ние каква всъщност е целта на протеста“, каза още Милтенова. \r\nЦветилена СИМЕОНОВА", "date": "2018.07.04", "title": "Магдалена Милтенова, БССИТ: Една от фирмите, които участват в днешния протест, има глоба от 17 хил. лв. за нелоялна конкуренция"}
{"url": "http://www.focus-news.net/news/2018/07/04/2541621/rumen-ronchev-prevozvach-problemat-na-balgarskite-prevozvachi-e-paketat-mobilnost-a-ne-zakonoproektat-za-avtomobilnata-kamara.html", "text": "Проблемът на българските превозвачи е пакетът „Мобилност“, а не Законопроектът за автомобилната камара. Това каза в интервю за дневния блок „Добър ден, София“ на  Радио „Фокус“  Румен Рончев, превозвач от Пловдив. „Разединение на превозвачите не трябва да бъде допуснато и ако има протест, то той трябва да бъде насочен единствено срещу пакета за мобилност“, обясни Рончев. По думите му превозвачите е необходимо да насочат усилията си за решаване на казуса, поставен от Европа, без да изместват фокуса към вътрешни разногласия. „Ние, ако решим, трябва да се обединим и да гоним интереса, който имаме. Ние имаме проблем с Мобилен пакет 1. Можем да бъдем изхвърлени от пазара в най-скоро време и затова просто трябва да положим сили там, а не да правим протести защо законопроектът е отхвърлен и да се борим за камара, която за мен е излишна“, коментира Румен Рончев. Той допълни, че не е бил запознат с организираната от превозвачите подписка в подкрепа на законопроекта за Автомобилна камара, нито е имал намерение да я подкрепи. Румен Рончев обясни, че бъдещето на превозвачите зависи от преодоляването на условията, поставени от френския президент Еманюел Макрон.", "date": "2018.07.04", "title": "Румен Рончев, превозвач: Проблемът на българските превозвачи е пакетът „Мобилност“, а не Законопроектът за автомобилната камара"}
{"url": "http://www.focus-news.net/news/2018/07/04/2541642/smetnata-palata-i-13-varhovni-oditni-institutsii-v-evropa-ustanoviha-che-nad-4-miliona-mladi-evropeytsi-nyamat-rabota.html", "text": "Над 4 милиона млади европейци не са успели да си намерят работа през 2016 г., а процентът на тези от тях, които имат перспектива за дългосрочна безработица, остава висок. Това е записано в сборник, изготвен от Контактния комитет на върховните одитни институции в ЕС и публикуван едновременно от Европейската сметна палата и другите одитни институции, съобщиха от пресцентъра на  Сметната палата . \r\nОдитният сборник „Младежката безработица и интеграцията на младите хора на пазара на труда“ съдържа преглед на дейността на одиторите в публичния сектор в ЕС за мерките за борба с младежката безработица и за насърчаване на интеграцията на младите хора на пазара на труда. Одитният сборник се основава на одитни доклади на българската Сметна палата и на ВОИ на още 12 държави членки на ЕС - Белгия, Германия, Италия, Литва, Люксембург, Малта, Обединеното кралство, Полша, Португалия, Словакия, Унгария, Франция, както и на ЕСП. Одитните доклади са изготвени в периода 2013—2017 г. \r\nВ одитния сборник са включени и резултатите от извършения одит на изпълнение от българската Сметна палата „Мониторинг на реализацията и миграцията на завършилите висше образование“ за периода от 01 януари 2013 г. до 31 декември 2015 г. \r\nСред изводите и констатациите, цитирани в сборника от него, се посочва: \r\n„Извършваният мониторинг на реализацията и миграцията на завършилите висше образование не е ефективен предвид: \r\n- силно фрагментираната политика в областта на миграцията на висококвалифицираните кадри; \r\n- липсата на ясни цели, конкретни мерки и отговорни институции за управление на миграционните процеси; \r\n- липсата на регламентирани функции за събиране и анализ на информация на национално ниво в тази област; \r\n- на ниво компетентни органи и на национално ниво се наблюдава липса на надеждни системи за мониторинг на миграционните процеси сред завършилите висше образование. \r\nВъпреки някои ограничения Рейтинговата система на висшите училища е доказано много ефективна при наблюдението на реализацията на завършилите висше образование на национално ниво.“ \r\nВ сборника са публикувани и препоръките на българската Сметна палата, дадени към министъра на труда и социалната политика и министъра на образованието и науката. \r\nМладежката безработица е сред челните задачи на повечето държави членки на ЕС и европейските институции. Проблемите на младежката безработица са от компетентността предимно на националните правителства и регионалните органи. ЕС обаче също подпомага и допълва техните усилия.  \r\nПоддържането на високо ниво на заетост е ключова цел от стратегията „Европа 2020“ на Европейския съюз и държавите членки инвестират публични средства със значителен размер в борбата с младежката безработица и за създаване на работни места. Тези инвестиции често се подпомагат със средства от фондовете на ЕС.  \r\nОдитният сборник разкрива допълнителна информация относно последните тенденции в младежката безработица в Европа и ролята на ЕС и държавите членки за противодействие в тази насока. Също така той илюстрира как одиторите в публичния сектор в държавите членки на ЕС са подпомогнали дейността по следене за ефективно изразходване на националните средства и средствата на ЕС, отпуснати за справяне с младежката безработица. \r\nВОИ насочват вниманието към важни аспекти на изпълнението, като се съсредоточават върху ефикасността, ефективността и/или икономичността на политиките, програмите и проектите в областта на заетостта. Те разглеждат различни теми, като например привеждане в действие на политиките за заетост, адаптиране на образователните системи, подобряване на мерките за търсене на работа, системи за мониторинг и програми, които предлагат пряка заетост, включително в някои случаи международен анализ.  \r\nСборникът е продукт на сътрудничеството между националните ВОИ и Европейската сметна палата в рамките на Контактния комитет на ЕС. Той е предназначен да служи като източник на информация за всички, които се интересуват от тази важна област на политиката, и е публикуван на 24 езика на ЕС на уебсайта на Контактния комитет.", "date": "2018.07.04", "title": "Сметната палата и 13 Върховни одитни институции в Европа установиха, че над 4 милиона млади европейци нямат работа"}
{"url": "http://www.focus-news.net/news/2018/07/04/2541640/st-komisar-dimitar-mashov-odmvr-veliko-tarnovo-edinstvenata-tsel-na-nashata-rabota-e-da-osiguryavame-obshtestveniya-red-i-sigurnostta-na-grazhdanite.html", "text": "Единствената цел на нашата работа е да осигуряваме обществения ред и  сигурността на гражданите. Това каза в словото си по повод професионалния празник на служителите на МВР директорът на Областната дирекция на МВР ст. комисар Димитър Машов, предаде репортер на  Радио „Фокус“ – Велико Търново . Той подчерта, че полицейската работа изобилства от рискове. „В съвременното ни общество, което освен свобода, предлага и множество изкушения, свързани с бързо и лесно постигане на успех, чрез заобикаляне или грубо и демонстративно погазване на правните норми, ние сме хората, които сме призвани да предотвратяваме тези опити и да осигуряване стриктно спазването на основния принцип на правовите и демократични общество, а това е върховенството на закона и равенството пред него на всички граждани. Всеки от нас знае, че успехът в работата ни зависи най-вече от нашата професионална компетентност. Смятам, че сме изключително добре подготвени и сме доста компетентни във всяко едно отношение във връзка с нашата работа. В крайна сметка най-важното за нас остава удовлетворението от добре свършената работа, от благодарността и признателността на гражданите“, посочи ст. комисар Машов. Той допълни, че хората в малките населени места от област Велико Търново познават младшите полицейски инспектори и са доволни от тях. „Благодарение на всички вас, все повече ще вдигаме имиджа на нашата структура и ще постигаме по-добри резултати в борбата с престъпността и опазването на обществения ред“, заяви директорът на ОД МВР – Велико Търново. \r\nНадежда КРЪСТЕВА", "date": "2018.07.04", "title": "Ст. комисар Димитър Машов, ОДМВР – Велико Търново: Единствената цел на нашата работа е да осигуряваме обществения ред и сигурността на гражданите"}
{"url": "http://www.focus-news.net/news/2018/07/04/2541643/blagoevgrad-v-petrich-shte-zapochne-stroitelstvoto-na-gradskiya-park-predstoi-nasrochvane-na-parva-kopka.html", "text": "В Петрич ще започне строителството на градския парк, предстои насрочване на първа копка. Това съобщиха от пресцентъра на  Общината . Кметът Димитър Бръчков обяви, че проблемите със съседните имоти са преодолени. В единия случай с имотът на бившето танково поделение, който стана частна собственост при предишното управление, вече е приключена процедурата по преотреждане, същата процедура върви и за другия съседен имот, този на ГПУ – Петрич. Третият имот, който е на Министерство на правосъдието с площ от 7 дка, има положително решение да бъде придобит в собственост на Община Петрич и по-късно също преотреден. За терена от близо 54 дка, отреден за градски парк, придобит безвъзмездно в собственост на Общината, вече е налице и разрешително за строеж, респективно започва изпълнението на СМР по проекта. „Това е голямата новина - след години на очакване, съдебни саги и извървяване на процедури, в Петрич започва изграждането на парк. Имаме и избран изпълнител – фирма „Обединение БГ – КО - Петрич ДЗЗД”, обобщи кметът Димитър Бръчков. Днес кметът внася до Общински съвет и искане за авансово плащане по договора за финансиране на парка.  \r\nКметът Димитър Бръчков припомни, че през месец април, миналата година, МРРБ одобрява проектното предложение на Община Петрич за изграждането на градски парк. Финансирането идва по ОП „Региони в растеж” 2014-2020 г. Общата прогнозна стойност на финансирането по проекта е в размер на 3 726 000 лв., без ДДС, които са 100 % безвъзмездна финансова помощ. „Смея да твърдя, че поправихме всички допуснати грешки преди нас и спазихме процедурата, за да няма спънки пред този проект, касаещ градската инфраструктура”, подчерта кметът. Допълни, че комплексно, визията в този район на града се допълва и с реновираната спортна зала, придобита от Общината, която е на път да се завърши със собствени средства. Проектното предложение за градски парк е част от Инвестиционната програма за изпълнение на Интегрирания план за градско възстановяване и развитие на община Петрич 2014-2020. Сега предстои насрочването и на първа копка за този стратегически обект.", "date": "2018.07.04", "title": "Благоевград: В Петрич ще започне строителството на градския парк, предстои насрочване на първа копка"}
{"url": "http://www.focus-news.net/news/2018/07/04/2541641/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево\". Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.07.04", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/07/04/2541633/d-r-velka-voynova-odbh-kyustendil-biosigurnostta-na-ptitsefermite-v-oblastta-e-dobra-obstanovkata-e-spokoyna.html", "text": "Биосигурността на птицефермите в областта е добра, обстановката е спокойна. Това съобщи за  Радио „Фокус” – Кюстендил  д-р Велка Войнова, временно изпълняващ длъжността директор на Областна дирекция по безопасност на храните – Кюстендил. По думите ѝ на територията на Кюстендилска област действат осем ферми за отглеждане на кокошеви птици. Три от фермите са за кокошки носачки. Във всички обекти е извършена проверка от официалните ветеринарни лекари, не са констатирани несъответствия по отношение на биосигурността на обектите. „Проверките продължават. Те се извършват съвместно с началник на отдел „Здравеопазване”, както и с официалния ветеринарен лекар, контролиращ работата на съответните обекти”, каза д-р Велка Войнова. По думите ѝ самите собственици на фермите работят по самоконтрол. Вземат се проби от птиците, изпращат се към референтна лаборатория, където се изследват серологични проби за антитела. Това се случва на всеки 21 дни. Първите изследвания са минали, а пробите са отрицателни. „Това за нас в момента е успокоително. В момента предприетите действия дават резултат. Ние ще продължим с периодичния контрол. Практикуващите ветеринарни лекари незабавно трябва да информират официалния ветеринарен лекар, ако има повишена смъртност в обектите. Към момента такива сигнали ние не сме получавали”, каза д-р Велка Войнова. \r\nВенцеслав ИЛЧЕВ", "date": "2018.07.04", "title": "Д-р Велка Войнова, ОДБХ - Кюстендил: Биосигурността на птицефермите в областта е добра, обстановката е спокойна"}
{"url": "http://www.focus-news.net/news/2018/07/04/2541635/kiril-banev-prevozvach-ima-kolegi-koito-dnes-sa-bili-privikvani-na-protesta-kato-im-e-kazvano-che-toy-shte-bade-protiv-paketa-mobilnost-a-tova-ne-e-taka.html", "text": "Има колеги, които днес са били привиквани на протеста, като им е казвано, че той ще бъде против пакета „Мобилност“, а това не е така. Това каза Кирил Банев - ръководител на фирма за товарни международни превози, по време на извънредна пресконференция на браншови организации в автобусния и в товарния транспорт, предаде репортер на  Агенция „Фокус“ . \r\n„Днес е много важен ден за всички превозвачи. Днес се приемат три закона, които биха ни обрекли на унищожение и на фалит. За съжаление, темата за Българската автомобилна камара измества много по-важния закон за пакета „Мобилност – 1“. Ако той бъде приет, всичко друго няма да има смисъл. На последните събирания от година и половина насам на нашето сдружение членовете ни са запознати с подготвяния законопроект за Българската автомобилна камара и те всички са категорично против. Всичко, което се опитват да прокарат в момента, хвърля нашия бизнес в една монополна среда – корпоративни интереси да определят нашето бъдеще“, заяви Бaнев. \r\n„По отношение на днешния протест говорих с колеги, които са били привиквани на протест по телефона, и им е било обяснено, че днес ще има протест против пакета „Мобилност“.  А това не е така. Казвано им е, че Българската автомобилна камара щяла да обедини бранша като цяло и защитавайки нашите интереси със закончета и наредби, щяла да ни гарантира минимален праг на превозни цени“, каза още той и посочи, че в съвременната пазарна икономика това няма как да се случи.  \r\n„В България има 68 000 копия, издадени за товарни лицензи, от които над 30 хил. работят в Европа. Ако пакет „Мобилност“ бъде приет във вида, в който е заложен, това ще значи, че всички камиони, които работят на европейския пазар, ще бъдат принудени да се връщат в България. Европейската комисия прие нашите четири искания, но въведоха едно, което е по-страшно от всички останали – на 21 дни камионите да трябва да се прибират в България. Ако това се случи, всички ние на пазара ще бъдем поставени в конкурентна среда, която ще създадем сами. А дали точно този законопроект, който ние се натиква, няма да бъде машата, чрез която част от транспортните фирми няма да бъдат премахнати от пазара?“, коментира той. \r\nЦветилена СИМЕОНОВА", "date": "2018.07.04", "title": "Кирил Банев, превозвач: Има колеги, които днес са били привиквани на протеста, като им е казвано, че той ще бъде против пакета „Мобилност“, а това не е така"}
{"url": "http://www.focus-news.net/news/2018/07/04/2541644/rumen-petkov-abv-nastoyavame-prokuraturata-da-proveri-vyarno-li-e-che-v-kranevo-ima-komandirovani-sluzhiteli-na-mvr-nastaneni-v-hotelski-kompleksi-na-litsa-s-povdignati-obvineniya.html", "text": "Настояваме прокуратурата да провери вярно ли е, че в Кранево има командировани служители на МВР, настанени в хотелски комплекси на лица с повдигнати обвинения. Това каза на пресконференция председателят на ПП АБВ Румен Петков, предаде репортер на  Агенция „Фокус“ . „Допълнителните мотиви за оставката на Валентин Радев са няколко. На първо място е докладът на Комисията за контрол на службите за сигурност и прилагането и използването на СРС. Комисията в своя доклад констатира 36 случая на искания до трафични данни от операторите без съдебно разпореждане. 33 са направени от МВР. Това означава, че се контролира трафикът на този, за който е поставена целта като цяло. Това е престъпление. За него носи отговорност министър на вътрешните работи. От АБВ сме смаяни, че в НС това не впечатлява никой“, коментира Петков.  \r\nТой уточни, че е констатирано, че 114 души, издирвани от Интерпол са получили българско гражданство. „Министър-председателят трябва да си избере негов проблем ли е достъпа до трафика и с 114-те издирвания. Ако смята, че е негов проблем, г-н Радев трябва да продължи да заема длъжността си“, подчерта Петков.  \r\n„Настояваме прокуратурата да извърши проверка за това дали е  вярно, че в Кранево има командировани служители на МВР в хотелски комплекси на лица, срещу които има повдигнато обвинение. Ако има такива случаи, да се вземат мерки. Кой реши да ги настани там?“, попита председателят на АБВ.  \r\nСпоред него има отказ на МВР да предприеме  необходимите действия за изпълнение на изискванията на изборното законодателство за провеждане на дистанционно електронно гласуване от началото на 2019 г. По думите му днес МВР саботира тази възможност при ясна политическа декларация от страна на ГЕРБ, че ще работят за електронно гласуване. „Електронно гласуване на предстоящите избори за европарламент и за местни органи на самоуправление няма как да се проведе. Технически не е възможно, защото досега няма предприети действия по обществена поръчка за подготовката на документите за самоличност на българските граждани. Трябва да е ясно, че дистанционното електронно гласуване е сериозна предпоставка за контролиран вот. Ако сме готови няколко стотин хиляди гласа, дирижирани от чужбина да решат изборния резултат както за европарламент, така и за българско Народно събрание, да продължим в тази посока“, подчерта той. „Сигурно за Естония е добро, но при нас обективната ситуация е съвършено различна - минимум 250 000 гласа от чужбина за точно определени кандидати. Сега всички лъжат, че искат дистанционно гласуване, но никой не го прави. Да се излезе пред обществото и да се каже „стига сме се лъгали, че ще има дистанционно електронно гласуване, нашият стремеж да гарантираме свобода и почтеност на избора в максимални възможности като държава и институции не предполагат решение за електронно дистанционно гласуване“, каза още Румен Петков.  \r\nНакрая той завърши пресконференцията с думите: „Ако някой види Цецо Цветанов да му каже, че Хо Ши Мин не е китаец, а е управлявал Виетнам преди много години. За разлика от него говори китайски, виетнамски, френски и английски. Не може да се изправяме срещу Китай, който е инвеститор номер едно в съседните държави Румъния, Сърбия и Гърция и после да викаме: „Защо ги няма тук“. Как да ги имаме, като имаме такива нелепи образувания в парламента?“.  \r\nЛюба АЛЕКСИЕВА", "date": "2018.07.04", "title": "Румен Петков, АБВ: Настояваме прокуратурата да провери вярно ли е, че в Кранево има командировани служители на МВР, настанени в хотелски комплекси на лица с повдигнати обвинения"}
{"url": "http://www.focus-news.net/news/2018/07/04/2541636/kyustendil-v-spetsialni-frizeri-shte-se-sahranyavat-surovini-i-hrani-sadarzhashti-v-sastava-si-svinsko-meso-prenasyani-prez-gkpp-gyueshevo-i-gkpp-oltomantsi.html", "text": "В специални фризери ще се съхраняват суровини и храни, съдържащи в състава си свинско месо, пренасяни от пътуващи през граничните пунктове „Гюешево” и „Олтоманци”. Това съобщи за  Радио „Фокус” – Кюстендил  д-р Велка Войнова, временно изпълняващ длъжността директор на Областна дирекция по безопасност на храните – Кюстендил. По думите ѝ това е една от превантивните мерки, предприети с цел предотвратяване на навлизането на африканска чума при свинете на територията на страната. „Заболяването към момента го няма на територията на България. Последната информация, която имаме е тази, че то е на територията на Румъния”, каза д-р Велка Войнова. По думите ѝ всички ветеринарни лекари са с насочено внимание от предпазване на страната от това заболяване. „Граничният контрол на граничен пункт „Гюешево” е със завишено внимание. Осигурен е фризер, който ще бъде само за нуждите на граничния инспекционен пункт”, каза д-р Войнова. Според нея, ако се установи внасяне на територията на страната на суровини и храни, съдържащи в състави си свинско месо, предназначени за лична консумация, тези храни трябва да се изземат и да се съхраняват в хладилното съоръжение. Същото се отнася и до граничен пункт „Олтоманци”. „Искрено се надявам, че и пътниците ще проявят разбиране. Повишената епизоотична готовност на всички служби, имащи отношение по случая, се надявам че ще дисциплинира и пътуващите. С това не искаме да създаваме напрежение, но правилата са такива и те трябва да се спазват от всички страни”, каза д-р Велка Войнова. Тя добави, че внасянето на храни от животински произход от трети страни, извън Европейския съюз е забранено. Изключение се прави само за рибата. \r\nВенцеслав ИЛЧЕВ", "date": "2018.07.04", "title": "Кюстендил: В специални фризери ще се съхраняват суровини и храни, съдържащи в състава си свинско месо, пренасяни през ГКПП „Гюешево” и ГКПП „Олтоманци”"}
{"url": "http://www.focus-news.net/news/2018/07/04/2541647/sofiya-dete-e-prieto-v-bolnitsa-sled-kato-e-pogalnalo-voda-ot-termalen-baseyn-v-samokov.html", "text": "Дете е прието в болница, след като е погълнало вода от термален басейн. Това съобщиха от  ОДМВР - София . Около 13.45 часа на 3 юли в РУ - Самоков се получил сигнал от Филиала за спешна медицинска помощ в града за дете, прието за преглед вследствие на нагълтване с вода в термален басейн. Местопроизшествието е посетено от полицейски екип, извършен е оглед. Момичето е транспортирано към столична болница контактно и без опасност за живота. Изясняването на обстоятелствата по случая продължава в рамките на образуваното досъдебно производство.", "date": "2018.07.04", "title": "София: Дете е прието в болница, след като е погълнало вода от термален басейн в Самоков"}
{"url": "http://www.focus-news.net/news/2018/07/04/2541649/sport-obyaviha-neymar-za-sram-za-futbola.html", "text": "Темата за класирането на Бразилия за 1 /4-финалите на световното бе изместена от тази за поведението на звездата Неймар. В 71-вата минута в мача срещу Мексико Неймар започна да се търкаля, виейки от болка край тъча, докарвайки феновете на Бразилия до истерия заради опасения за сериозна контузия. Във въпросната ситуация Мигел Лаюн се опита да вземе топката и леко настъпи крака му, след което бразилската суперзвезда прекали с театралността. „Той е срам за футбола, такъв ли пример трябва да се дава на младите\", заяви след мача селекционерът на Мексико Хуан Карлос Осорио, докато Лаюн пусна клип на ситуацията в социалните мрежи с коментар: „Грозна работа\". ,3а играч с неговите страхотни качества, да лежи и да се въргаля толкова много в никакви ситуации е наистина срамно\", заяви аржентинската легенда Диего Марадона. \r\n„Това беше театър и изобщо не изглеждаше добре. В първия момент изтръпнах, помислих, че е тежко контузен от тези викове и гримаси. След това обаче се сетих, че това е Неймар\", заяви Алан Шиърър, който работи като коментатор за Би Би Си. \r\n„Вижте, аз не се интересувам много от критиките, защото по някакъв начин това може да повлияе на всеки. Последните два мача не разговарям с медиите, защото има толкова много хора, които говорят твърде много. Аз съм тук, за да играя и да помагам на отбора си. Тук съм, за да спечеля\", заяви Неймар по темата. \r\nВенцислав ДРАГОМАНОВ", "date": "2018.07.04", "title": "Спорт: Обявиха Неймар за срам за футбола"}
{"url": "http://www.focus-news.net/news/2018/07/04/2541648/krasimir-nikolov-prevozvach-prevozvachi-ot-vratsa-protestirat-sreshtu-paket-mobilnost.html", "text": "Превозвачи от Враца протестират срещу пакет „Мобилност“. Това каза за  Агенция „Фокус“  Красимир Николов от фирма „Спътник 96“. „Моят управител е разбрал, че протестът е за пакета „Мобилност“, който днес се гласува. Изкарали са два автомобила, но ние сме против пакета „Мобилност“. Не сме за Автомобилната камара. Повечето от колегите, които са изкарали превозните си средства, знаят, че са против пакета „Мобилност“, който е пълно безумие. Има разминаване в информацията – протестираме срещу пакета „Мобилност“, а не за транспортната камара“, заяви той.", "date": "2018.07.04", "title": "Красимир Николов, превозвач: Превозвачи от Враца протестират срещу пакет „Мобилност“"}
{"url": "http://www.focus-news.net/news/2018/07/04/2541652/varna-zadarzhan-e-estonets-izdirvan-s-evropeyska-zapoved-za-arest-za-2-krazhbi-s-vzlom.html", "text": "Варненският окръжен съд разгледа искане на Окръжната прокуратура в града за предаването на естонския гражданин Сандер О. на холандските власти за водено срещу него наказателно производство. Това съобщават от пресцентъра на  Варненския окръжен съд . Мъжът е обявен за международно издирване от съдебните власти на Кралство Нидерландия въз основа на Европейска заповед за арест. Тя е издадена на 22 септември миналата година от Прокуратура Централна Нидерландия. Според съдържанието на ЕЗА причина за издирването на 30-годишния мъж е подозрение за опит за кражба и довършена кражба с взлом през 2014 г. Според обвинението на холандските власти, на 12 септември преди 4 години, Сандер е направил опит за влизане с взлом в жилище в Хаюс тер Хейде. При разбиването на едно от стъклата на входната врата извършителят се е порязал и оставил следи от кръв, но не е успял да проникне в къщата. Второто престъпление е извършено през декември 2014 г. в град Баарн. Чрез взлом било проникнато в жилище, от което са били изнесени различни вещи, открити по-късно в автомобила на обитателя. Извършителят обаче не е успял да запали колата и напуснал жилището без да вземе вещите. Чрез ДНК тестове на откритата кръв при първото престъпление и угарка от цигара при второто престъпление, холандските власти са установили самоличността на Сандер. Според наказателният кодекс на Кралство Нидерландия максималното наказание за подобно престъпление е до 6г. лишаване от свобода. Деянието е наказуемо и според българското законодателство и се счита за тежко умишлено престъпление. Обявеният за издирване мъж е бил задържан на 1 юли 2018г. на летище Варна, докато чакал за полет.  В съдебната зала Сандер О. изрази доброволно съгласие за незабавна екстрадиция. Като съобрази всички представени доказателства и становища днес съдът прецени, че искането за временно задържане е съобразено с изискванията на Европейската конвенция за екстрадиция, както и че е налице валидна заповед за арест. ВОС определи мярка „задържане под стража“ до началото на същинското производство по екстрадиция. Определението на съда може да се протестира и обжалва пред апелативната инстанция в тридневен срок, считано от днес.", "date": "2018.07.04", "title": "Варна: Задържан е естонец, издирван с Европейска заповед за арест за 2 кражби с взлом"}
{"url": "http://www.focus-news.net/news/2018/07/04/2541639/dots-boni-petrunova-nim-ot-sutrinta-ne-spira-potokat-ot-hora-koito-iskat-da-se-sboguvat-s-nashiya-bivsh-direktor-priyatel-kolega-uchitel-i-golyam-chovek-na-balgariya-prof-bozhidar-dimitrov.html", "text": "От сутринта не спира потокът от хора, които искат да се сбогуват с нашия бивш директор, приятел, колега, учител и голям човек на България – проф. Божидар Димитров. Това каза доц. Бони Петрунова, настоящ директор на Националния исторически музей, по време на поклонението пред паметта и тленните останки на проф. Божидар Димитров в НИМ, предаде репортер на  Агенция \"Фокус\".  Доц. Петрунова поясни, че каквото и да каже ще бъде малко. „Ще бъде малко и думите да изразят скръбта ни“, каза Доц. Петрунова. „Знам, че духът му ще остане тук в тези зали и в сърцата на всеки един от вас, които обичахте това, което прави за родината ни\", каза още доц. Петрунова. Тя отбеляза, че са получени изключително много съболезнователни адреси, между които от президентството, от министър-председателя Бойко Борисов, от Министерство на отбраната, от председателя на Народното събрание, от кмета на София Йорданка Фандъкова, институции, партии, общини, музеи и сдружения. \r\nДеница КИТАНОВА", "date": "2018.07.04", "title": "Доц. Бони Петрунова, НИМ: От сутринта не спира потокът от хора, които искат да се сбогуват с нашия бивш директор, приятел, колега, учител и голям човек на България – проф. Божидар Димитров"}
{"url": "http://www.focus-news.net/news/2018/07/04/2541650/nimh-s-do-7-sm-sa-se-povishili-nivata-na-rekite-v-zapadnobelomorskiyat-baseyn.html", "text": "През последното денонощие, водните нива на реките в Западнобеломорският басейн са се понижили или са останали без съществени изменения, сочи справка на  сайта на Националния институт по метеорология и хидрология към БАН . Регистрираните изменения в басейна са от минус 11 см до плюс 7 см. Водните количества на реките в басейна са около и над праговете за средни води. Днес и през следващите три дни речните нива в басейна ще се понижават или ще бъдат без съществени изменения, като в следобедните и вечерни часове днес и на 06 и 07 юли, в резултат на валежи са възможни краткотрайни повишения на речните нива в Рилските и Пиринските притоци на р. Места и р. Струма и във водосбора на р. Доспат.", "date": "2018.07.04", "title": "НИМХ: С до 7 см са се повишили нивата на реките в Западнобеломорският басейн"}
{"url": "http://www.focus-news.net/news/2018/07/04/2541653/dobrich-ot-nachaloto-na-godinata-do-kraya-na-mesets-yuni-4-804-grazhdani-sa-deklarirali-che-shte-se-osiguryavat-zdravno-sami.html", "text": "От началото на годината до края на месец юни 4 804 граждани са декларирали, че ще се осигуряват здравно сами, като са подали в местния офис на Агенцията декларация образец 7. Това съобщи Красимир Павлов, старши експерт в звено „Комуникации“ към ТД на НАП, офис - Добрич, предаде кореспондент на  Радио „Фокус” – Варна . От НАП - Добрич напомнят, че здравноосигурителните права на гражданите, които се осигуряват за своя сметка, се прекъсват ако не са внесени повече от три дължими месечни здравноосигурителни вноски за период от 36 месеца. Студентите могат да направят справка за здравноосигурителния си статус чрез електронната услуга на НАП. Справка за здравния статус се извършва и автоматично с въвеждане на ЕГН на телефон 0700 18 700. Учениците, завършили средното си образование през учебната 2017-2018 година от Добрич, трябва да заплатят здравните си вноски за своя сметка, до започване на работа или на учебната година във висшето учебно заведение, в което ще продължат своето обучение, напомнят също от приходната агенция. Бъдещите студенти трябва да подадат декларация образец 7 за това, че ще осигуряват за здраве сами след завършване на училище, напомнят от НАП - Добрич. Това е необходимо, тъй като за периода от завършването на средно образование до записването им като студенти, те не са осигурени за сметка на бюджета, защото не попадат в нито една от двете категории – студенти или ученици. За този период бъдещите студенти трябва да внесат здравноосигурителните си вноски, които са в размер на 20,40 лева на месец, а така също трябва предварително да подадат и осигурителна декларация образец 7. Тази декларация се подава в срок до 25-то число на месеца, следващ месеца на възникване на задължението за осигуряване от всеки, който не е осигурен на друго основание. Ако зрелостниците от 1 юли са в това качество и трябва сами да внасят здравноосигурителни вноски, то те трябва до 25 август да подадат в НАП по постоянен адрес декларация образец 7 и в същия срок да внесат здравната си вноска. \r\nЖулиета НИКОЛОВА", "date": "2018.07.04", "title": "Добрич: От началото на годината до края на месец юни 4 804 граждани са декларирали, че ще се осигуряват здравно сами"}
{"url": "http://www.focus-news.net/news/2018/07/04/2541645/makfaks-makedoniya-salza-garcheva-prizova-makedonskite-deputati-da-ne-glasuvat-za-ratifikatsiyata-na-dogovora-za-imeto.html", "text": "Партията „Глас за Македония“ на университетския професор Сълза Гърчева отправи призив към депутатите в Събранието да не гласуват за ратификацията на договора за името, предава македонската информационна агенция  „Макфакс“ . \r\n„Не гласувайте повторно за ратификацията за капитулацията. Заседанието на Събранието на Република Македония, на чийто дневен ред отново ще бъде ратифицирането на споразумението с Гърция, подписано от Димитров-Коцияс, е насрочено за утре (5 юли), ден след националния празник на големия приятел отвъд океана, който нашия „елит\" в дънки отпразнува спокойно и весело - сякаш е негов празник\", се казва в изявлението от партията.  \r\nНо „Глас за Македония“, продължава текстът, ще наруши празничното настроение на депутатите с призив да обмислят как ще гласуват. \r\n„Имате още едно денонощие и уникален шанс да се замислите, за да събудите съвестта си, чувството си за отговорност към Конституцията, пред която сте положили клетва да я защитавате, пред гражданите, които масово се разкайват и отказват от дадения за вас глас. Вдигнете глава, кажете заедно „не“ на това черно, дяволско изкушение, което притиска с фалшиви обещания и унизителни „юридически\" игрички срещу конституционния ред на Република Македония\", пишат от „Глас за Македония“. Тереза Герова", "date": "2018.07.04", "title": "„Макфакс“ (Македония): Сълза Гърчева призова македонските депутати да не гласуват за ратификацията на договора за името"}
{"url": "http://www.focus-news.net/news/2018/07/04/2541656/varna-pochinal-e-23-godishniyat-motorist-koyto-postrada-pri-katastrofata-na-ul-yanko-mustakov.html", "text": "Починал е 23-годишният моторист, който пострада при катастрофата на ул. \"Янко Мустаков\". Това съобщиха от  ОДМВР - Варна . Катастрофата стана на 3 юли т.г. около 10.40 часа на ул. \"Янко Мустаков\". 23-годишният мъж, управляващ мотоциклет \"Кавазаки\" без предпазна каска, по време на движението си губи контрол над превозното средство и се блъска в задната част на микробус \"Форд\", който завива наляво. При катастрофата е пострадал мъжът с инициали А.П. (водач на мотоциклета), който е настанен в Реанимацията на МБАЛ \"Св. Анна\" за наблюдение и лечение с множество фрактури и рани по цялото тяло. Тази сутрин мъжът е починал. По случая е образувано досъдебно производство. При инцидента леко е пострадал и водачът на микробуса (61 г.).", "date": "2018.07.04", "title": "Варна: Починал е 23-годишният моторист, който пострада при катастрофата на ул. \"Янко Мустаков\""}
{"url": "http://www.focus-news.net/news/2018/07/04/2541659/ombudsmanat-maya-manolova-shte-prisastva-na-zasedanieto-na-parlamentarnata-komisiya-po-truda-sotsialnata-i-demografskata-politika.html", "text": "Омбудсманът Мая Манолова ще присъства днес от 14.30 часа на заседанието (зала №1, Източно крило в Народното събрание) на парламентарната комисия по труда, социалната и демографската политика, на което ще бъде обсъден законопроект за изменение и допълнение на Закона за интеграция на хората с увреждания, № 854-01-59, внесен от Светлана Ангелова и група народни представители. Това съобщиха от пресцентъра на  омбудсмана .", "date": "2018.07.04", "title": "Омбудсманът Мая Манолова ще присъства на заседанието на парламентарната комисия по труда, социалната и демографската политика"}
{"url": "http://www.focus-news.net/news/2018/07/04/2541658/shumen-ot-nachaloto-na-godinata-v-oblastta-sa-registrirani-44-izmami-polovinata-ot-koito-sa-telefonni.html", "text": "От началото на годината в област Шумен са регистрирани 44 измами, половината от които са телефонни, съобщи на брифинг ст. комисар Ялчън Расим, директор на ОДМВР-Шумен, предаде репортер на  Радио „Фокус“-Шумен . „В момента разкриваемостта е 25%. Документирането на този вид престъпления е трудно, но полагаме големи усилия в тази посока“, заяви ст. комисар Ялчън Расим. Регистрирани са 44 престъпления свързани с наркотични вещества спрямо 36 за миналогодишния период. Иззети са общо 53, 727 кг марихуана, 223 стръка канабис, 98 грама амфетамин,72 дизайнерска дрога, 2 грама метамфетамин, 2 грама хероин, 8 грама кокаин.  \r\nУстановени са 25 водачи, шофирали след  употреба на наркотични вещества. Водачите са на възраст между 18 и 30 години. 18 от случаите са в град Шумен, 6 са на територията на Нови пазар, 1 в Каолиново. По всички има образувани бързи полицейски производства. По линия на акцизните стоки, са иззети 20 764 къса цигари, срещу 13 895 за същия период на миналата година. Съществен ръст се наблюдава при намерения нарязан тютюн - 492 кг срещу 92 кг за миналогодишния период.  Започнати са  34 досъдебни производства, докато през миналата година са били 27. Издадени са 6 897 лични карти, срещу 6 760 за същия период на миналата година, 8 711 паспорта,  4 368 свидетелства за правоуправление. \r\nИвелина ИВАНОВА", "date": "2018.07.04", "title": "Шумен: От началото на годината в областта са регистрирани 44 измами, половината от които са телефонни"}
{"url": "http://www.focus-news.net/news/2018/07/04/2541655/gd-granichna-politsiya-bez-problemi-se-osashtestvyava-preminavaneto-prez-granichnite-punktove-zlatograd-makaza-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове на границата с Гърция „Златоград“, „Маказа“ и „Капитан Петко войвода“. Това съобщиха за  Радио „Фокус“ – Смолян  от Главна дирекция (ГД) „Гранична полиция“. \r\nНели ГЕРГЬОВСКА", "date": "2018.07.04", "title": "ГД „Гранична полиция“: Без проблеми се осъществява преминаването през граничните пунктове „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/07/04/2541660/zam-ministar-denitsa-nikolova-shte-poseti-vidin-na-5-yuli.html", "text": "На 5 юли заместник-министърът на регионалното развитие и благоустройството Деница Николова ще участва в работна среща във Видин. Това съобщиха от пресцентъра на  Министерство на регионалното развитие и благоустройството . Тя се организира от областния управител на Видин Албена Георгиева и ще се състои в Конферентния център на Областната администрация.  \r\nНа срещата ще бъдат обсъдени новото статистическо райониране на страната, предстоящата реформа в регионалната политика, бъдещата кохезионна политика на ЕС в програмния период след 2020 г. Сред темите за дискусия ще бъдат и възможностите за подкрепа и финансиране на обекти в Област Видин, председателството на стратегията на ЕС за Дунавския регион и др.  \r\nВ работната среща се предвижда да участват също кметове на общини в Област Видин, председатели на Общински съвети, началници на регионални дирекции, неправителствени организации, представители на бизнеса и др.", "date": "2018.07.04", "title": "Зам.-министър Деница Николова ще посети Видин на 5 юли"}
{"url": "http://www.focus-news.net/news/2018/07/04/2541661/v-bern-be-otkrita-izlozhba-na-balgarski-poshtenski-marki-pod-nadslov-patuvane-prez-zhivota-na-balgariya-ot-1881-do-2017-g.html", "text": "В рамките на богатата културна програма на ДП Берн за периода на Българското председателство бе проведено заключително мероприятие на 2 юли 2018г. в сградата на Всемирния Пощенски Съюз ВПС /UPU/- откриване на изложба на български пощенски марки под надслов“ Пътуване през живота на България от 1881 до 2017 г.“, инициирана и организирана от Посолството в Берн съвместно с UPU. Това съобщиха от  \r\nЦеремонията по откриването бе съобразена и с датата на началото на членството на България в Всемирния Пощенски Съюз ВПС /UPU/. Това съобщиха от  Българското посолството в Берн  непосредствено след Освобождението, а именно 1 юли 1879г. ВПС е създаден през 1874г. от 22 страни-основателки, като първото учредително събрание е проведено в Берн по покана на Швейцария и така ВПС и до ден днешен резидира в Берн. Младата българска държава е една от първите, които се присъединяват към ВПС. \r\nНа откриването слово произнесе българският посланик в Швейцария д-р Меглена Плугчиева, като отбеляза, че успешното първо Българско Председателство  бе успешно не само в политически план, но с уникалната възможност България да стане по-популярна със своята богата история, култура и уникално красива природа. Тя отбеляза още, че в изложбата са представени над 200 марки, като сред най-ценните са първата българска марка, издадена веднага след освобождението, както и марките по повод влизането на страната ни в ЕС и последната – отбелязваща първото Българско Председателство януари-юни 2018г. Особено внимание в словото си посланик М.Плугчиева отдели на издадената и валидирана през 2016г. по инициатива на българското посолство в Берн, пощенска марка посветена на 100 год. юбилей от началото на дипломатическите отношения между България и Швейцария. \r\nОт българска страна на откриването присъства още и българска делегация от МТИТС и „Български пощи“ ЕАД, начело със зам. министъра Д.Геновски. В поздравителното си слово зам.министър отдели специално внимание на дългата и богата история на българската филателия, на редки и с висока филателна стойност  пощенски марки от края на 19 и началото на 20 ти-век. \r\nОт страна на ВПС слово произнесе зам. генералният директор Паскал Клевис, който благодари на българското посолство в Берн за инициативата да се организира тази изключително богата изложба, която отразява важни исторически събития от богатия на събития живот на България в периода 1881-2017г. Българската колекция от пощенски марки, която се съхранява в хранилището на ВПС е сред най-големите и наброява над 1000 марки. \r\nТой отбеляза още, че в днешно време България е активен член на ВПС и за периода 2017-2020г. е член на Съвета на Административното ръководство на ВПС. \r\nИзложбата съдържа няколко раздела: държавна организация и структура на България; история, икономика; култура и природа-флора и фауна. \r\nНа откриването присъстваха представители на дипломатическия корпус, на швейцарските институции, на швейцарската и българска общественост. \r\nИзложбата ще остане открита за посещение до края на месец септември 2018г. \r\nПредложение: ДП Берн предлага на отговорните институции тази уникална и много богата и ценна филателна изложба да бъде поканена и представена в Пловдив през 2019г., когато градът ще бъде Европейска културна столица.", "date": "2018.07.04", "title": "В Берн бе открита изложба на български пощенски марки под надслов „Пътуване през живота на България от 1881 до 2017 г.“"}
{"url": "http://www.focus-news.net/news/2018/07/04/2541646/ministar-boil-banov-balgarskata-istoriya-zagubi-nay-revnostniya-si-pazitel-v-litseto-na-prof-bozhidar-dimitrov.html", "text": "Българската история загуби най-ревностния си пазител. Това каза министърът на културата Боил Банов по време на поклонението пред паметта на проф. Божидар Димитров в НИМ, предаде репортер на  Агенция „Фокус“ . „Изгарящата любов към всичко българско го направи силен да устоява на всяка житейска буря“, каза още министърът и определи проф. Божидар Димитров като един изключителен ръководител, учен, историк и сладкодумен разказвач. „За редица хора той бе не само истински съвременен бранител на българщината, но и отдушник с неповторимо чувство за хумор“, каза още министър Банов. \r\nТой поясни, че може би не е случаен фактът, че името му и страната ни споделят една и съща буква. „Малцина учени умеят като него да поднасят историята увликателно, интересно и научно. С цялата си дейност обясняваше, че да работиш с гореща отдаденост към историята е нужно да имаш не само железен характер, но и да притежаваш хъс, който трудно се управлява. Делото на историка и човека проф. Божидар Димитров днес ни кара не да свеждаме глава пред спомена, а да се изправим горди пред вечно живото присъствие на един от нас“, каза министърът. „Дълбок поклон пред светлата му памет“, допълни министър Боил Банов.  \r\nДеница КИТАНОВА", "date": "2018.07.04", "title": "Министър Боил Банов: Българската история загуби най-ревностния си пазител в лицето на проф. Божидар Димитров"}
{"url": "http://www.focus-news.net/news/2018/07/04/2541663/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по  Радио „Фокус“ – Пирин  за пореден път ще се спрем на всичко актуално и интересно, което се случва в града и малките населени места в състава на общината. Предаването ще започнем с информация за културния календар на Община Симитло за месец юли. Веднага след това ще Ви срещнем с Бранимир Митов, директор на Драматичен театър „Проф. Енчо Халачев“ и ръководител на театралната школа в Симитли, от когото ще научим подробности за изминалото поредно издание на фестивала „Талантино“. Във втората част на предаването наш гост ще бъде докторант Кристиян Ковачев, който, заедно с Православния информационен център към Неврокопската света митрополия, организира благотворителен концерт за набиране на средства за лечението на 12-годишната Криси, която се нуждае от операция в турска клиника.  \r\nВ края на предаването няма да пропуснем да направим и традиционния обзор на всичко по-важно, което се случи в Симитли през последните дни. Очакваме и Вас, нашите слушатели, на телефоните в студиото: 0885 303 373 и 073/ 88-55-81, или на е-майл: pirin@focus-news.net. На посочените контакти можете да поставяте въпроси от различно естество, свързани с развитието на Симитли. От своя страна ние ще поемем ангажимента да ги сведем до вниманието на компетентните експерти в Общината, за да може да получите най-точния и адекватен отговор. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко актуално, което се случва в Симитли и малките населени места в общината!", "date": "2018.07.04", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/07/04/2541662/gd-granichna-politsiya-intenziven-e-trafikat-na-gkpp-kapitan-andreevo-gkpp-kalotina-i-gkpp-dunav-most.html", "text": "Интензивен е трафикът на ГКПП „Калотина“ и ГКПП „Дунав мост“. На ГКПП „Капитан Андреево“ трафикът е интензивен за товарни автомобили на изход. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 13.00 часа. На българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.07.04", "title": "ГД „Гранична полиция“: Интензивен е трафикът на ГКПП „Капитан Андреево“, ГКПП „Калотина“ и ГКПП „Дунав мост“"}
{"url": "http://www.focus-news.net/news/2018/07/04/2541666/kiril-manov-obshtina-blagoevgrad-nekastrirani-bezstopanstveni-kucheta-ot-drugi-obshtini-se-dokarvat-na-teritoriyata-na-nashata.html", "text": "Един от основните проблеми е, че некастрирани безстопанствени кучета от други общини се докарват на територията на нашата. Това каза за  Радио „Фокус“-Пирин  Кирил Манов, експерт в маправление „Обществен ред и сигурност“ към Община Благоевград. Според него точно по тази причина безстопанствените кучета в района се увеличават, тъй като, ако в края на 2016 година те са били около 200, сега са между 350 и 450.  \r\nНа въпрос проблем ли е храненето на бездомни животни, Кирил Манов отговори: „Не е редно това нещо, защото в интерес на истината това е проблем, който касае цялата ни държава и честно казано аз не виждам, освен ако не се вземат мерки от Министерски съвет и с някаква програма или с някакви закони, как можем да се справим с това нещо. Сложен е проблемът не само в Благоевград, дори ние сме една от общините, за които мога да гарантирам със сигурност, че популацията на безстопанствените кучета е в рамките на позволените проценти. За съжаление други общини не си дават сметка, че това е проблем, който трябва да се решава, а не да се прехвърля от община на община, защото ние много често в Благоевград имаме доставени кучета от други общини“. \r\nНатали СТЕФАНОВА", "date": "2018.07.04", "title": "Кирил Манов, Община Благоевград: Некастрирани безстопанствени кучета от други общини се докарват на територията на нашата"}
{"url": "http://www.focus-news.net/news/2018/07/04/2541667/dobrich-tri-molbi-za-podpomagane-ot-spetsializanti-i-mladi-spetsialisti-sa-depozirani-do-momenta-za-podpomagane-ot-obshtinski-fond-zdrave.html", "text": "Без конкретни резултати е завършила срещата между представители на Общинския фонд „Здраве”, изпълнителния директор на МБАЛ - Добрич д-р Светозар Байчев, гл. сестра на болницата, началниците на отделения и млади специалисти, съобщават от  болничното заведение . По време на разширената среща, председателят на общинският фонд „Здраве” Атанас Атанасов е запознал младите специалисти и началниците на отделения за финансовите стимули, които фондът може да предостави с цел привличане и задържане на млади специалисти в болничното заведение. Като „тромава и бюрократична” са определили младите лекари процедурата по финансово подпомагане. Мнението на медицинските специалисти е, че подпомагането трябва да има за цел да ги облекчава, както финансово така и с пестене на време, нещо което сега действащите правила за работа на Фонд „Здраве” не дават възможност. Три молби за подпомагане от специализанти и млади специалисти до този момент са депозирани за подпомагане от Фонда. Общинският фонд „Здраве” разполага с 20 000 лв., предназначени за поемане на част от разходите на млади специалисти от МБАЛ - Добрич за наем, транспорт или такси за детски заведения. Сумата обаче може да бъде загубена, ако не бъде оползотворена до края на годината.", "date": "2018.07.04", "title": "Добрич: Три молби за подпомагане от специализанти и млади специалисти са депозирани до момента за подпомагане от Общински фонд „Здраве”"}
{"url": "http://www.focus-news.net/news/2018/07/04/2541654/ministar-boil-banov-prof-bozhidar-dimitrov-vinagi-e-postavyal-na-parvo-myasto-balgariya.html", "text": "При всичките ми разговори с проф. Божидар Димитров, той винаги е поставял на първо място България. Това каза министърът на културата Боил Банов пред журналисти в Националния исторически музей във връзка с кончината на проф. Божидар Димитров, предаде репортер на  Агенция „Фокус“.    \r\nПо думите му проф. Димитров е уникален човек. „Ще го запомня като изключителен родолюбец“, добави министър Банов. По думите му проф. Димитров никога не е изхождал от частен и личен интерес. „Проф. Димитров живееше с Родината, с миналато, с настоящето и бъдещето. Всичко друго беше второстепенно за него. Той затова беше толкова смел“, каза министърът. По думите му вътрешно проф. Божидар Димитров е имал голяма сила, защото е изхождал от една чиста позиция. „Много ми е мъчно, защото няма много такива хора“, каза още Банов.  \r\nДеница КИТАНОВА", "date": "2018.07.04", "title": "Министър Боил Банов: Проф. Божидар Димитров винаги е поставял на първо място България"}
{"url": "http://www.focus-news.net/news/2018/07/04/2541665/holding-bdzh-ead-poluchava-blizo-104-mln-leva-finansova-pomosht-za-pogasyavane-na-zadalzheniyata-si-kam-obligatsionerite.html", "text": "Правителството одобри допълнителни плащания от централния бюджет към Министерството на транспорта, информационните технологии и съобщенията в размер на 103 728 000 лв. Това съобщиха от  правителствената информационна служба . Сумата ще бъде предоставена на „Холдинг БДЖ“ ЕАД като възмездна финансова помощ, която следва да бъде възстановена до 28 декември 2020 г. \r\nСредствата се предоставят на холдинга за погасяване на задълженията по Втория облигационен заем, сключен през 2007 г.", "date": "2018.07.04", "title": "„Холдинг БДЖ“ ЕАД получава близо 104 млн. лева финансова помощ за погасяване на задълженията си към облигационерите"}
{"url": "http://www.focus-news.net/news/2018/07/04/2541668/adv-yoana-lalova-nsbp-initsiatorite-na-noviya-zakonoproekt-za-avtomobilna-kamara-iskat-da-garantirat-svoeto-spokoystvie-sled-priemaneto-na-paketa-makron.html", "text": "С новия законопроект за автомобилна камара инициаторите искат да гарантират своето спокойствие след приемането на пакета „Макрон“. Това каза адв. Йоана Лалова от Националното сдружение на българските превозвачи  (НСБП) по време на извънредна пресконференция в отговор на въпрос на Агенция „Фокус“ във връзка с новия законопроект за създаване на автомобилна камара. \r\nАдв. Лалова обясни, че се занимава със законопроекта още от началото на идейното му създаване. „Г-н Станислав Иванов се опита да събере бранша по някакъв начин. Но се оказва, че той първоначално не искаше да каже кои са инициаторите, но в последствие разбрахме, тъй като те сами си признаха. Тяхната идея е на всяка цена да получат власт върху бизнеса. Те се готвят за това, тъй като след приемането на пакета „Макрон“ – който според нас ще се случи, бизнесът ще намалее и така те ще си гарантират своето спокойствие. Относно законопроекта – функциите, които са заложени, е контролът да е в такава степен, че всички да станат зависими от тях. В момента контролът се извършва от Изпълнителна агенция „Автомобилна администрация“, която е държавен орган и подлежи на административен контрол. А не е ясно актовете, издавани от въпросната камара, как ще бъдат контролирани“, посочи тя. \r\nЦветилена СИМЕОНОВА", "date": "2018.07.04", "title": "Aдв. Йоана Лалова, НСБП: Инициаторите на новия законопроект за автомобилна камара искат да гарантират своето спокойствие след приемането на пакета „Макрон“"}
{"url": "http://www.focus-news.net/news/2018/07/04/2541670/reglamentira-se-polzvaneto-na-365-dni-otpusk-pri-osinovyavane-na-dete-do-5-godini.html", "text": "Правителството прие промени в Наредбата за работното време, почивките и отпуските, с които се регламентира ползването на 365 дни отпуск при осиновяване на дете до 5-годишна възраст. Това съобщиха от  правителствената информационна служба . Новият вид отпуск беше въведен с изменения в Кодекса на труда, които влизат в сила на 1.07.2018 г. \r\nС промените в наредбата се уреждат редът и условията на ползване, включително изискванията за представяне на удостоверителни документи, обстоятелствата за прекратяване и прехвърляне на права по отношение на отпуска при осиновяване на деца до 5-годишна възраст и на допълнителния отпуск при отглеждане на дете до 2-годишна възраст, ако след изтичане на отпуска в размер на 365 дни, детето не е навършило 2- годишна възраст.  \r\nУсъвършенства се и уредбата за сумираното изчисляване на работното време. Измененията целят преодоляване на констатираните при прилагането на наредбата проблеми. С тях ще се гарантират правата на работниците и служителите и на работодателите при сумирано изчисляване на работното време, като се въвежда еднакъв подход в трудовото и осигурителното законодателство при отчитане на отпуска за временна неработоспособност, бременност, раждане и осиновяване и се постига в максимална степен справедливост при заплащането в съответствие с реално положения труд.", "date": "2018.07.04", "title": "Регламентира се ползването на 365 дни отпуск при осиновяване на дете до 5 години"}
{"url": "http://www.focus-news.net/news/2018/07/04/2541669/shumen-52-sluzhiteli-na-odmvr-sa-nagradeni-vav-vrazka-s-profesionalniya-praznik.html", "text": "52 служители на ОДМВР=Шумен са наградени във връзка с професионалния празник, 5 юли. Това съобщи на брифинг ст. комисар Ялчън Расим, директор на ОДМВР-Шумен, предаде репортер на  Радио „Фокус“-Шумен . 45 от тях получават  писмена похвала, 6 са наградени с  обявяване на благодарност с парична награда. Един държавен служител е награден с грамота за образцово изпъление на служебните си задължения.  \r\n„За разбитата наркооранжерия в село Кочово преди няколко месеца са наградени трима служители, останалите са удостоени с награди за постигнати резултати от началото на годината. Началникът на Районно управление на МВР-Шумен Илиян Николов е награден с парична награда за постигнати трайни резултати в своята дейност“, каза ст. комисар Ялчън Расим. Във връзка с празника на служителите от МВР, директорът на ОДМВР-Шумен отправи към тях пожелания за здраве и професионални успехи. „Искам да пожелая на всички колеги здраве, късмет и успехи. Благодаря им за високия професионализъм, за тяхната всеотдайност и себеотрицание“, посочи ст. комисар Расим. \r\nИвелина ИВАНОВА", "date": "2018.07.04", "title": "Шумен: 52 служители на ОДМВР са наградени във връзка с професионалния празник"}
{"url": "http://www.focus-news.net/news/2018/07/04/2541651/prof-stanislav-stanilov-prof-bozhidar-dimitrov-spazvashe-vazrozhdenskoto-pravilo-che-lyubovta-kam-otechestvoto-e-previssh-ot-vsichki-zakoni.html", "text": "Проф. Божидар Димитров е спазвал възрожденското правило, че любовта към Отечеството е превисш от всички закони. Това каза проф. Станислав Станилов, заместник-председател на парламентарната Комисия по култура и медии и депутат от ПГ на „Обединени патриоти“ по време на поклонението пред паметта на проф. Божидар Димитров в НИМ, предаде репортер на  Агенция „Фокус“ .  \r\nПроф. Станилов заяви, че за проф. Божидар Димитров и това, което е свършил – купищата книги и идеите в тя, може да се говори много. \r\n„Божидар Димитров – е човекът музей“, каза проф. Станилов и отчете, че за около 5-6 години е увеличил фонда на НИМ три пъти.  „Дали църквата „Св. 40 мъченици“ днес щеше да бъде мемориална българска църква? Не, нямаше да бъде. Това е сигуно. Много други негови дела мога да споменавам, но накрая бих искал да кажа, че Божидар беше самоотвержен човек, крайно енергичен, с впечатляваща харизма“, допълни той. „Бог да благослови Божидар Димитров. Божидаре, прости ни, ако нещо сме сгрешили към теб\", каза още проф. Станилов. \r\nДеница КИТАНОВА", "date": "2018.07.04", "title": "Проф. Станислав Станилов: Проф. Божидар Димитров спазваше възрожденското правило, че любовта към Отечеството е превисш от всички закони"}
{"url": "http://www.focus-news.net/news/2018/07/04/2541673/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово продължаваме и темата за летните ремонти, които са предвидили кметовете на различни населени места в община Белово. Ще разговаряме с кмета на село Сестримо Стефан Джамов за тези ремонти, а също и с кмета на село Дъбравите Мария Цоклинова за проблемите, които се опитват да решат. Във втората част на предаването ще продължим лятната тема като ви предложим един интересен проект, за реализацията на който съдействие са оказали от Музейната сбирка „Атанас Хрисчев“ в Белово. Повече за него ще чуете от Севдалина Попова, старши специалист „Музейно дело“ в община Белово.  \r\nПредаването „Белово – градът на трите планини“ се излъчва всяка сряда по  Радио „Фокус“ – Пазарджик , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.07.04", "title": "Акценти в предаването „Белово – градът на трите планини“ на Радио „Фокус“ – Пазарджик"}
{"url": "http://www.focus-news.net/news/2018/07/04/2541671/imitirashtite-produkti-veche-shte-se-prodavat-samo-predvaritelno-opakovani-i-na-otdelni-ot-mlechnite-produkti-shtandove.html", "text": "Правителството прие промени в Наредбата за специфичните изисквания към млечните продукти. Целта е да бъдат въведени допълнителни изисквания, както по отношение условията и начините на предлагане на „имитиращите продукти“, така и за предоставяне на повече информация относно техните характеристики. Това съобщиха от  правителствената информационна служба . \r\nВъвежда се изискване имитиращите продукти, съдържащи в състава си мляко, да бъдат предлагани в обектите за търговия с храни само предварително опаковани, на отделни щандове или обособени за целта места, отделени по подходящ начин или различни от тези, на които се предлагат млечните продукти. Отделните щандове или обособените за целта места трябва да са ясно обозначени с надписа „Имитиращи продукти“.  \r\nМинистерството на земеделието предвижда редица инициативи и мерки, които целят да се засили търсенето на пазара и потребителския интерес към различните видове млечни продукти.", "date": "2018.07.04", "title": "Имитиращите продукти вече ще се продават само предварително опаковани и на отделни от млечните продукти щандове"}
{"url": "http://www.focus-news.net/news/2018/07/04/2541657/ana-mpa-panos-kamenos-predupredi-makedoniya-ne-mozhe-da-se-prisaedini-kam-nato-predi-da-izpalni-zadalzheniyata-si-po-dogovora-za-imeto.html", "text": "Македония (в източника – БЮРМ) ще бъде поканена да се присъедини към НАТО тогава, когато изпълни задълженията, предвидени в договора за името. Това заяви пред депутатите в парламента в Атина министърът на отбраната и лидер на младшия коалиционен партньор „Независими гърци“ Панос Каменос, предава гръцката информационна агенция  ANA-MPA . \r\nКаменос припомни, че Македония има конкретни ангажименти, които е поела с подписването на Преспанския договор. Едва след това гръцкият парламент ще ратифицира споразумението – стъпка, без която страната не може да стане член на НАТО.  \r\n„В НАТО действа принципът на единодушие.  Дори  един член да не е съгласен, тогава нито една страна не може да стане член\" на организацията, подчерта лидерът на „Независими гърци“. \r\nПо-рано председателят на младшия коалиционен партньор в гръцкото правителство даде индикации за задълбочаваща се криза в управлението, като заяви, че сделката за името на Македония е „лоша“ и може да бъде одобрена единствено чрез референдум или нови избори в страната. Каменос предложи при гласуването на договора за името в гръцкия парламент да се изисква по-широко мнозинство. Тереза Герова", "date": "2018.07.04", "title": "ANA-MPA: Панос Каменос предупреди: Македония не може да се присъедини към НАТО, преди да изпълни задълженията си по договора за името"}
{"url": "http://www.focus-news.net/news/2018/07/04/2541672/ea-daily-moldovskite-vlasti-se-otkazaha-ot-pomoshtta-na-saveta-na-evropa-imat-drugi-planove.html", "text": "Решението на Върховния съд на Молдова за признаването на изборите за кмет на Кишинев за недействителни предизвика загриженост в Европейския съюз. Молдовските власти обаче се отказаха от помощта на Съвета на Европа и изглежда имат други планове, отбелязва руската информационна агенция  EA Daily . \r\nГенералният секретар на Съвета на Европа Турбьорн Ягланд призова за изготвянето на юридическо решение за съблюдаване на избирателните права в Молдова, отбелязвайки, че „в демократичното общество властите трябва изцяло да уважават избора на електората“.  \r\n„Решението за признаване на кметските избори в Кишинев за недействителни, въпреки че бяха признати за състояли се от международни наблюдатели, предизвиква огромна загриженост“, подчерта Ягланд. \r\nГенералният секретар на Съвета на Европа обсъди ситуацията с представители на политическото ръководство на Молдова, включително с представители на опозицията. „Предложихме изход от патовата ситуация, наша експертиза от юридическа и конституционна гледна точка. Той бе представен в контекста на това, че нови избори рано или късно ще бъдат организирани“, обясни говорителят на Ягланд – Даниел Холтген.  \r\n„Предложението ни остава, но те (властите на Молдова) имат други планове. Готови сме да дойдем с експертиза, за да бъдат организирани нови избори. Въпреки това, както разбрахме, нито министър-председателят (Павел Филип), нито (опозиционният лидер Андрей) Нестасе не искат това“, констатира Холтген. Тереза Герова", "date": "2018.07.04", "title": "EA Daily: Молдовските власти се отказаха от помощта на Съвета на Европа – имат други планове"}
{"url": "http://www.focus-news.net/news/2018/07/04/2541675/dobrich-kmetat-yordan-yordanov-se-sreshtna-s-delegatsiya-ot-belgiyskiya-grad-ans.html", "text": "Кметът на Добрич Йордан Йорданов се срещна днес с делегация от белгийския град Анс по тяхна инициатива. Това съобщиха от пресцентъра на  Общината . В срещата участваха Почетният консул на България за Валония Г-н Люк Суне, Посланикът на България в Белгия Н. Пр. Мая Добрева и кметът на град Анс Грегори Филипин. В рамките на визитата бяха обсъдени възможности за сътрудничество между градовете Добрич и Анс, които ще допринесат до сближаване на регионите и участие във форуми, събития, културни инициативи и др. Гостите изразиха своята готовност да партнират на Община Добрич при реализацията на съвместни проекти с европейско финансиране, които изискват участие на европейски общини партньори. Работната визита продължи с посещения на АЕМО „Стария Добрич“ и Регионалния исторически музей. Анс е белгийски град, който се намира в близост до областния център Лиеж. Населението е от 25 000 жители. Лиеж е провинция в Източна Белгия, част от Валония. Площта на провинцията е 3 844 кв. км, а населението — около 1 077 000 души. Административен център е град Лиеж.", "date": "2018.07.04", "title": "Добрич: Кметът Йордан Йорданов се срещна с делегация от белгийския град Анс"}
{"url": "http://www.focus-news.net/news/2018/07/04/2541664/magdalena-miltenova-bssit-noviyat-zakonoproekt-za-avtomobilnata-kamara-e-poredniyat-skandal-zashtoto-e-pisan-ot-horata-koito-dnes-protestirat-a-ne-ot-zakonotvortsite.html", "text": "Новият законопроект за автомобилната камара е поредният скандал, защото е писан от хората, които днес протестират, а не от законотворците. Това каза Магдалена Милтенова – председател на Браншовия съюз за стопанска инициатива в транспорта (БССИТ), по време на извънредна пресконференция в отговор на въпрос на  Агенция „Фокус“  във връзка с новия законопроект за създаване на автомобилна камара. \r\nМилтенова посочи, че това, което се тиражира в публичното пространство, е един нов закон за автомобилната камара. „Запознати сме с него, но смятахме да не го коментираме, защото не знаем как точно е разпространен. Но ако този законопроект е новото нещо, върху което трябва да се говори в Народното събрание, то е поредният скандал. Защото се оказва, че той отново е написан от хората, които днес протестират, а не от законотворците. И ако става въпрос за това, за което ние имаме информация, то значи и хората, които днес бяха на протеста, и те ще си тръгнат. Защото има разписани такива текстове, които са стресиращи по отношение на контрола, който камарата трябва да извършва към своите членове. Тоест, проверките ще се извършват на място в предприятията на автомобилните превозвачи за удостоверяване на наличие на подходящи спрямо обема на дейност на превозвача помещения, в които се съхраняват документи относно персонала и превозните средства. Става въпрос, че тук говорим, че се иска да се случи на всяка цена един закон, който да контролира бранша и нищо повече от това“, обясни Милтенова. \r\nЦветилена СИМЕОНОВА", "date": "2018.07.04", "title": "Магдалена Милтенова, БССИТ: Новият законопроект за автомобилната камара е поредният скандал, защото е писан от хората, които днес протестират, а не от законотворците"}
{"url": "http://www.focus-news.net/news/2018/07/04/2541679/stara-zagora-ot-16-yuli-se-priemat-dokumenti-na-kandidati-za-sadebni-zasedateli.html", "text": "Общински съвет Стара Загора открива процедура на основание чл.21,ал.1, т.1 от ЗМСМА и чл.66 – чл. 75 от Закона за съдебната власт и Наредба № 1/03.02.2011 г., за определяне на 50 съдебни заседатели. Най-малко 10% от тях трябва да са с квалификация в областта на педагогиката, психологията и социалните дейности. Това съобщиха от пресцентъра на  Община Стара Загора .  \r\nДокументите се приемат от 16 юли в Деловодството на Община Стара Загора, всеки ден, в рамките на работното време на администрацията. Крайният срок е 16 август 2018 година.  \r\nЗа съдебен заседател може да бъде избран всеки дееспособен български гражданин. Условията, на които трябва да отговарят кандидатите са: възраст от 21 до 68 години; настоящ адрес в община, която попада в рамките на съдебния район на съда, за който кандидатства; завършено най-малко средно образование; да не е осъждан за умишлено престъпление, независимо от реабилитацията; да не страда от психически заболявания.  \r\nСъдебен заседател не може да бъде лице, което е такова в друг съд; е общински съветник от съдебния район, за който е избран; участва в ръководството на политическа партия, коалиция или организация с политически цели; работи в съд, прокуратура, следствени органи, Министерството на вътрешните работи или в други органи от системата за национална сигурност, намиращи се в съдебния район, за който е избран.  \r\nКандидатите за съдебни заседатели подават следните документи: подробна автобиография, подписана от кандидата; нотариално заверено копие от диплома за завършено образование; медицинско удостоверение, че лицето не страда от психическо заболяване; данни за контакт на две лица, към които общинските съвети да се обръщат за препоръки; мотивационно писмо; писмено съгласие; документ за извършена проверка по реда на Закона за достъп и разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия, ако са родени преди 16 юли 1973 г.; свидетелство за съдимост, както и декларация за липса на обстоятелствата по чл. 67, ал. 3 от ЗСВ. Тя може да бъде изтеглена от сайта на Община Стара Загора, раздел Обявления на Общинския съвет.", "date": "2018.07.04", "title": "Стара Загора: От 16 юли се приемат документи на кандидати за съдебни заседатели"}
{"url": "http://www.focus-news.net/news/2018/07/04/2541676/pravitelstvoto-prie-promeni-v-naredbata-za-izdavane-na-litsenzni-za-osashtestvyavane-na-tehnicheski-nadzor-na-saorazheniya-s-povishena-opasnost.html", "text": "Във връзка с намаляване на административната тежест правителството одобри промени в Наредбата за условията и реда за издаване на лицензни за осъществяване на технически надзор на съоръжения с повишена опасност и за реда на воденето на регистър на съоръженията. Това съобщиха от  правителствената информационна служба .  \r\nПриетите промени са свързани с отпадането на изискванията за представяне на копие от картата за идентификация по регистър БУЛСТАТ, тъй като информацията за актуално състояние на търговеца е публично достъпна и ДАМТН служебно ще се снабдява с нея.", "date": "2018.07.04", "title": "Правителството прие промени в Наредбата за издаване на лицензни за осъществяване на технически надзор на съоръжения  с повишена опасност"}
{"url": "http://www.focus-news.net/news/2018/07/04/2541677/kyustendil-160-sluzhiteli-na-mvr-v-oblastta-byaha-nagradeni-po-povod-profesionalniya-si-praznik.html", "text": "160 служители на МВР в Кюстендилска област бяха наградени по повод 136 години професионалния си празник, предаде репортер на  Радио „Фокус” – Кюстендил . Сред наградените са служители на Областна дирекция на МВР – Кюстендил, Регионална дирекция „Гранична полиция” и Регионална дирекция „Пожарна безопасност и защита на населението”. Наградите бяха връчени от старши комисар Елиан Стамболийски, директор на Областна дирекция на МВР – Кюстендил.  \r\n„Поздравявам ви за усилията и отговорността ви в трудната професия в полза на обществото, за избора ви да се грижите за спокойствието и сигурността на гражданите, за защитата на техните права и достойнство. Това е  чест, но и постоянна проверка на вашата морална, професионална и физическа издръжливост”, каза Елиан Стамболийски.  Трима служители на Областна дирекция на МВР бяха удостоени с награди от министъра на вътрешните работи – Почетен знак на МВР,  трима служители на дирекцията  получиха наградени с грамоти от административния секретар на МВР, със заповед на директора на Областна дирекция на МВР бяха наградени  25 служители, с Писмена похвала, а трима благодарност. 54 пожарникари също получиха награди, както и служители на Регионална дирекция „Гранична полиция” – Кюстендил. \r\nВенцеслав ИЛЧЕВ", "date": "2018.07.04", "title": "Кюстендил: 160 служители на МВР в областта бяха наградени по повод професионалния си празник"}
{"url": "http://www.focus-news.net/news/2018/07/04/2541678/sazdava-se-zhelezopaten-tovaren-koridor-mezhdu-avstriya-sloveniya-harvatiya-sarbiya-i-balgariya.html", "text": "Правителството одобри Меморандум за създаването на Изпълнителен съвет за железопътен товарен коридор „Алпийско-Западно Балкански“. Това съобщиха от  правителствената информационна служба . Коридорът е част от създадената през 2010 г. европейска железопътна мрежа за конкурентоспособни товарни превози, в която попадат общо 9 жп направления. \r\nНовосъздаденият коридор, който преминава през Австрия, Словения, Хърватия, Сърбия и България, има за цел да подобри свързаността и стокообмена със страните от Западните Балкани. През март 2018 г. Европейската комисия взе решение за създаване на коридора, а съгласно законодателството на Съюза, той следва да започне да функционира в рамките на две години. \r\nМеморандумът регламентира създаването на Изпълнителен съвет, който да управлява и да следи изпълнението на заложените цели, свързани със засилване на търговските връзки по това направление.", "date": "2018.07.04", "title": "Създава се железопътен товарен коридор между Австрия, Словения, Хърватия, Сърбия и България"}
{"url": "http://www.focus-news.net/news/2018/07/04/2541674/magdalena-miltenova-bssit-tryabva-da-stane-yasno-dali-dneshniyat-protest-e-za-obedinenieto-na-bransha-ili-sreshtu-kabineta-borisov-3.html", "text": "Трябва да стане ясно дали днешният протест е за обединението на бранша или срещу кабинета „Борисов 3“. Това каза Магдалена Милтенова – председател на Браншовия съюз за стопанска инициатива в транспорта (БССИТ), по време на извънредна пресконференция на браншови организации в автобусния и в товарния транспорт, предаде репортер на  Агенция „Фокус“ . \r\n„Ние не сме хората, които лобират в законопроекта за автомобилна камара. Крайно време обаче е да кажем каква е връзката между вносителите на законопроекта и тези, които пишат законопроекта. Именно в тази връзка заявих, че нито сме се возили в лодка с г-н Столарски, нито сме се возили в лодка с г-н Цветанов. Нито пък г-н Цветанов е кум на някого от нас. Хубаво е да стигнем до там, че лобито, което може би ще вкара и следващия законопроект за автомобилна камара, не е на хората, които са на тази маса. Не сме го казали до този момент само от уважение към премиера Бойко Борисов и неговото управление, не сме се намесвали и не сме използвали подобни неща. Но мисля, че е време да го кажем, тъй като реално погледнато тук прозират доста лобистки интереси“, каза още Милтенова и посочи, че нещата вече излизат извън контрол и е редно да се знае какво се случва. „И именно заради това така беше озаглавена и днешната ни пресконференция – трябва да стане ясно дали протестират за обединението на бранша или протестират срещу кабинета „Борисов 3“, коментира тя. \r\nЦветилена СИМЕОНОВА", "date": "2018.07.04", "title": "Магдалена Милтенова, БССИТ: Трябва да стане ясно дали днешният протест е за обединението на бранша или срещу кабинета „Борисов 3“"}
{"url": "http://www.focus-news.net/news/2018/07/04/2541684/shumen-prodalzhava-aktivnata-rabota-na-odmvr-po-protivodeystvie-na-bitovata-prestapnost-patniya-travmatizam-i-aktsiznite-stoki.html", "text": "Продължава активната работа на ОД на МВР-Шумен по противодействие на битовата престъпност, пътния травматизъм и акцизните стоки. На брифинг ст. комисар Ялчън Расим, директор на ОДМВР посочи, че тези три линии ще бъдат приоритет в работата през следващото шестмесечие, предаде репортер на  Радио „Фокус“-Шумен . „Проблем остава пътният травматизъм. Въпреки активната превантивна дейност, активните усилия по безопасност на пътното движение, разяснителните кампании по училища, въпреки съставените административни актове за нарушения, пробемът си е налице и продължава да ни тревожи. Единственото, което ме успокоява е, че имаме спад на загиналите при катастрофи, като от началото на годината са 6, срещу 9 за същия период на 2017 година“, заяви ст. комисар Расим. За първите шест месеца на годината на територията на ОДМВР-Шумен са регистрирани 342 пътнотранспортни произшествия, от които 298 са с материални щети. Тежките пътни инциденти са 44. ранени са 47 души. Тази година произшествията са с 34 повече в сравнение с предходния отчетен период, с трима повече са и ранените при катастрофи.  Съставени са 3863 акта за административни нарушения, с 256 повече от предходния отчетен период.  Наложени са 10 235 глоби с фиш на стойност  341 400 лева.  Издадените фишове са с 1177 повече от същия период на миналата година. Електронните фишове са 12 044, срещу 5 771 за миналогодишния период, на обща стойност  1 257 500 лева.  \r\nПрез първото шестмесечие на територията на област Шумен са регистрирани 1043 престъпни деяния, при 1158 престъпления за първите шест месеца на предходната година. Наблюдава се намаление с 9,93 %.  Разкрити от регистрираните са 487 престъпления, а за същия период на миналата година  са 518. Постигнат е процент на разкриваемост от 46,69 %, срещу 44,73 % за първото полугодие на 2017 година, което е увеличение с близо 2 процентни пункта. Престъпленията против личността бележат устойчивост. Те са 62, срещу 63 за миналата година. При тях преобладават телесните повреди. Регистрирано е 1 убийство, което е разкрито. При престъпленията против собствеността се отчита намаление с 12,39 %. Те са 389, а за първото полугодие на 2017 година са 444. Най-значително е при кражбите с 25,31%.  Регистрираните кражби са 264 , а за миналогодишния период 331, намалението е с 20,24 %. При грабежите се наблюдава увеличение. През тази година са регистрирани 13 грабежа, а през първото полугодие на 2017 година – 8. При престъпленията против собствеността е постигнат процент на разкриваемост от 48,84 %, срещу 42,79% за първите шест месеца на 2017. При кражбите за тази година – 51,89, спрямо 47,43 за миналата. При грабежите 61,54 %, спрямо 87,50 % за миналогодишния период. При общоопасните престъпления се наблюдава увеличение с 8,41. Регистрирани са 335, спрямо 309 за миналогодишния период. При противозаконните отнемания на МПС се наблюдава увеличение. Регистрирани са 8, спрямо 3 за миналата година. \r\nИвелина ИВАНОВА", "date": "2018.07.04", "title": "Шумен: Продължава активната работа на ОДМВР по противодействие на битовата престъпност, пътния травматизъм и акцизните стоки"}
{"url": "http://www.focus-news.net/news/2018/07/04/2541681/kurir-makedoniya-seriya-ot-46-zemetreseniya-sa-registrirani-v-albaniya-nay-silnoto-e-useteno-v-makedoniya-cherna-gora-i-kosovo.html", "text": "Серия от 46 земетресения с различна степен на интензивност са регистрирани на територията на Албания в последните часове. Най-силното от тях – с магнитуд от 4,9 по скалата на Рихтер, е усетено и в Македония, съобщава скопското електронно издание  „Курир“ . \r\nТрусовете нанесоха материални щети и предизвикаха паника сред гражданите, които напуснаха домовете си. Институциите преустановиха работа, съобщено бе и за смущения в телекомуникационните мрежи. Към настоящия момент няма информация за пострадали, но вече се правят оценки на нанесените щети.  \r\nНай-силният трус е бил регистриран в 11.01 часа местно време (12.01 часа българско време), показва справка на официалната интернер страница на Европейския средиземноморски сеизмологичен център (EMSC). Епицентърът на труса е бил на 30 километра северозападно от столицата Тирана и на 15 километра северозападно от град Вора, с дълбочина от 10 километра под земната кора. Той е усетен в Македония, Черна гора и Косово.  \r\nМинистерството на отбраната в Тирана откри гореща телефонна линия, на която гражданите може да се обръщат за помощ или информация.  Тереза Герова", "date": "2018.07.04", "title": "„Курир“ (Македония): Серия от 46 земетресения са регистрирани в Албания, най-силното е усетено  в Македония, Черна гора и Косово"}
{"url": "http://www.focus-news.net/news/2018/07/04/2541683/prokurorskata-kolegiya-na-vss-izbra-ivan-geshev-za-zamestnik-glaven-prokuror.html", "text": "С 9 гласа \"за\" и нито един против прокурорската колегия на Висшия съдебен съвет избра ръководителят на спецпрокуратурата Иван Гешев за заместник главен прокурор, предаде  БНР . \r\nТой ще е петият заместник на Сотир Цацаров и ще има ресор \"Корупция\".", "date": "2018.07.04", "title": "Прокурорската колегия на ВСС избра Иван Гешев за заместник главен прокурор"}
{"url": "http://www.focus-news.net/news/2018/07/04/2541685/razgrad-katastrofa-mezhdu-dva-leki-avtomobila-e-stanala-v-rayona-na-masloboynata-v-samuil-ima-postradali.html", "text": "Челен удар между два леки автомобила е станал около 11.30 часа днес до маслобойната в Самуил. Това съобщиха от  ОДМВР - Разград . \"Фолксваген Голф\", управляван от 20-годишна жена с инициали И.А. от село Владимировци, пътува в посока от Разград към Самуил, на влажен пътен участък, опитвайки се да избегне животно, навлиза в лентата за насрещно движение и удря движещия се в обратна посока \"Фолксваген Голф\", шофиран от 52-годишен с инициали Г.С. от село Голям извор. В блъснатия Фолксваген е пътувало 4-членно семейство - водачът, 44-годишната му съпруга и двамата им сина на 20 и на 16 години. Откарани са в МБАЛ - Разград, където в момента се изяснява състоянието и травмите им. В колата на 20-годишната жена със стаж 3 месеца се е возела 52-годишната ѝ майка с инициали И.Х., която след преглед в болницата е освободена без сериозни наранявания. Продължава работата по изясняването на случая.", "date": "2018.07.04", "title": "Разград: Катастрофа между два леки автомобила е станала в района на маслобойната в Самуил, има пострадали"}
{"url": "http://www.focus-news.net/news/2018/07/04/2541682/spetsializiranata-prokuratura-obvini-chetirima-dushi-za-uchastie-v-organizirana-prestapna-grupa-za-reket-porachala-sledene-i-poboy-na-danachen-sluzhitel.html", "text": "Специализираната прокуратура повдигна обвинения на четирима участници в организирана престъпна група за рекет, действала на територията на София и други градове в страната от март 2016 г. Това съобщиха от пресцентъра на  Апелативна специализирана прокуратура . Трима от обвинените, в т.ч. ръководителят на групата (който е брат на народен представител), бяха задържани на 3 юли 2018 г. при специализирана операция на ГДБОП и Специализираната прокуратура в София, Приморско и Белово. Четвъртият участник в момента е в Бургаския затвор, където изтърпява присъда за незаконно притежание на оръжие. \r\nСпоред събраните доказателства групата е решавала чрез брутални силови действия (и срещу солидно заплащане) финансови спорове в полза на някоя от страните, поемала е и е изпълнявала поръчки за „наказателни акции“ срещу конкретни хора, или е възлагала изпълнението им на трети лица. \r\nСъбрани са доказателства, че групата е възлагала поръчки за следене и нанасяне на побой над застреляния на 19 декември 2017 г. в София директор на звено „Фискален контрол” в НАП Иво Стаменов. \r\nСред основните задачи на разследващите дейността на престъпната група е да установят дали нейни участници, или лица, на които са възлагани поръчки за насилствени действия, имат връзка с покушението над данъчния служител.", "date": "2018.07.04", "title": "Специализираната прокуратура обвини четирима души за участие в организирана престъпна група за рекет, поръчала следене и побой на данъчен служител"}
{"url": "http://www.focus-news.net/news/2018/07/04/2541687/predpriemat-se-speshni-merki-za-predotvratyavane-poyavata-na-afrikanska-chuma-po-svinete-v-balgariya.html", "text": "Правителството одобри допълнителни разходи в размер на 4,5 млн. лв. по бюджета на Министерството на земеделието, храните и горите за обезпечаване изпълнението на неотложни мерки за предотвратяване появата на Африканска чума по свинете в Република България. Това съобщиха от  правителствената информационна служба .  \r\nАфриканската чума по свинете е силно заразно вирусно заболяване по домашните и дивите свине. То се предава директно - чрез контакт между болни и здрави животни, индиректно - чрез контакт със замърсени с вируса материали и повърхности, чрез поглъщане на заразени фуражи и основно чрез хранене с отпадъци, съдържащи заразено свинско месо или месни продукти. \r\nАфриканската чума по свинете се проявява с висока смъртност при домашните и дивите свине, като липсва лечение и ваксина. Веднъж проникнала в дадена държава болестта оказва значително негативно въздействие върху търговията, свиневъдството и ловното стопанство. Изкореняването й е изключително трудно и при дивите свине може да отнеме години, поради което превантивните дейности и готовността за ранно откриване и предприемане на спешни мерки са най-ефикасната мярка за борба със заболяването. При липсата на ваксини или лечение на заболелите животни, единственият начин да се контролира заболяването в засегнатите територии е тотално унищожаване на заразените и контактните животни и прилагането на строги мерки за ограничаване на придвижването на свине или продукти, добити от тях. \r\nС оглед на усложнената епизоотична обстановка на територията на цяла Европа, Министерство на земеделието, храните и горите изготви план с неотложни мерки за предотвратяване на появата на заболяването на територията на страната. Основните мерки, които следва да се изпълняват от Българската агенция по безопасност на храните, Изпълнителна агенция по горите, държавните  горски предприятия и ловните сдружения включват засилен граничен контрол при движението на живи животни, контрол върху личния багаж на пътниците, пристигащи на територията на страната. Засилени мерки за биосигурност в свиневъдните обекти, редуциране плътността на популацията от дива свиня на територията на страната и организиране и провеждане на лабораторен контрол също са в списъка от спешни мерки.", "date": "2018.07.04", "title": "Предприемат се спешни мерки за предотвратяване появата на Африканска чума по свинете в България"}
{"url": "http://www.focus-news.net/news/2018/07/04/2541692/dobrich-globa-ot-340-britanski-liri-shte-plati-balgarin-shofiral-bez-predpazen-kolan-v-angliya.html", "text": "Окръжен съд - Добрич е признал финансова санкция, наложена в Англия на мъж от Добрич за това, че през май 2017 г. е шофирал без предпазен колан. Това съобщиха от пресцентъра на  Окръжен съд - Добрич . Нарушението било извършено в района на град Грейс, област Есекс, където мъжът управлявал лек автомобил с добричка регистрация без да спази задължителното изискване за поставяне на предпазни колани в моторните превозни средства. За извършеното деяние 32-годишният М.И. е бил глобен от компетентните органи в Обединено кралство - Англия и Уелс. Със съдебно решение, постановено на 1 ноември 2017 г., на българския гражданин е била наложена санкция в общ размер 340 британски лири. Сумата включва глоба от 220 лири, 90 лири за направените разходи по съдебното и административно производство, както и определените със същото решение 30 лири към обществен фонд или организация за подпомагане на жертвите. Производството в Окръжния съд е образувано въз основа на изпратено удостоверение, обосновано с Рамково решение на Съвета, относно прилагането на принципа на взаимно признаване на финансовите санкции, наложени в държави членки на Европейския съюз. Съдебният състав е преценил, че не са налице основания за отказ от признаване и изпълнение на наложената глоба и мъжът трябва да плати 760,98 лв., равностойни на 340 британски лири по курса на БНБ към датата на постановяване на решението за санкцията. В съдебната зала санкционираният български гражданин е заявил, че знае за извършеното нарушение и желае да плати наложената му глоба. Постановеният съдебен акт подлежи на обжалване пред Апелативен съд - Варна в 7-дневен срок.", "date": "2018.07.04", "title": "Добрич: Глоба от 340 британски лири ще плати българин, шофирал без предпазен колан в Англия"}
{"url": "http://www.focus-news.net/news/2018/07/04/2541690/prez-2019-g-nyama-da-ima-novi-investitsionni-proekti-finansirani-chrez-darzhavni-zaemi-ili-chrez-izdavane-na-darzhavna-garantsiya.html", "text": "Министерският съвет взе решение в проекта на Закон за държавния бюджет на Република България за 2019 г. да не бъдат включвани нови инвестиционни проекти, които да бъдат финансирани с държавни заеми и/или с издаване на държавни гаранции, по реда на Наредбата за условията, на които трябва да отговарят инвестиционните проекти, финансирани с държавни заеми, и проектите, кандидатстващи за финансиране с държавна гаранция, и за реда за тяхното разглеждане (Наредбата). Това съобщиха от  правителствената информационна служба . Това ще осигури последователност при прилагането на мерките за подобряване на бюджетната позиция на фона на продължаващата фискална консолидация и за спазване на фискалните цели, предвидени в Средносрочната бюджетна прогноза за 2019-2021 г.  \r\nПо реда на Наредбата не се разглеждат проекти, за одобрението на които има предвиден друг специален ред в закон или в нормативен акт на Министерския съвет, където са регламентирани особеностите за тяхната реализация независимо, че за финансирането им се планира ползването на заемен ресурс и/или издаването на държавна гаранция.", "date": "2018.07.04", "title": "През 2019 г. няма да има нови инвестиционни проекти, финансирани чрез държавни заеми или чрез издаване на държавна гаранция"}
{"url": "http://www.focus-news.net/news/2018/07/04/2541688/ministar-temenuzhka-petkova-i-zamestnik-generalniyat-direktor-na-maae-obsadiha-vazmozhnosti-za-satrudnichestvo.html", "text": "„Един от основните приоритети в енергийния отрасъл за настоящето правителство е удължаването срока на експлоатация на 5-ти и 6-ти блок на АЕЦ „Козлодуй“. След като бяха изпълнени всички заложени дейности, миналата година Агенцията за ядрено регулиране издаде лицензия за работа на 5-ти блок на ядрената централа до 2027 г. В момента в срок се изпълняват всички мерки по проекта за удължаване живота на 6-ти блок, очакваме те да приключат до края на месец юли“. За това енергийният министър Теменужка Петкова информира заместник-генералния директор на Международната агенция за атомна енергия и началник отдел „Ядрена безопасност и сигурност“ г-н Хуан Карлос Лентихо, съобщиха от пресцентъра на  Министерство на енергетиката .  \r\nЛентихо отбеляза ползотворната работа между България и МААЕ, като подчерта, че агенцията разполага с добри специалисти в областта на ядрената безопасност. Те биха могли да сътрудничат на българската страна както по отношение удължаването на срока на експлоатация на двата блока на АЕЦ „Козлодуй“, така и при евентуалното изграждане на нова ядрена мощност. Във връзка с проекта „Белене“, министър Петкова информира г-н Лентихо за решението на правителството да търси възможност за реализацията му съвместно със стратегически инвеститор, на пазарен принцип и без предоставяне на държавна гаранция, чрез отделяне на активите и пасивите на проекта в отделно дружество.  \r\nСпоред министър Петкова безспорно сигурността е водеща тема при експлоатацията на ядрени мощности. Страната ни развива ядрена енергетика повече от 40 години и се надяваме да продължим успешното функциониране на сектора, допълни тя. „За България ядрената безопасност е приоритет, уверен съм, че съвместното ни сътрудничество ще продължи“, подчерта заместник-генералният директор на МААЕ г-н Лентихо.", "date": "2018.07.04", "title": "Министър Теменужка Петкова и заместник-генералният директор на МААЕ обсъдиха възможности за сътрудничество"}
{"url": "http://www.focus-news.net/news/2018/07/04/2541691/varna-okrazhnata-prokuratura-povdigna-novo-obvinenie-na-narkorazprostranitel-za-nezakonno-pritezhanie-na-ognestrelno-orazhie-i-boepripasi.html", "text": "Окръжната прокуратура във Варна повдигна ново обвинение и за незаконно притежание на огнестрелно оръжие и боеприпаси на задържан под стража наркоразпространител. Това съобщиха от пресцентъра на  Апелативна прокуратура - Варна . С ново обвинение се сдоби задържаният под стража с определение на Варненския окръжен съд наркоразпространител К.М., след като Окръжната прокуратура във Варна го привлече като обвиняем и за незаконно държане на преправен в огнестрелен газов пистолет със заличени номера, 4 патрона, калибър 9 мм,  снаряди с проектил и 7 патрона, кабилър 9х18 мм. Престъплението по член 339, ал. 1 от НК се наказва с лишаване от свобода от 1 до 6 години.  \r\n29-годишният К.М. вече е привлечен като обвиняем за държане с цел разпространение и за разпространение на марихуана и амфетамини – продължавано престъпление по член 354а, ал. 1, във връзка с член 26, ал. 1 от НК, след като на 25 юни тази година полицията установила двама клиенти, които същата вечер купили от К.М. марихуана.  \r\nПри условията на неотложност било извършено претърсване в дома на обвиняемия, за да му се попречи да унищожи или укрие наркотичните вещества. В дома му са намерени и иззети 53,31 грама марихуана и 69 таблетки, както и бяло вещество, производни на амфетамина, с тегло 37,87 грама. \r\nТогава Окръжната прокуратура внесе искане във Варненския окръжен съд, който със свое определение взе мярка за неотклонение „Задържане под стража“ спрямо 29-годишния наркоразпространител.", "date": "2018.07.04", "title": "Варна: Окръжната прокуратура повдигна ново обвинение на наркоразпространител - за незаконно притежание на огнестрелно оръжие и боеприпаси"}
{"url": "http://www.focus-news.net/news/2018/07/04/2541693/ruska-boyadzhieva-zam-kmet-na-burgas-gostite-na-burgas-veroyatno-idvat-obremeneni-ot-stereotipi-a-ostavat-iznenadani-che-sa-otkrili-grad-s-dobar-imidzh.html", "text": "Гостите на Бургас вероятно идват обременени от стереотипи, а остават изненадани, че са открили град с добър имидж. Това каза Руска Бояджиева, зам.-кмет на Община Бургас с ресор европейски политики и околна среда, на тържествена церемония по повод 139-та годишнина от създаване на Министерството на вътрешните работи, предаде репортер на  Радио „Фокус“ – Бургас .  По думите ѝ чуждестранните гости на града остават впечатлени и изразяват възхищението си от спокойствието по улиците и чувството за сигурност от страна на гражданите. „Трябва да знаете, че приносът за добрият имидж на Бургас е и на служителите на МВР“, добави Бояджиева. \r\nВеселина НИКОЛОВА", "date": "2018.07.04", "title": "Руска Бояджиева, зам.-кмет на Бургас: Гостите на Бургас вероятно идват обременени от стереотипи, а остават изненадани, че са открили град с добър имидж"}
{"url": "http://www.focus-news.net/news/2018/07/04/2541686/afp-britanskata-antiteroristichna-politsiya-razsledva-intsidenta-s-upotrebata-na-neizvestno-veshtestvo-kray-solzbari.html", "text": "Британската антитерористична полиция подпомага разследването на инцидента, при който двама души бяха хоспитализирани в критично състояние след излагане на въздействието на „неизвестно вещество\" в близост до Солзбъри, където в началото на месец март бе отровен бившият офицер от руското Главно разузнавателно управление Сергей Скрипал и дъщеря му Юлия, предава  AFP . \r\n„Служители от звената за борба с тероризма работят съвместно с колеги от Уилтширската полиция във връзка с инцидента в Еймсбъри\", се казва в изявление от правоохранителните органи. Говорител на полицията поясни, че сътрудничеството е „процедурно\", тъй като все още не е ясно какво е веществото, от което са пострадали двамата.  Тереза Герова", "date": "2018.07.04", "title": "AFP: Британската антитерористична полиция разследва инцидента с употребата на „неизвестно вещество\" край Солзбъри"}
{"url": "http://www.focus-news.net/news/2018/07/04/2541696/balgariya-shte-uchastva-v-izgrazhdaneto-na-edinna-mrezha-ot-mnogomodalni-transportni-tsentrove-na-es.html", "text": "Правителството одобри декларация във връзка с намерението на страната ни да участва в изграждането на единна мрежа от многомодални транспортни центрове на ЕС. Това съобщиха от  правителствената информационна служба . Мрежата е предвидено да се използва при операции, учения и ежедневната дейност по придвижване и транспортиране на военни товари и личен състав от страните-членки на ЕС и НАТО. Участието в инициативата ще подобри възможностите за придвижване на войски и транспортиране на военни товари, като способства за въвеждането на единни стандарти и процедури за граничен и митнически контрол. Това е също възможност за усъвършенстване на трансграничните решения за по-ефективен и облекчен режим на транспортиране на военни и опасни товари в рамките на ЕС. \r\nОдобреният документ на днешното правителствено заседание представляват проект на Декларация за намерение за присъединяване на Министерството на отбраната на Република България към Проектно споразумение между Федералния министър на отбраната и спорта на Република Австрия, Министъра на отбраната на Кралство Белгия, Министерството на отбраната на Чешката република, Министерството на отбраната на Република Кипър, Министерството на отбраната на Република Финландия, Министъра на отбраната на Френската република, Федералния министър на отбраната на Федерална република Германия, Министерството на националната отбрана на Гръцката република, Министерството на отбраната на Унгария, Министерството на отбраната на Италианската република, Министъра на отбраната на Кралство Нидерландия, Министъра на националната отбраната на Република Полша, Министерството на отбраната на Република Словения, Въоръжените сили на Швеция и Европейската агенция по отбрана относно проект „Многомодален транспортен център“ (Multimodal Transport Hub- M2THub).", "date": "2018.07.04", "title": "България ще участва в изграждането на единна мрежа от многомодални транспортни центрове на ЕС"}
{"url": "http://www.focus-news.net/news/2018/07/04/2541695/sofiyski-gradski-sad-nalozhi-prisada-ot-4-godini-i-6-mesetsa-zatvor-na-obvinyaem-za-danachna-izmama-za-nad-1-mln-lv.html", "text": "Софийски градски съд наложи присъда от 4 години и 6 месеца затвор на обвиняем за данъчна измама. Това съобщиха от пресцентъра на  Прокуратура на Република България . По внесения от Софийска градска прокуратура обвинителен акт, съдът постанови наказание 4 години и шест месеца \"Лишаване от свобода\" при първоначален общ режим за 56-годишния Златко Тр. Той е признат за виновен извършени престъпления срещу данъчната система на Република България. СГП е установила, че чрез създадени шест търговски дружества е извършвана фиктивна дейност в периода 1 март 2008 г. - 29 март 2011 г. По този начин са прикрити облагаеми доходи от продажби на стоки и недвижими имоти. Подсъдимият Златко Тр. е използвал счетоводни документи с невярно съдържание, като по този начин дружеството неоснователно е завишавало разходите си за съответната данъчна година. По този начин се е стигнало до избягване установяването и плащането на данъчни задължения в особено големи размери – общо 1 077 968.75 лева, от които - дължим данък добавена стойност (ДДС) за внасяне в размер на 780 877.57 лв. и дължим корпоративен данък за внасяне в размер на 297 091.18 лева.", "date": "2018.07.04", "title": "Софийски градски съд наложи присъда от 4 години и 6 месеца затвор на обвиняем за данъчна измама за над 1 млн. лв."}
{"url": "http://www.focus-news.net/news/2018/07/04/2541697/balgariya-i-kitay-shte-zadalbochat-satrudnichestvoto-si-v-oblastta-na-malkite-i-sredni-predpriyatiya.html", "text": "Правителството одобри проект на Меморандум за разбирателство за сътрудничество в областта на малките и средните предприятия между Министерството на икономиката на България и Министерството на търговията на Китай, като основа за водене на преговори. Това съобщиха от  правителствената информационна служба . \r\nМеморандумът предвижда сътрудничество между България и Китай за насърчаване на ефективните икономически връзки между бизнеса в областта на индустрията, търговията, инвестициите и други сектори. Двете страни ще съдействат за организирането на семинари, панаири, изложения, като същевременно ще насърчават комуникацията и сътрудничеството между българските и китайските фирми.", "date": "2018.07.04", "title": "България и Китай ще задълбочат сътрудничеството си в областта на малките и средни предприятия"}
{"url": "http://www.focus-news.net/news/2018/07/04/2541694/pravitelstvoto-se-razporedi-s-imoti.html", "text": "Правителството възложи на министъра на вътрешните работи Валентин Радев да сключи договор за покупка на имоти в полза на държавата. Това съобщиха от  правителствената информационна служба . Имотите, които ще бъдат предоставени на МВР за безвъзмездно управление, представляват два гаража, с обща застроена площ от 40.50 кв. м. Собственост са на еднолично акционерно дружество и се намират в двора на сградата на ОДМВР-Разград. Те се ползват, след като се премине входния портал, контролиран от областната дирекция. Придобиването на двата гаража, по предварителна оферта на стойност 15 000 лева, ще разшири складовата база на дирекцията, ще даде възможност за съхранение на част от служебните автомобили и ще отговори изцяло на правилата на пропускателния режим и на мерките за физическата сигурност на класифицирана информация на територията на ОДМВР-Разград. Средствата за закупуването на имотите ще бъдат осигурени от бюджета на Министерството на вътрешните работи за 2018 г. \r\nС друго свое решение правителството учреди безсрочен сервитут върху поземлени имоти в горски територии в землищата на с. Слатина, община Берковица, с. Долно Озирово, община Вършец, с. Краводер, община Криводол, с. Бели извор и гр. Враца, община Враца. Общата площ на сервитутната зона е 62,961 дка. Имотите се намират в района на дейност на Учебно опитно горско стопанство „Петрохан“, Териториално поделение „Държавно горско стопанство Берковица“ и Териториално поделение „Държавно горско стопанство Враца“, към Държавно предприятие „Северозападно държавно предприятие“ - Враца. Вещното право върху имотите се учредява за изграждане и обслужване на подземен водопровод, включително прилежащите към него хидротехнически съоръжения с площ до 15 кв м. за обект: „Реконструкция на съществуващ азбесто-циментов захранващ водопровод от язовир „Среченска бара“ до гр. Враца, на територията на областите Враца и Монтана“. За придобиване на ограниченото вещно право дружеството ще заплати нормативно определените цена и режийни разноски.   \r\nБезвъзмездно се предоставя управлението на имот - публична държавна собственост на Българска академия на науките за нуждите на Института по металознание, съоръжения и технологии с Център по хидро - и аеродинамика „Акад. Ангел Балевски“. Имотът се намира в землището на гр. Царево, местност „Скотовъден фонд – Боруна“ и е с площ от 2 863 кв. м. По този начин на БАН ще се осигури подходящ полигон за изпитване в морски условия на съоръженията и изделията, продукт на дейността на Института.  \r\nОтново безвъзмездно Професионалната гимназия „3латю Бояджиев“ в град Брезово се прехвърля на общината, след като учебното заведение е обявено за общинско. Имотът на ул. „Васил Коларов“ № 1, в който се намира гимназията, досега е бил управляван от Министерството на образованието и науката. \r\nПоради отпаднала нужда се отнема от Областния управител на област Плевен правото на управление върху имот - изключителна държавна собственост. Имотът представлява реална част от Археологически резерват „Античен град Улпия – Ескус“ с площ 210 488 кв. м. и се намира в землището на с. Гиген, община Гулянци, област Плевен. Имотът ще се управлява от министъра на културата на основание чл. 14, ал. 1, т. 14 от Закона за културното наследство. \r\nДва недвижими имота във Велико Търново с обща площ 90 кв.м. ще бъдат продадени от „Български пощи“ ЕАД. Продажбата ще се извърши при начална цена, не по-ниска от определената от независим оценител. Предложените на търг недвижими имоти са изгубили първоначалното си предназначение и функция и не са необходими за изпълнение на основната дейност на дружеството. \r\nМинистерският съвет също отменя свое Решение № 559 от 29.09.2017 г., с което безвъзмездно се прехвърля правото на собственост върху имот - частна държавна собственост, на община Бяла. Отмяната се прави по предложение на общината, която се отказва от намиращия се на ул. „Васил Левски“ № 4 в града имот. Той представлява терен с площ 856 кв. м., заедно с построените върху него три сгради и трети етаж от сграда със застроена площ 135 кв. м.", "date": "2018.07.04", "title": "Правителството се разпореди с имоти"}
{"url": "http://www.focus-news.net/news/2018/07/04/2541698/blagoevgrad-komediyno-shou-na-niki-stanoev-shte-bade-predstaveno-v-grada-v-ramkite-na-kampaniyata-v-podkrepa-na-ivan.html", "text": "Забавното и различно комедийно шоу на Ники Станоев ще гостува и в Благоевград. Това съобщиха от пресцентъра на  Общината . Ники говори за Музиката! Stand UP Comedy Show ще се проведе на 6 юли от 20.00 часа на открита сцена между сградите на Младежки дом и Регионален исторически музей. Шоуто се включва в кампанията „В подкрепа на Иван“. 14- годишният Иван Христов от Благоевград има нужда от финансова помощ за животоспасяваща интервенция в чужбина. \r\nВходът на събитието е свободен. Ще бъдат поставени кутии, за да може всеки, който желае и има възможност, да отдели средства.  \r\nБлагоевград е един от любимите градове от лятното комедийно турне на Ники Станоев. В самото шоу той разказва много истории преживяни именно в областния град. \r\n\"ШашОвите истории в тази истинска стендъп комедия са за музиката в моят живот, тоест от 80-те до \"наши дни\", каза самият Ники Станоев.", "date": "2018.07.04", "title": "Благоевград: Комедийно шоу на Ники Станоев ще бъде представено в града в рамките на кампанията „В подкрепа на Иван“"}
{"url": "http://www.focus-news.net/news/2018/07/04/2541699/odobren-e-proekt-na-nova-programa-za-satrudnichestvo-s-polsha-v-oblastta-na-naukata-i-vissheto-obrazovanie.html", "text": "Правителството одобри проект на Програма за сътрудничество между Министерството на образованието и науката на Република България и Министъра на науката и висшето образование на Република Полша в областта на науката и висшето образование за периода 2018-2022 година. Това съобщиха от  правителствената информационна служба .  \r\nВ изпълнение на междуправителствената спогодба за културно и научно сътрудничество, подписана във Варшава на 25 февруари 1993 г., се сключват програми за секторно сътрудничество. В тази връзка бе подготвена и съгласувана нова програма за сътрудничество, която отразява актуалното състояние на секторите на висшето образование и науката в контекста на членството в Европейския съюз на двете страни. \r\nНовата програма поставя рамката за двустранното сътрудничество с хоризонт следващите четири години (2018-2022 година). В нея се определят квотите за обмен на студенти и докторанти, изучаването на български и полски език в действащите лекторати в университети на двете страни и провеждането на летни училища по език, литература и култура, организирани на реципрочна основа. С документа се насърчава и прякото сътрудничество между висшите училища и научните организации посредством реализация на съвместни проекти. Предвидена е възможност за размяна на делегации на ниво министерство с цел определяне на конкретни приоритетни направления на сътрудничеството. \r\nВ програмата са взети предвид реалните възможности на двете страни за образователен и научен обмен и взаимният интерес от по-нататъшно развитие и укрепване на двустранните отношения, регламентирани са и параметрите за финансиране на договореностите.", "date": "2018.07.04", "title": "Одобрен е проект на нова програма за сътрудничество с Полша в областта на науката и висшето образование"}
{"url": "http://www.focus-news.net/news/2018/07/04/2541700/pravitelstvoto-predostavi-dve-kontsesii-za-dobiv-na-podzemni-bogatstva.html", "text": "„Каолин“ ЕАД, гр. Сеново, ще добива индустриални минерали – кварц-каолинова суровина, от находище „Балабана“, участъците „Източно гнездо“ и „Западно гнездо“. Това съобщиха от  правителствената информационна служба . Находището се намира в землищата на селата Полковник Таслаково, Грънчарово и Секулово, община Дулово, област Силистра. Концесията се предоставя за срок от 35 години, като през този период концесионерът ще вложи 15,5 млн. лв. за добива. Очакваните концесионни плащания за целия период ще надхвърлят 11,5 млн. лв.  \r\n„Пътища и мостове“ ЕООД, гр. Варна, получи концесия за добив на строителни материали - пясъци, от находище „Шафкаалан“, разположено в землището на с. Здравец, община Аврен, област Варна. За 35-годишния срок на концесията се очаква постъпленията от концесионни плащания да надхвърлят 826 хил. Концесионерът предвижда инвестиции за обезпечаване на производствената дейност в размер на над 2 млн. лв. \r\nПловдивското дружество „Стоун Лайн М и М“ ЕООД ще поеме изцяло правата и задълженията по концесионен договор за добив на варовици от находище „Върбешница“, след като правителството одобри поисканата от досегашния концесионер - „Монолит“ АД, промяна. Находище „Върбешница“ е разположено в землището на с. Върбешница, община Мездра, област Враца. Концесионният договор с „Монолит“ АД за добив на варовици е сключен през 2000 г. за срок от 35 г. С днешното решение на МС се предвижда в концесионния договор да бъде включено задължение за концесионера да предостави финансово обезпечение за изпълнение на дейностите по ликвидация или консервация на находището и рекултивация на засегнатите земи.", "date": "2018.07.04", "title": "Правителството предостави две концесии за добив на подземни богатства"}
{"url": "http://www.focus-news.net/news/2018/07/04/2541704/odobreni-sa-proektite-na-dva-memoranduma-za-razbiratelstvo-s-kitay-v-sferata-na-ikonomikata.html", "text": "Правителството одобри проектите на два меморандума за разбирателство, въз основа на които българската Изпълнителна агенция за насърчаване на малките и средните предприятия ще си сътрудничи с Китайския съвет за насърчаване на международната търговия и с Бюрото, отговорно за организацията на Китайския международен панаир за вносни стоки - China International Import Expo (CIIE). Това съобщиха от  правителствената информационна служба . \r\nДвата документа ще подпомогнат развитието на икономическото сътрудничество между България и Китай в подкрепа на малките и средни предприятия. Двете страни поемат задължения за обмен на бизнес-информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия.  \r\nБългарската и китайската страна ще си сътрудничат при организиране на промоционални прояви в услуга на малките и средните предприятия като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и др.", "date": "2018.07.04", "title": "Одобрени са проектите на два меморандума за разбирателство с Китай в сферата на икономиката"}
{"url": "http://www.focus-news.net/news/2018/07/04/2541703/sport-otvlekli-bashtata-na-obi-mikel-predi-macha-s-arzhentina.html", "text": "Капитанът на Нигерия Джон Оби Микел разкри, че часове преди последния мач от груповата фаза на световното първенство срещу Аржентина е получил обаждане, че баща му е бил отвлечен футболистът обаче е бил предупреден, че ако информира властите, ще застрелят баща му. Пред ESPN Оби Микел разказа, че това е станало четири часа преди срещата с гаучосите, като е бил поискан откуп в размер на 28 000 щатски долара. Баща му е бил отвлечен на път за погребение в югоизточна Нигерия на 26 юни заедно с неговия шофьор. Двамата са били открити почти седмица по-късно - на 2 юли. Па Микел Оби е бил закаран в болница, тъй като е бил измъчван, а по тялото му е имало много белези и рани, които е трябвало да бъдат лекувани. Капитанът на Нигерия не е информирал нито треньора, нито съотборниците, нито някои от федерацията. \r\n„Бях объркан, не знаех какво да правя но в крайна сметка не можех да разочаровам 180 милиона нигерийци. Не исках да отнемам от фокуса на момчетата, трябваше просто да изключа за 90 минути“, коментира Оби Микел. Пред дома на семейството в Нигерия е поставена денонощна охрана.", "date": "2018.07.04", "title": "Спорт: Отвлекли бащата на Оби Микел преди мача с Аржентина"}
{"url": "http://www.focus-news.net/news/2018/07/04/2541701/razgrad-45-godishen-mazh-ot-selo-yasenovets-e-zadarzhan-za-iznasilvane-na-61-godishna-zhena.html", "text": "45-годишен мъж от село Ясеновец е задържан в Районно управление на МВР-Разград за изнасилване. Това съобщиха от  ОДМВР-Разград . По данни на потърпевшата 61-годишна жена от село Липник, посоченото лице нахлува в помещение в стопанския двор на село Ясеновец, което тя обитава, около 22.00 часа на 2 юли. Със сила и заплахи, без нейно съгласие, я принуждава към полов акт. Задържаният е криминално проявен и осъждан за кражби. По случая е образувано досъдебно производство.", "date": "2018.07.04", "title": "Разград: 45-годишен мъж от село Ясеновец е задържан за изнасилване на 61-годишна жена"}
{"url": "http://www.focus-news.net/news/2018/07/04/2541702/odobrena-e-promyana-na-operativna-programa-regioni-v-rastezh-2014-2020.html", "text": "Правителството одобри промяна на Оперативна програма „Региони в растеж“ 2014- 2020 (ОПРР). Изменението е предложено от Управляващия орган на програмата, в резултат на извършен вътрешен анализ в периода февруари - април 2018 г. Това съобщиха от  правителствената информационна служба .  \r\nС оглед обезпечаване на всички сключени договори по инвестиционен приоритет „Образователна инфраструктура“, УО на ОПРР предлага преразпределяне на ресурс в рамките на приблизително 210 млн. лв. между тематични цели 4 и 10 по Приоритетна ос 1 „Устойчиво и интегрирано градско развитие“, без да се променя общата стойност (бюджет) на приоритетната ос. \r\nВ резултат на изменението, инвестиционните програми на общините в частта образователна инфраструктура ще бъдат подкрепени в максимална степен, което е в синхрон с националния приоритет на правителството на Република България за подобряване на сектор „Образование“. \r\nПромените са свързани и с намаляване на целите на индикаторите по инвестиционните приоритети за енергийна ефективност и за социалната инфраструктура. \r\nОдобрената промяна на ОПРР ще създаде условия за подобряване на изпълнението на програмата.", "date": "2018.07.04", "title": "Одобрена е промяна на Оперативна програма „Региони в растеж“ 2014-2020"}
{"url": "http://www.focus-news.net/news/2018/07/04/2541680/tanya-vlahova-chlen-na-natsionalno-sdruzhenie-na-balgarskite-prevozvachi-neka-dvete-strani-na-protestirashtite-prevozvachi-sednat-na-edna-masa-i-izkazhat-dovodite-si.html", "text": "Нека двете страни на протестиращите превозвачи седнат на една маса и изкажат доводите си. Това каза за  Агенция „Фокус“  Таня Влахова, член на Национално сдружение на български превозвачи, във връзка с протеста в подкрепа на Закона за Българска автомобилна камара.  Таня Влахова посочи, че има разминаване в информацията за целта на протеста, който се провежда днес от част от превозвачите. „След като казват, че искат да има обединение, нека да седнат „големите“ на една маса и пред обществото на открита пресконференция двете страни да изкажат доводите си, за да видим ние истината“, призова Влахова. „Ние сме за обединение в бранша“, допълни тя. „В момента малко се разминава това, което казват те като протест и в обществото не могат да се ориентират. Нека седнат и от едната страна, и от другата да направят една обща пресконференция и да си кажат. Ние сме за обединение в бранша, но не по този начин“, коментира още Влахова. По повод подписката „за“ приемането на вече оттегления законопроект, тя отбеляза, че такава до тях не е стигала. „Имаше редица срещи, на които присъствахме и се коментираше този законопроект, който е оттеглен, колко видите ли и е бил много добър за нас. По-голяма част от срещите бяха „плюене“ на единия срещу другия. Тези искат това, тези онова. Да застанат едни срещу други не в комисии, не в парламента, а първо да има обществено обсъждане. Нека има обединение, но нека седнат, за да може да се уточнят правилно нещата“, каза още Таня Влахова.", "date": "2018.07.04", "title": "Таня Влахова, член на Национално сдружение на българските превозвачи: Нека двете страни на протестиращите превозвачи седнат на една маса и изкажат доводите си"}
{"url": "http://www.focus-news.net/news/2018/07/04/2541705/komisiyata-po-otbrana-v-narodnoto-sabranie-shte-razgleda-aktualiziraniya-proekt-za-pridobivane-na-mnogofunktsionalen-boen-korab-za-vms.html", "text": "Комисията по отбрана в Народното събрание ще разгледа актуализирания проект за придобиване на многофункционален боен кораб за ВМС. Това каза председателят на комисията ген. Константин Попов в парламента, съобщиха от  Kомисията по отбрана . \r\nПроектът ще бъде разгледан на утрешното заседание на комисията – точно 3 дни след внасянето му от Министерски съвет в Народното събрание (5 юли, 14.30 ч., сградата на Народно събрание, зала 232, бул. “Кн. Дондуков” 1). \r\nНа предходни заседания Комисията с мнозинство подкрепи другите два проекта – за придобиване на боен самолет за ВВС и бронирана машина за Сухопътните войски. След това те бяха гласувани и в пленарна зала, като бяха подкрепени от ГЕРБ, БСП, “Обединени патриоти” и ДПС.", "date": "2018.07.04", "title": "Комисията по отбрана в Народното събрание ще разгледа актуализирания проект за придобиване на многофункционален боен кораб за ВМС"}
{"url": "http://www.focus-news.net/news/2018/07/04/2541711/sliven-predlaganeto-na-imoti-v-grada-nadvishava-tarseneto.html", "text": "Предлагането на имоти в Сливен надвишава търсенето, това съобщиха пред  Радио „Фокус“ – Сливен  брокери. В момента на пазара се предлагат повече жилища, отколкото се търсят. Въпреки това цените на имотите в града, както за купуване, така и за наем, не спадат. Средно голям апартамент без обзавеждане в центъра на града се отдава под наем за около 300-350 лв, със 100 по-малко може да бъде нает апартамент с най- необходимото оборудване в някой от кварталите. Закупуване на жилище от приблизително 100 квадратни метра в центъра ще струва над 40 000 евро. В самия център на града цената вече е над 45 евро за квадратен метър. В кварталите апартамент в панелен блок от приблизително 60 квадрата ще струва между 30 и 40 000 лева. По-скъпи са тухлените апартаменти. Със санирането на панелните жилища цените им ще се увеличат, коментираха брокери. Продължават да са най-желани фамилните жилища – къщи в рамките на града с малък или голям двор. Тези имоти вече са струват стотици хиляди левове, в зависимост от състоянието и местоположението им. \r\nЛюдмила ЙОРГОВА", "date": "2018.07.04", "title": "Сливен: Предлагането на имоти в града надвишава търсенето"}
{"url": "http://www.focus-news.net/news/2018/07/04/2541707/smolyan-machovete-ot-svetovnoto-parvenstvo-po-futbol-shte-se-izlachvat-na-amfiteatara-na-stariya-tsentar-ot-6-yuli.html", "text": "Мачовете от четвъртфиналната фаза до края на Световното първенство по футбол, ще се излъчват от 6 юли на Амфитеатъра на Стария център в Смолян, съобщиха от пресцентъра на  Общината .", "date": "2018.07.04", "title": "Смолян: Мачовете от световното първенство по футбол ще се излъчват на Амфитеатъра на Стария център от 6 юли"}
{"url": "http://www.focus-news.net/news/2018/07/04/2541689/opeloto-na-prof-bozhidar-dimitrov-shte-se-provede-na-5-yuli-2018-g-v-tsarkvata-sv-sedmochislenitsi-v-stolitsata.html", "text": "Опелото на проф. Божидар Димитров ще е на 5 юли 2018 г. в 10.30 часа в църквата „Св. Седмочисленици“, София, ул. „Граф Игнатиев“ 25. Това съобщиха от пресцентъра на Националния исторически музей.  \r\nПо решение на семейството на проф. Димитров поднесените венци на поклонението ще бъдат положени пред паметника на Васил Левски в София още днес.", "date": "2018.07.04", "title": "Опелото на проф. Божидар Димитров ще се проведе на 5 юли 2018 г. в църквата \"Св. Седмочисленици\" в столицата"}
{"url": "http://www.focus-news.net/news/2018/07/04/2541706/razgrad-zadarzhan-e-46-godishen-vodach-ot-selo-savin-shofiral-s-359-promila-alkohol.html", "text": "Лек автомобил „Опел Зафира“ е спрян за проверка на изхода на град Кубрат в посока село Савин около 16.00 часа на 3 юли. Това съобщиха от  ОДМВР-Разград . В хода на проверката е установено, че водачът Б.Б. на 46 г. от Савин шофира след употреба на алкохол. Дрегерът отчел 3,59 промила в издишания въздух. Взета е кръвна проба за медицинско изследване. Мъжът е задържан за срок от 24 часа. По случая е образувано бързо производство.", "date": "2018.07.04", "title": "Разград: Задържан е 46-годишен водач от село Савин, шофирал с 3,59 промила алкохол"}
{"url": "http://www.focus-news.net/news/2018/07/04/2541712/ministar-kiril-ananiev-nyama-po-visoka-nagrada-za-lekarya-ot-doverieto-i-priznatelnostta-na-patsientite.html", "text": "За всеки, който се е посветил на медицината, няма по-стойностна награда и по-голям повод за гордост от това – да получи доверието и признанието на пациентите си. Това заяви министърът на здравеопазването Кирил Ананиев по време на тържествената церемония по награждаването на медиците, отличени в организираната от вестник „24 часа“ кампания „Лекарите, на които вярваме“, съобщиха от пресцентъра на  министерството . Вярата в лекарите е в основата на доверието в системата и фактът, че номинираните се увеличават с всяка изминала година е доказателство за положителната обществена нагласа към отговорната работа на българския лекар, посочи още Кирил Ананиев.   \r\nМинистърът заяви, че Министерството на здравеопазването прави всичко възможно да създаде такива условия, които да позволят постоянна квалификация на медицинските специалисти.", "date": "2018.07.04", "title": "Министър Кирил Ананиев: Няма по-висока награда за лекаря от доверието и признателността на пациентите"}
{"url": "http://www.focus-news.net/news/2018/07/04/2541709/dots-sonya-penkova-natsionalniyat-voennoistoricheski-muzey-zavoyuva-lidersko-myasto-za-poveche-ot-100-godini-bitie-v-kulturno-istoricheskoto-prostranstvo-na-balgariya.html", "text": "Националният военноисторически музей завоюва лидерско място за повече от 100 години битие в културно-историческото пространство на България. Това каза директорът на Националния военноисторически музей доц. Соня Пенкова в интервю за  Агенция „Фокус“  по повод 102-ата годишнина от създаването на музея. По думите й днес музеят е желан партньор сред музейната колегия в страната. „Музеят е търсен проектен партньор от други сродни институции в Европа. Той има своята постоянна публика, а експериментирайки с експозиционни решения и интерпретирайки по съвременен начин горещите теми на миналото и културно-историческото наследство, вярвам, че музеят създава непрекъснато своя нова публика, отворена към новостите и съвременността“, каза доц. Пенкова. Тя разказа, че необходимостта от военноисторически музей възниква много преди той да бъде създаден. „Времето на войните за Национално освобождение и обединение в началото на 20 век, наистина довежда до едно бързо преосмисляне на всичко това, което до момента тогава е говорено и натрупвано като мнения. Стига се до създаването на музея във времето на Първата световна война. Тогава започва и създаването на неговите колекции. Започва натрупване на някои от големите колекции на оръжие, униформи и много картини“, каза тя и отчете, че във времето музеят се развива с различни темпове. Доц. Пенкова посочи, че неговото публично присъствие започва в 30-те години с отварянето на експозицията му на ул. „Московска“ зад днешния военен клуб, търпи още едно преместване, за да бъде днес на новото си място на ул. „Черковна“ 92 и да посреща своята многобройна публика. \r\nДеница КИТАНОВА Пълния текст на интервюто четете по-късно в „Мнение”", "date": "2018.07.04", "title": "Доц. Соня Пенкова: Националният военноисторически музей завоюва лидерско място за повече от 100 години битие в културно-историческото пространство на България"}
{"url": "http://www.focus-news.net/news/2018/07/04/2541708/plovdiv-vazstanoveno-e-dvizhenieto-po-pat-ii-56-kalekovets-plovdiv-pri-paten-vazel-rogosh.html", "text": "Възстановено е движението по път II-56 Калековец - Пловдив при пътен възел \"Рогош\". Това съобщиха от пресцентъра на  Агенция \"Пътна инфраструктура\" .", "date": "2018.07.04", "title": "Пловдив: Възстановено е движението по път II-56 Калековец - Пловдив при пътен възел \"Рогош\""}
{"url": "http://www.focus-news.net/news/2018/07/04/2541716/na-70-godishna-vazrast-pochina-narodnata-pevitsa-nadezhda-adzhova.html", "text": "На 70-годишна възраст почина народната певица Надежда Аджова. Това стана ясно от съобщение на официалната страница във  \"Фейсбук\"  на сестри Аджови. \r\n\"С огромна тъга съобщаваме, че на 3 юли 2018 г. след кратко боледуване почина Надежда Аджова. Вярваме, че половинката от сестри Аджови е на по-добро място и невероятният ѝ глас звучи в небесния хор от ангели! Благодарим за стотиците песни и незабравими мигове на сцената и в живота! Поклон!!!\", гласи съобщението. \r\nПоклонението ще се състои на 6 юли, петък, от 11.00 часа в ритуалната зала на Централните софийски гробища.", "date": "2018.07.04", "title": "На 70-годишна възраст почина народната певица Надежда Аджова"}
{"url": "http://www.focus-news.net/news/2018/07/04/2541713/petar-kanev-bsp-iztrebvaneto-na-zhivotni-v-strandzha-tryabva-da-spre.html", "text": "\"Трябва да се прекрати изтребването на животни в Странджа. Не може по този начин да се действа. Убеден съм, че има и други начини, с които може да се противодейства. За местните хора това е поминъкът, хлябът им\". Това заяви народният представител Петър Кънев по време на извънредна среща, инициирана от народните представители от ПГ на \"БСП за България\" по повод унищожаване на стотици овце и кози в Странджа, съобщиха от пресцентъра на  Националния съвет на БСП . На срещата присъстваха вицепремиерът Валери Симеонов и депутати от Бургаска и Ямболска област от всички парламентарни групи, с изключение на ГЕРБ. Кънев подчерта, че темата е надпартийна и трябва да се търсят решения. По неговите думи Странджа е най-обезлюдената област в страната. Той настоя да се намерят други начини за контрол, без да се избиват животните. Като пример посочи поставяне под карантина, но и този вариант крие рискове.", "date": "2018.07.04", "title": "Петър Кънев, БСП: Изтребването на животни в Странджа трябва да спре"}
{"url": "http://www.focus-news.net/news/2018/07/04/2541719/v-bryuksel-kmetat-na-veliko-tarnovo-daniel-panov-prizova-za-nasarchavane-na-ekoproektite-na-gradovete.html", "text": "В белгийската столица Брюксел кметът на Велико Търново и председател на Националното сдружение на общините Даниел Панов призова за насърчаване на екопроектите на градовете, насочени към опазване на околната среда. Това съобщиха от пресцентъра на  Община Велико Търново . Панов представя българските местни власти по време на дебатите на високо ниво, част от 130-а пленарна сесия на Комитета на регионите в Европейския съюз. Кметът на Старата столица участва активно в кръглата маса „Устойчива Европа: Промяна на климата и адаптация“, заедно с президенти на националните асоциации в десетки държави на Стария континент. \r\n„Всяка инвестицията в овладяване на климатичните промени е инвестиция в бъдещето на нашите общества“, заяви Панов. Той посочи, че в работата си като кмет и като председател на най-голямата неправителствена асоциация в България ежедневно се сблъсква с последствията от климатичните промени – наводнения, засушаване, свлачища и пр.  \r\n„За да се адаптираме към климатичните промени, трябва да преосмислим управлението на градовете си, да подготвим и вградим в стратегиите си мерки във всички секторни политики - управлението на водите, отпадъците и транспорта, енергийната ефективност, строителството. Считам, че за местните власти трябва да има по-голям ресурс за проекти за интегрирани (еко) транспортни решения, за възстановяване и активно ползване на обществени зелени зони, за иновативни решения в областта на рециклирането и управлението на отпадъците, за насърчаване на т.нар. кръгова икономика и обществените сгради с нулеви емисии“, каза по време на сесията кметът на Велико Търново и председател на НСОРБ. \r\nДаниел Панов заяви още, че местните власти в България приветстват предложението на Европейската комисия за новата Многогодишна финансова рамка - минимум 30% от националните средства за регионално развитие и кохезия да бъдат насочени към мерки за управление на риска, за борба с изменението на климата и за постигане на целите на Парижкото споразумение. От думите му стана ясно, че би било добре съфинансирането от европейския бюджет по екопроекти да бъде увеличено, за да имат местните власти по-широк достъп до тези инвестиции и до мерките, които спасяват животи. \r\nКметът на Велико Търново подчерта, че е необходимо да бъдат предприети планирани, съгласувани, активни и устойчиви мерки за справяне с климатичните промени, за управлението на риска от бедствия и свързаните с тях икономически, екологични и социални разходи.  В заключение Даниел Панов даде за пример разчети на експерти, според които едно инвестирано евро в превенция води до избягване на щети за шест евро.", "date": "2018.07.04", "title": "В Брюксел кметът на Велико Търново Даниел Панов призова за насърчаване на екопроектите на градовете"}
{"url": "http://www.focus-news.net/news/2018/07/04/2541714/sliven-oblastniyat-upravitel-chavdar-bozhurski-pozdravi-sluzhitelite-na-politsiyata-za-profesionalniya-im-praznik.html", "text": "Областният управител Чавдар Божурски бе гост на празника, организиран от Областна дирекция на МВР – Сливен, по случай 139-годишнината от създаването на Министерството на вътрешните работи. Това съобщиха от  Областна администрация Сливен . На тържествено събрание на служителите от дирекцията, проведено в зала „Сливен” на 4 юли, областният управител ги поздрави с професионалния им празник.  \r\n„Първото правителство на България след Освобождението се създава през 1879 година, министерствата са били едва четири. Едно от тях е било Министерството на вътрешните работи”, каза Божурски. Лично премиерът Тодор Бурмов е поел поста на министър на вътрешните работи, оглавил е и Министерството на народното просвещение, била му е възложена и отговорността за здравеопазването в държавата. „Преди да встъпи в длъжност, Бурмов е обнародвал от името на кабинета обръщение към съотечествениците си. В него той признава, че е приел вменените му отговорности не без колебание. Защото „обстоятелствата, в които народът ни започва своя независим политически и граждански живот – казва той, са твърде важни, а мъчнотиите – твърде големи”. 139 години по-късно обстоятелствата, които формират съвременното гражданско общество, са все така важни, а мъчнотиите -големи, както е посочил Бурмов. А Вие, служителите на МВР, първи се сблъсквате с обществените болести и язви”, подчерта областният управител.  \r\n„За разлика от други професии, трудностите във вашата работа и всеотдайността, с която й се посвещавате, обикновено не са публични. Изказвам голямото си уважение към Вашия труд! От името на гражданите на Сливен и областта изразявам благодарността си към Вас”, заяви Чавдар Божурски и пожела здраве и сполука за служителите на МВР и техните семейства. На тържественото събрание областният управител връчи наградата „Полицай на месеца” на служители, отличени от ОДМВР и общинската администрация, за проявен професионализъм при разкриването на престъпления през първите шест месеца на годината. Голямата награда „Полицай на 2017-та година” получи Георги Георгиев, младши експерт в сектор „Криминална полиция” към  Районно управление на МВР - Нова Загора за разкриването на телефонна измама за 5 хил.евро. Призът – плакет и грамота, му поднесе зам.-кметът Румен Иванов. От името на кмета Стефан Радев и екипа му зам.-кметът Иванов подари на Георгиев и сребърна възпоменателна монета на БНБ „Старият бряст”.  Приветствие към служителите на полицията поднесе и директорът на ТД на ДАНС-Сливен Николай Чиликов. Бяха прочетени заповеди на министъра на вътрешните работи, на главния секретар на МВР, на директорите на Районните управления към ОДМВР-Сливен за награждаване на изявени служители. Гости на събитието бяха още председателят на общинския съвет Димитър Митев, зам.-председателят на Окръжния съд в Сливен Мартин Данчев, председателят на Административния съд Слав Бакалов, председателят на Районния съд-Сливен Живка Георгиева, ръководителите на РС „Военна полиция” и Центъра за подготовка на специалисти полк Деян Цветков и полк. Любомир Вачев, директорът на Инспекцията по труда Ирена Иванова, много бивши служители на МВР, граждани. Поздравителни адреси изпратиха народните представители Десислава Танева и Галя Захариева. \r\nПреди събранието на централния площад „Хаджи Димитър” се състоя официална церемония, с приемане на строя от директора на ОДМВР ст. комисар Димитър Величков.  Негово Високопреосвещенство Сливенският митрополит Иоаникий произнесе прочувствено слово, в което приветства и напътства служителите на полицията с пожелания за здраве, сили, воля, мъдрост и благоденствие. Бяха поднесени венци в памет на загиналите за свободата на България. Служителите от силите за бързо реагиране, под ръководството на гл.инспектор Данаил Илиев, направиха демонстрация за задържането на престъпници, извършили въоръжен банков обир.", "date": "2018.07.04", "title": "Сливен: Областният управител Чавдар Божурски поздрави служителите на полицията за професионалния им празник"}
{"url": "http://www.focus-news.net/news/2018/07/04/2541717/st-komisar-kaloyan-kaloyanov-odmvr-burgas-strukturite-na-burgaskata-politsiya-sa-sred-nay-natovarenite-v-stranata.html", "text": "За никого не е тайна, че структурите на бургаската полиция са сред най-натоварените в страната. Това каза ст. комисар Калоян Калоянов, директор на Областна дирекция на Министерството на вътрешните работи (МВР) – Бургас, на церемонията по отбелязване 139-та годишнина от  създаването на Министерството на вътрешните работи, предаде репортер на  Радио „Фокус“ – Бургас . Според него е дошло време за равносметка, когато всеки служител да прецени какво е дал за подобряване на благосъстоянието на средата и по какъв начин е заявил готовността си да служи на обществото. Той добави, че ежедневната работа на служителите на МВР изисква много труд, постоянство и професионализъм, и я сравни с мисия, оставяща на заден план страховете и колебанията. „Защитата на правата и сигурността на гражданите е голяма чест, но е и постоянна проверка за нашата морална, професионална и физическа подготовка“, допълни ст. комисар Калоянов. \r\nСпоред него предизвикателствата пред служителите на ОДМВР – Бургас не са по-различни спрямо предходните години. „Нашата подготовка е по-добра от предходни години. По резултатите, които в момента анализираме и отчитаме, считаме, че имаме подобрение. Но все пак, като мине лятото, ще се правят анализи“, каза още ст. комисар Калоянов. По думите му сигналите за шум в курортен комплекс „Слънчев бряг“ са в пъти по-малко отколкото предходни години. \r\nВъв връзка с актуалната в последните дни тема, свързана с разпространението на наркотици в града, той каза, че това е скрита престъпност и нейното разкриване зависи от полицейските служители. „Ако не бъдат констатирани такива случаи, това не означава, че ги няма. Мерките, които ще бъдат предприети, се обсъждаха на кръгла маса преди ден, а скоро и ще има новини по темата. Но категорично не бих казал, че Бургаска област е водеща в разпространението на наркотични вещества“, каза още ст. комисар Калоянов. \r\nВеселина НИКОЛОВА", "date": "2018.07.04", "title": "Ст. комисар Калоян Калоянов, ОДМВР-Бургас: Структурите на бургаската полиция са сред най-натоварените в страната"}
{"url": "http://www.focus-news.net/news/2018/07/04/2541718/sofiya-v-rayona-na-24-km-na-avtomagistrala-hemus-v-posoka-sofiya-tovaren-avtomobil-e-samokatastrofiral-v-razdelitelnite-mantineli-nyama-postradali.html", "text": "В района на 24 км на автомагистрала „Хемус“ в посока София товарен автомобил е самокатастрофирал в разделителните мантинели. Това съобщиха от  ОДМВР - София . \r\nНяма пострадали. По първоначални данни причината е спукала се в движение гума. Местопроизшествието е обезопасено. Движението се регулира от полицейски служители. Сигналът за инцидента е подаден около 14.30 часа.", "date": "2018.07.04", "title": "София: В района на 24 км на автомагистрала „Хемус“ в посока София товарен автомобил е самокатастрофирал в разделителните мантинели, няма пострадали"}
{"url": "http://www.focus-news.net/news/2018/07/04/2541723/vitseprezidentat-iliyana-yotova-shte-prisastva-na-tseremoniyata-po-sluchay-139-godini-ot-sazdavaneto-na-ministerstvo-na-vatreshnite-raboti-na-5-yuli.html", "text": "На 5 юли, четвъртък, от 10.00 часа, вицепрезидентът Илияна Йотова ще присъства на церемонията по случай 139 години от създаването на Министерство на вътрешните работи. Това съобщиха от  прессекретариата на държавния глава . Церемонията ще се проведе пред Паметника на незнайния воин.  \r\nОт 20.00 часа в летен театър „Аполония“ в Созопол Илияна Йотова ще открие XIII Международен младежки фестивал на изкуствата „Музите“. Многожанровият фестивал, който се провежда под патронажа на вицепрезидента, продължава до 15 юли и събира участници от цял свят.", "date": "2018.07.04", "title": "Вицепрезидентът Илияна Йотова ще присъства на церемонията по случай 139 години от създаването на Министерство на вътрешните работи на 5 юли"}
{"url": "http://www.focus-news.net/news/2018/07/04/2541724/blagoevgrad-vremenno-e-ogranicheno-dvizhenieto-po-pat-3-197-dabnitsa-dolno-dryanovo-predi-s-dolno-dryanovo-poradi-katastrofa.html", "text": "Временно е ограничено  движението по път ІІІ-197 Дъбница – Долно Дряново преди с. Долно Дряново поради пътнотранспортно произшествие. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост, спазвайки указанията на служителите на \"Пътна полиция\" по обходен маршрут: път ІІІ-1972 Дъбница – Блатска – Вълкосел - Фъргово, кръстовище с път ІІІ-197 и обратно.", "date": "2018.07.04", "title": "Благоевград: Временно е ограничено  движението по път ІІІ-197 Дъбница – Долно Дряново преди с. Долно Дряново поради катастрофа"}
{"url": "http://www.focus-news.net/news/2018/07/04/2541721/die-welt-noviyat-plan-na-berlin-za-bezhantsite-srokat-za-zadarzhane-na-migranti-v-tranzitnite-tsentrove-shte-bade-dvudneven.html", "text": "Федералният министър на вътрешните работи на Германия Хорст Зеехофер хвърли допълнителна светлина върху новия план за бежанците на Берлин, като поясни, че в планираните транзитните центрове те ще бъдат задържани за срок от най-много два дни, съобщава националният ежедневник  Die Welt . \r\n„Съгласно Конституцията на Германия, този престой може да е най-много 48 часа. В рамките на тези два дни хората ще бъдат връщани в страните, от които идват“, подчерта лидерът на ХСС.  \r\nЗеехофер отхвърли обвиненията, че новите центрове ще бъдат своеобразни лагери. „Те не са нито затвор, нито ще бъдат заграждани с бодлива тел“, увери германският вътрешен министър.  \r\nВече стана ясно, че се планира изграждането на транзитни центове в Пасау, Розенхайм или край летището в Мюнхен. Тереза Герова", "date": "2018.07.04", "title": "Die Welt: Новият план на Берлин за бежанците: Срокът за задържане на мигранти в транзитните центрове ще бъде двудневен"}
{"url": "http://www.focus-news.net/news/2018/07/04/2541710/der-stern-mnozinstvoto-germantsi-iskat-ostavkata-na-horst-zeehofer-pokazva-prouchvane.html", "text": "Лидерите на двете „сестрински“ партии от Съюза (ХДС/ХСС) Ангела Меркел и Хорст Зеехофер успяха да постигнат компромис в спора за бежанската политика, но пробивът в преговорите не отслаби напрежението нито сред политиците, нито сред гражданите. Проучване на института Forca показва, че само четвърт от германците се застъпват за оставането на Зеехофер на поста федерален министър на вътрешните работи, съобщава изданието  Der Stern . \r\nОбщо 69% от гражданите на ФРГ са на мнение, че председателят на ХСС е трябвало да се оттегли от заеманата длъжност. Сред избирателите на ХДС 80 на сто са уверени, че баварският политик трябва да напусне поста, а сред електората на ХСС подобно мнение споделят 45% от допитаните. Огромно мнозинство (79%) от привържениците на популистката „Алтернатива за Германия“ считат за добро оставането на Зеехофер на поста.  \r\nПроучването показва още, че едва пет на сто от германците вярват, че в бъдеще Меркел и Зеехофер ще могат да работят добре заедно. На въпрос дали двамата все още могат да работят хармонично след спора за бежанците, 81% от избирателите на ХДС и 87% от поддръжниците на ХСС отговарят с „не“. Тереза Герова", "date": "2018.07.04", "title": "Der Stern: Мнозинството германци искат оставката на Хорст Зеехофер, показва проучване"}
{"url": "http://www.focus-news.net/news/2018/07/04/2541725/ministar-valentin-radev-pred-sluzhitelite-na-sdvr-blagodarya-vi-za-usiliyata-koito-polagate-ezhednevno.html", "text": "Колкото повече се запознавам с отговорностите ви, толкова повече разбирам колко важна  и напрегната е вашата работа, отбеляза пред служителите на СДВР вътрешният министър Валентин Радев. Той им благодари сърдечно за усилията, които полагат ежедневно в опазването на обществения ред на столицата и на сигурността на гражданите. Това съобщиха от пресцентъра на  МВР . Министър Радев, заедно с главния секретар на МВР, се срещна със състава на СДВР, ден преди празника на МВР, за да награди отличилите се през изминалата година и да им засвидетелства внимание за неуморния труд.  \r\nГордея се, че съм служил с вас, заяви главен комисар Младен Маринов. Във всички битки, които сме водили заедно сме доказали, че нямаме „задна“. Колкото и клиширано да звучи, да си полицай, да си служител на МВР днес, е призвание, допълни още главният секретар на МВР с пожеланието да пазят себе си и честта на пагона. Бъдете уверени и удовлетворени от работата си, пожела на колегите си и заместник-директорът на СДВР Антон Златанов.  \r\nНа официална церемония в сградата на Столичната дирекция на вътрешните работи вътрешният министър, главният секретар на МВР и заместник-директорът на СДВР наградиха отличилите се през изминалата година служители на дирекцията във връзка с предстоящия празник на МВР.", "date": "2018.07.04", "title": "Министър Валентин Радев пред служителите на СДВР: Благодаря ви за усилията, които полагате ежедневно"}
{"url": "http://www.focus-news.net/news/2018/07/04/2541720/kmetat-na-sofiya-yordanka-fandakova-shte-proveri-remontnite-deynosti-na-aleite-v-yuzhniya-park-na-5-yuli.html", "text": "Кметът на София Йорданка Фандъкова ще провери ремонтните дейности на алеите в Южния парк, входа откъм ул. „Гоце Делчев“. Това съобщиха от пресцентъра на  Столична община . Проверката ще се проведе от 13.30 часа на 5 юли.", "date": "2018.07.04", "title": "Кметът на София Йорданка Фандъкова ще провери ремонтните дейности на алеите в Южния парк на 5 юли"}
{"url": "http://www.focus-news.net/news/2018/07/04/2541727/otpuskat-se-57-mln-lv-za-zakupuvane-na-protivogradovi-raketi.html", "text": "Правителството одобри допълнителни разходи в размер на 5 760 000 лв. по бюджета на Министерство на земеделието, храните и горите за 2018 година. Със средствата ще бъдат закупени противоградови ракети, във връзка с усложнената метеорологична обстановка в страната. Това съобщиха от  правителствената информационна служба.  Изпълнителна агенция „Борба с градушките“ извършва дейности по защита на земеделската продукция от градушки в областите Видин, Монтана, Враца, Плевен, Пазарджик, Пловдив, Стара Загора и Сливен на площ от 17 милиона декара. В началото на 2018 г. Агенцията разполага с 3 608 броя противоградови ракети, представляващи остатък от предходната 2017 г. Съгласно действащ договор през месец април 2018 г. са заявени и доставени за дозареждане 5000 броя ракети, като общата наличност към началото на активния сезон е 8 608 броя. През месеците май и юни е извършена доставка на още 6 000 ракети.  \r\nОт началото на активния сезон по градозащита за 2018 г. - 24.04.2018 г., до 22.06.2018 г. са осъществени 194 активни въздействия, обработени са 1 009 градоопасни облака и са изстреляни 9 785 ракети. Към настоящия момент изпълнителната агенция разполага с 4 823 броя ракети.", "date": "2018.07.04", "title": "Отпускат се 5,7 млн. лв. за закупуване на противоградови ракети"}
{"url": "http://www.focus-news.net/news/2018/07/04/2541726/osiguryavat-se-blizo-7-mln-lv-za-obezshteteniya-na-personala-v-sferata-na-obrazovanieto.html", "text": "Правителството одобри допълнителни средства за дейности по Националната програма „Оптимизация на вътрешната структура на персонала в институциите от системата на предучилищното и училищното образование“ за 2018 г. Това съобщиха от  правителствената информационна служба.  Допълнителните трансфери в размер на 7 158 106 лв. ще се осигурят за сметка на намаление на утвърдените разходи по бюджета на Министерството на образованието и науката за настоящата година. \r\nСредствата са предназначени за изплащане на обезщетения за 2018 г. при намаляване на числеността на персонала поради промяна в структурата и състава му, както и за обезщетенията при прекратяване на трудовите правоотношения на друго основание. Включени са и обезщетения на персонала при преструктурирането на мрежата чрез закриване или преобразуване на институции от системата на предучилищното и училищното образование.", "date": "2018.07.04", "title": "Осигуряват се близо 7 млн. лв. за обезщетения на персонала в сферата на образованието"}
{"url": "http://www.focus-news.net/news/2018/07/04/2541728/deynostta-na-balgarskiya-kulturen-institut-v-rim-shte-bade-podobrena-chrez-osiguryavane-na-novi-pomeshteniya.html", "text": "Министерският съвет одобри проект на Протокол между правителствата на България и Италия за предоставяне на помещения за ползване за нуждите на културните институти на двете страни. Това съобщиха от  правителствената информационна служба.  Документът се приема във връзка с изпълнението на чл. 7 от подписаната на 23 май 2000 г. спогодба за създаването и дейността на Български културен институт в Рим и Италиански културен институт в София. С подписването на протокола ще се осигурят помещения за подобряване културно-информационната дейност на Българския културен институт в Рим, като се обезпечи по-голяма видимост, достъпност и престижност на организираните от института събития и ще се намалят разходите за наеми на зали.", "date": "2018.07.04", "title": "Дейността на Българския културен институт в Рим ще бъде подобрена чрез осигуряване на нови помещения"}
{"url": "http://www.focus-news.net/news/2018/07/04/2541731/ministerstvo-na-zdraveopazvaneto-elektrozahranvaneto-na-umbal-plovdiv-ad-nyama-da-bade-preustanoveno.html", "text": "Министерство на здравеопазването изплати на „УМБАЛ-Пловдив“ АД изравнителна субсидия за вече извършена дейност за м. април и м. май 2018 г. и авансова субсидия за спешна помощ за м. юни 2018 г., във връзка с договор за финансиране по реда на Методиката за субсидиране на лечебните заведения през 2018 г. Това съобщиха от пресцентъра на  министерството . \r\nПо информация на Ръководството на болницата е постигната договореност с фирмата, търговец на електроенергия, лечебното заведение да преведе част от дължимата сума след получаване на субсидията от Министерството на здравеопазването. Остатъкът от задължението на лечебното заведение ще бъде изплатен в края на месец юли – след като болницата получи средства от НЗОК по договор за извършените дейности.  \r\nОт министерството припомнят, че в „УМБАЛ-Пловдив“ АД е получено писмо от доставчик на свободния пазар на електроенергия за преустановяване на захранването на 9 юли 2018 г., поради неразплатени задължения.  Доставчикът е поискал и от Елекроразпределение Юг захранването с електроенергия на болницата да бъде преустановено от 9 юли 2018 г.", "date": "2018.07.04", "title": "Министерство на здравеопазването: Eлектрозахранването на „УМБАЛ-Пловдив“ АД няма да бъде преустановено"}
{"url": "http://www.focus-news.net/news/2018/07/04/2541730/odobren-e-protokolat-za-rabotata-na-smesenata-komisiya-za-poddarzhane-na-balgaro-makedonskata-darzhavna-granitsa.html", "text": "Правителството одобри протокола от редовното заседание на Смесената комисия за опазване, поддържане, обновяване и обозначаване на граничната линия и граничните знаци по българо-македонската държавна граница, проведено на 29 и 30 януари 2018 година в гр. Скопие, Република Македония. Това съобщиха от правителствената информационна служба.  \r\nЗадачите на Смесената комисия, създадена съгласно междуправителствена спогодба на България и Република Македония, се отнасят до извършване на контрол на състоянието и местоположението на всички гранични знаци и организиране на опазването, поддържането, обновяването и обозначаването на граничната линия, поправянето на повредените гранични знаци и др.  \r\nНа проведеното в началото на настоящата година заседание в гр. Скопие е представена дейността по изготвяне на нова документация за участъка от гранична пирамида (ГП) 72 до ГП 106 и текущите дейности по почистване от дървета и храсти на полоса от 3 метра по българо-македонската държавна граница, както и определяне на координатите на граничните пирамиди и граничната линия от ГП1 до ГП50. По време на заседанието, македонската страна е предала на българската страна получената информация от обработката на аерозаснемането на участъка от ГП 72 до ГП 106, за да може българската страна да изпълни своите ангажименти по изготвяне на граничната документация за този участък от границата.", "date": "2018.07.04", "title": "Одобрен е протоколът за работата на Смесената комисия за поддържане на българо-македонската държавна граница"}
{"url": "http://www.focus-news.net/news/2018/07/04/2541729/burgas-obshtinskiyat-savetnik-ot-gerb-petya-ganeva-organizira-priemen-den-na-5-yuli.html", "text": "Общинският съветник от ГЕРБ-Бургас Петя Гънева ще има приемен ден с граждани на 5 юли 2018 г., четвъртък, от 17.00 до 18.00 ч. в централата на партията в Бургас (ул. „Конт Андрованти” 5). Това съобщиха от пресцентъра на  ПП ГЕРБ . \r\nГънева е член на две постоянни комисии - по бюджет и финанси и по туризъм. \r\nЗа традиционната приемна на общинските съветници от ГЕРБ-Бургас записвания се правят на място в офиса на партията или на телефон 056 81 90 40.", "date": "2018.07.04", "title": "Бургас: Общинският съветник от ГЕРБ Петя Гънева организира приемен ден на 5 юли"}
{"url": "http://www.focus-news.net/news/2018/07/04/2541732/pravitelstvoto-odobri-sastava-na-balgarskata-delegatsiya-za-sreshtata-na-varha-na-nato-v-bryuksel-na-11-12-yuli.html", "text": "Министерският съвет прие днес Решение за определяне на състава на българската делегация за участие в Срещата на държавните и правителствените ръководители на страните-членки на НАТО в Брюксел, Кралство Белгия, на 11-12 юли 2018 г. Това съобщиха от  правителствената информационна служба.  В ръководената от президента Румен Радев делегация са включени заместник министър-председателят по правосъдната реформа и министър на външните работи Екатерина Захариева, заместник министър-председателят по обществения ред и сигурността и министър на отбраната Красимир Каракачанов, както и други представители на Администрацията на Президента и изпълнителната власт. \r\nОсновна цел на Срещата на върха е преглед на напредъка по изпълнението на решенията от предходните срещи в Уелс, Варшава и Брюксел, както и обсъждането на допълнителни насоки за адаптирането на НАТО към актуалната среда за сигурност. Държавните и правителствените ръководители ще обсъдят въпроси, свързани с утвърждаването на стабилност отвъд границите на Алианса, политиката на „Отворени врати“, задълбочаването на сътрудничеството с ЕС, както и по-нататъшния принос в противодействието на тероризма.", "date": "2018.07.04", "title": "Правителството одобри състава на българската делегация за Срещата на върха на НАТО в Брюксел на 11-12 юли"}
{"url": "http://www.focus-news.net/news/2018/07/04/2541715/faz-ungariya-demonstrira-gotovnost-za-dvustranno-sporazumenie-s-germaniya-za-bezhantsite-no-s-uslovie.html", "text": "След компромиса в спора за бежанската политика, постигнат между лидерите на двете „сестрински“ партии от Съюза (ХДС/ХСС) Ангела Меркел и Хорст Зеехофер, министър-председателят на Унгария Виктор Орбан демонстрира готовност за подписване на двустранно споразумение с Германия за справяне с мигрантите, съобщава националният ежедневник  Die Frankfurter Allgemeine Zeitung . \r\nЛидерът на кабинета в Будапеща обаче постави условие. „Редът може да бъде единствено такъв: споразумение между Германия и Австрия, а след това – между Унгария и Австрия. И накрая – когато се изясни докрай германската позиция, може да говорим за споразумение между Унгария и Германия“, поясни Орбан. \r\nСпоразумението за бежанците, което постигнаха „сестринските“ партии от Съюза (ХДС/ХСС), остави Европа объркана: никой не знае какви ще бъдат последиците от постигнатия пробив в преговорите между ХДС и ХСС. Той предвижда „административни споразумения\" с други държави от ЕС за връщането на търсещите убежище. Общо 14 държави приемат добре идеята – или поне ако се вярва на канцлера на ФРГ.  \r\nИталианското правителство, с което Германия също би искала да сключи споразумение, продължава да отхвърля идеята. Вместо нов договор министърът на вътрешните работи Матео Салвини и премиерът Джузепе Конте настояват други държави от ЕС да приемат мигранти от Италия. Тереза Герова", "date": "2018.07.04", "title": "FAZ: Унгария демонстрира готовност за двустранно споразумение с Германия за бежанците – но с условие"}
{"url": "http://www.focus-news.net/news/2018/07/04/2541734/odobreni-sa-rezultatite-ot-dve-zasedaniya-na-saveta-na-es.html", "text": "Правителството одобри резултатите от проведеното на 25 май в Брюксел заседание на Съвета на ЕС по икономически и финансови въпроси (ЕКОФИН). Това съобщиха от  правителствената информационна служба.  Постигнат беше общ подход по пакета за банковия сектор. Министрите обсъдиха предложението по отношение на мерките за засилване на административното сътрудничество в областта на данъка върху добавената стойност, общия механизъм за обратно начисляване на ДДС и ДДС за електронните публикации, но на този етап не постигнаха съгласие по тези три досиета. ЕКОФИН прие заключения на Съвета за задълбочените прегледи за 2018 г. и изпълнението на специфичните препоръки за всяка държава-членка, както и заключения по доклада за 2018 г. за застаряването на населението. \r\nОдобрени са също резултатите от заседанието на Съвет „Правосъдие и вътрешни работи“, формат „Вътрешни работи“, което се проведе на 5 юни в Люксембург. Дискусиите, които се състояха в рамките на заседанието, бяха свързани с регламента, изменящ Визовия кодекс на Общността, с реформата на Общата Европейска система за убежище и презаселване, както и със засилването на сътрудничеството между компетентните власти в борбата с тероризма. Разгледан беше мултидисциплинарен подход в областта на вътрешната сигурност, а също и сътрудничеството между военните мисии/операции по линия на Общата европейска политика за сигурност и отбрана и европейските правоприлагащи агенции.", "date": "2018.07.04", "title": "Одобрени са резултатите от две заседания на Съвета на ЕС"}
{"url": "http://www.focus-news.net/news/2018/07/04/2541737/sport-prezidentat-na-ispanskiya-futbol-reshenieto-za-lopetegi-beshe-pribarzano.html", "text": "Президентът на испанската футболна федерация Хавиер Тебас изрази любопитно мнение, свързано с уволнението на Хулен Лопетеги. Ход, който стана буквално часове преди началото на Мондиала в Русия. \r\nНа пожар бе назначен Фернандо Йеро, а \"Ла Фурия\" бързо напусна надпреварата след отпадане от Русия при изпълнение на дузпи в осминафиналната фаза.   \r\n\"Поражението опечали цяла Испания. Очаквахме много от Световното първенство и вярвахме в качествата на отбора ни. Трудно е да се каже дали уволнението на Лопетеги е повлияло. Но решението във всеки случай изглежда прибързано\", заяви Тебас. \r\nВенцислав ДРАГОМАНОВ", "date": "2018.07.04", "title": "Спорт: Президентът на испанския футбол: Решението за Лопетеги беше прибързано"}
{"url": "http://www.focus-news.net/news/2018/07/04/2541722/nikolay-haylezov-prevozvach-ot-blagoevgrad-vsichki-sdruzheniya-na-prevozvachite-tryabva-da-saberem-i-zaedno-da-reshim-dali-tryabva-da-ima-balgarska-avtomobilna-kamara-ili-ne.html", "text": "Всички сдружения на превозвачите, трябва да съберем и заедно да решим дали трябва да има Българска автомобилна камара или не. Това каза за  Радио „Фокус“ – Пирин  Николай Хайлезов, превозвач от Благоевград. Той заяви, че няма да се включи в протеста, който се организира в подкрепа на Закона за българска автомобилна камара. Хайлезов обясни и какви са мотивите му за това решение. „Първо – никой няма яснота за тази камара. Второ – искат, до колкото разбирам от други колеги, които ще ходят да участват или да видят за какво става въпрос, искат да направят някаква камара, която да обедини дейността на Изпълнителна агенция „Автомобилна администрация“ (ДАИ), на пунктовете за разрешителните, а също и да раздават СЕМТ-овете, което е все едно да изземат функциите на държавата. За мен това не е правилно“, каза още Хайлезов.  \r\nТой коментира, че от свои колеги е разбрал, че тази камара ще има и членски внос. „За мен обаче не е ясно къде ще отива този членски внос и какво ще се прави с него, защото ние ще платим членски внос от 1000 лева, но в България има около 10 000 фирми. Това означава, че ще бъдат събрани около 10 милиона лева, а къде ще отиват те – не е ясно.  Освен това, за да си вземеш разрешително, то трябва да си платиш, да вземеш лиценз – пак ще си платиш, да идеш на си направиш преглед – пак ще си платиш“, подчерта Хайлезов. \r\nЛивия НИНОВА", "date": "2018.07.04", "title": "Николай Хайлезов, превозвач от Благоевград: Всички сдружения на превозвачите, трябва да съберем и заедно да решим дали трябва да има Българска автомобилна камара или не"}
{"url": "http://www.focus-news.net/news/2018/07/04/2541738/vratsa-uslovna-prisada-poluchi-mazhat-napadnal-kmeta-na-s-bukovets.html", "text": "По споразумение с Районна прокуратура – Бяла Слатина е наложено наказание на мъж, нападнал кмета на с. Буковец. Това съобщиха от пресцентъра на  Апелативна прокуратура-София . Подсъдимият се е признал за виновен за това, че на 8 юни 2018 г. причинил телесна повреда на кмета на с. Буковец при изпълнение на служебните му задължения и употребил сила и заплашване спрямо орган на властта. Той сключил споразумение с Районна прокуратура – Бяла Слатина, което съдът е одобрил.  \r\nНа 8 юни 2018 г. подсъдимият нападнал длъжностното лице, като причинил на пострадалата мозъчно сътресение и загуба на съзнание, оток в областта на лицето и главата, кръвонасядания по тялото. С действията си той целял да принуди кмета на селото да не съставя Акт за установяване на административно наказание. Освен това подсъдимият отнел дамската й чанта с вещи, документи и лекарства на обща стойност 424.05 лева.  \r\nНа основание одобреното споразумение на подсъдимия е наложено наказание от една година и шест месеца „лишаване от свобода“ с четиригодишен изпитателен срок.  \r\nОпределението на съда има характер на влязла в сила присъда.", "date": "2018.07.04", "title": "Враца: Условна присъда получи мъжът, нападнал кмета на с. Буковец"}
{"url": "http://www.focus-news.net/news/2018/07/04/2541735/dots-sonya-penkova-broyat-na-posetitelite-v-natsionalniya-voennoistoricheski-muzey-raste-neprekasnato-i-tova-e-izklyuchitelno-dobra-otsenka-za-rabotata-ni.html", "text": "Броят на посетителите в Националния военноисторически музей расте непрекъснато и това е изключително добра оценка за работата ни. Това каза директорът на Националния военноисторически музей доц. Соня Пенкова в интервю за  Агенция „Фокус“  по повод 102-ата годишнина от създаването на музея.  „Ако през 2010 г. те бяха около 30 хил., днес техният броя е около 200 хил. годишно и расте непрекъснато, което е изключително добра оценка за нашата работа. Още по-важно за нас е, че огромният процент от нашите посетители са хора в активна възраст, млади хора и такива с широк кръгозор с отворени очи за промените и посещаващи музеи в чужбина и в България, които виждат нивото на представяне на културно-историческото наследство и могат да направят своята оценка и продължават да бъдат наша вярна публика“, каза доц. Пенкова. По думите й музеят винаги е работил с поглед, насочен сериозно към желанията на публиката, към младите хора с изключително развиващи се образователни програми. „Търсим винаги начините на представяне на каквото и да е съдържание дали ще е то образователно или възпитателно в параметри, които да бъдат близки до младите хора. Търсим винаги тяхното участие във всичко онова, което се случва в нашите образователни пространства. Вярваме, че само активността на всеки един от нас би довела до движението ни напред“, допълни доц. Пенкова.    \r\nДеница КИТАНОВА Пълния текст на интервюто четете в „Мнение”", "date": "2018.07.04", "title": "Доц. Соня Пенкова: Броят на посетителите в Националния военноисторически музей расте непрекъснато и това е изключително добра оценка за работата ни"}
{"url": "http://www.focus-news.net/news/2018/07/04/2541736/blagoevgrad-lek-avtomobil-i-mototsiklet-sa-katastrofirali-na-pat-3-197-dabnitsa-dolno-dryanovo-predi-selo-dolno-dryanovo-postradalite-sa-s-ohluzni-rani.html", "text": "Лек автомобил и мотоциклет са катастрофирали на път ІІІ-197 Дъбница – Долно Дряново преди село Долно Дряново. Това каза за  Радио „Фокус“ – Пирин  Йорданка Шаркова, говорител на Областна дирекция на МВР – Благоевград. Тя добави, че при инцидента има пострадали, които са само с охлузни рани. \r\nДвижението в района на пътнотранспортното произшествие е ограничено. Въведен е обходен маршрут: път ІІІ-1972 Дъбница – Блатска – Вълкосел – Фъргово, кръстовище с път ІІІ-197 и обратно. Шофьорите е необходимо да се движат с повишено внимание и съобразена скорост, спазвайки указанията на служителите на „Пътна полиция“. \r\nЛивия НИНОВА", "date": "2018.07.04", "title": "Благоевград: Лек автомобил и мотоциклет са катастрофирали на път ІІІ-197 Дъбница – Долно Дряново преди село Долно Дряново, пострадалите са с охлузни рани"}
{"url": "http://www.focus-news.net/news/2018/07/04/2541739/montana-shofyor-na-tir-e-predaden-na-sad-za-prichineno-patno-transportno-proizshestvie-v-blizost-do-s-smolyanovtsi-otnelo-choveshki-zhivot.html", "text": "Окръжна прокуратура – Монтана е внесла за разглеждане в съда обвинителен акт срещу полския гражданин З.Х. за извършено от него престъпление по чл. 343, ал. 1, б. „в“, вр. чл. 342, ал. 1, пр. 3 от НК. Това съобщиха от пресцентъра на  Апелативна прокуратура-София .  \r\nКъм м. декември 2016 г. обвиняемият З.Х. работел като шофьор, като на 20 декември 2016 г. изпълнявал курс от Турция за Полша, управлявайки товарен автомобил – влекач марка „DAF“ с прикачено полуремарке. Превозното средство било натоварено с машини за рязане на метал с общо тегло 15 тона. Около 02:40 ч. той преминал ГКПП \"Капитан Андреево\", след което продължил през територията на България в посока Дунав мост 2 при грас Видин.  \r\nВ района на с. Смоляновци, област Монтана, обвиняемият Х., въпреки поставени знаци за опасен завой, ограничена скорост и повишено внимание, навлязъл в този участък с превишена скорост от 77 км/ч при максимално разрешена 60 км/ч. Той предприел аварийно спиране, но изгубил контрол върху ремаркето, което на свой ред извършило вертилообразно движение, а задният му край навлязъл в насрещната лента за движение и я препречило.  \r\nВ този момент в нея се движел по посока за гр. Монтана автомобил „Мерцедес“, управляван от К.К. Въпреки предприетото от другия шофьор аварийно спиране последвал удар между двете превозни средства, като рамата на ремаркето разпорила автомобила до края на предна лява врата, От получените травми шофьорът на „Мерцедес“-а починал на място. \r\nПредстои насрочване на разпоредително заседание по делото.", "date": "2018.07.04", "title": "Монтана: Шофьор на тир е предаден на съд за причинено пътно-транспортно произшествие в близост до с. Смоляновци, отнело човешки живот"}
{"url": "http://www.focus-news.net/news/2018/07/04/2541741/razgrad-petima-sa-postradalite-pri-katastrofata-v-selo-samuil-ediniyat-e-s-opasnost-za-zhivota.html", "text": "Около 11:30 ч. по тел. 112 в Районно управление на МВР - Исперих е получен сигнал, че в село Самуил до маслобойната е настъпило пътно-транспортно произшествие. Това съобщиха от пресцентъра на  МВР . Водачът на \"Фолксваген голф\", собственост и управляван от И. А., на 20 години, от с. Владимировци, управлявайки в посока жп прелез, навлиза в лентата за насрещно движение и се блъска челно в движещия се в обратна посока \"Фолксваген голф\", управляван от Г. С., на 52 години, от с. Голям извор. Вследствие на инцидента са пострадали водачът Г. С., с фрактура на десен крак, возещата се на предна дясна седалка Е. С. на 43 години, с фрактура на черепа, возещите се в същия автомобил на задна седалка Г. Г. С., на 19 години, с фрактури и контузна рана на главата с опасност за живота и М. Г. С., на 16 години с контузни рани по главата и тялото.Пострадала е също така и возещата се на предна дясна седалка в другия автомобил Н. Х., на 41 години, от с.Владимировци с фрактура на черепа и счупени ребра.  \r\nПетимата ранени са настанени в МБАЛ-Разград. Образувано е досъдебно производство по чл.343,  ал.1, буква Б от НК.", "date": "2018.07.04", "title": "Разград: Петима са пострадалите при катастрофата в село Самуил, единият е с опасност за живота"}
{"url": "http://www.focus-news.net/news/2018/07/04/2541742/predsedatelyat-na-narodnoto-sabranie-tsveta-karayancheva-pozdravi-nositelite-na-nagradite-ot-11-oto-poredno-izdanie-na-initsiativata-lekarite-na-koito-vyarvame.html", "text": "Председателят на Народното събрание Цвета Караянчева поздрави носителите на специалните награди на 11-ото поредно издание на инициативата „Лекарите, на които вярваме”. На тържествена церемония специалните призове получиха 10 болници, избрани за най-иновативните в страната. Това съобщиха от пресцентъра на  Народното събрание . Председателят на парламента поздрави и всички отличени лекари, сред които са над 450 медици, номинирани от пациентите си в тазгодишното издание на “24 часа”.   \r\n„Хората дават оценката за Вас и днес аз виждам, че тя е изключително положителна”, заяви в приветствието си Цвета Караянчева. „Българските лекари показаха, че могат да правят медицина на световно ниво и техните млади колеги имат от кого да се учат”, допълни още тя. ”Всички Вие доказахте, че имаме много способни лекари, много сърцати хора, защото Вие сте и тези, които дават надежда на болните”, подчерта Цвета Караянчева. Тя пожела на българските лекари да останат незабравими за своите пациенти, защото работят с цялото си сърце за доброто и за здравето на българските граждани.  \r\n”Ние като законодатели имаме политическата воля да подобрим здравеопазването в България, а Вие като професионалисти се надявам да ни помагате, защото професионализъм и политическа воля съчетани могат да правят чудеса“, заяви на церемонията председателят на българския парламент.  \r\n10-те болници, избрани за най-иновативните в страната, са Военномедицинска академия, Университетска многопрофилна болница за активно лечение „Александровска“, Университетската многопрофилна болница за активно лечение и спешна медицина „Пирогов”, Университетска МБАЛ “Свети Георги” – Пловдив, МБАЛ „Света Марина” – Плевен, УМБАЛ „Свети Иван Рилски” – София, МБАЛ „Уни Хоспитал” – Панагюрище, СБАЛАГ „Майчин дом”, „Аджибадем Сити клиник Болница Токуда”.  \r\nЛекарите бяха поздравени от министъра на здравеопазването Кирил Ананиев и от издателя на вестник „24 часа“ Венелина Гочева. На церемонията присъстваха и народни представители.", "date": "2018.07.04", "title": "Председателят на Народното събрание Цвета Караянчева поздрави носителите на наградите от 11-ото поредно издание на инициативата „Лекарите, на които вярваме”"}
{"url": "http://www.focus-news.net/news/2018/07/04/2541743/bsp-sofiya-organizira-bezplatna-yuridicheska-priemna-za-grazhdani-na-5-yuli.html", "text": "На 5 юли в постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации. Юристите ще бъдат на разположение на софиянци от 15.00 до 18.00 часа. Това съобщиха от пресцентъра на  ГС на БСП - София . \r\nЖелаещите може предварително да се запишат на телефон 02/987 20 86.", "date": "2018.07.04", "title": "БСП - София организира безплатна юридическа приемна за граждани на 5 юли"}
{"url": "http://www.focus-news.net/news/2018/07/04/2541744/prodalzhavat-redovnite-priemni-dni-za-grazhdani-na-narodnite-predstaviteli-ot-gerb-stara-zagora.html", "text": "Продължават редовните приемни дни за граждани, които провеждат народните представители от ГЕРБ – Стара Загора. Това съобщиха от пресцентъра на  партията .  \r\nГрафикът за месец юли е следният: Стара Загора \r\n- 9 юли (понеделник), от 9:00 до 11:00 ч. – Радостин Танев;   \r\n- 16 юли (понеделник), от 9:00 до 11:00 ч. - Емил Христов.  \r\nЗаписвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5.  \r\nНародният представител Маноил Манев се среща с граждани всеки понеделник от месеца, в приемен офис на адрес: гр. Стара Загора, ул. „Кольо Ганчев“ 62, ет.3. Повече информация и предварително записване на тел. 0888940562. Казанлък \r\n- 16 юли (понеделник), от 10:00 до 12:00 ч. – съвместна приемна на народните представители Борис Кърчев и Радостин Танев. \r\nЗаписвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1. \r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14:00 ч., в офиса на партията: бул. „Митрополит Методий Кусев” № 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2018.07.04", "title": "Продължават редовните приемни дни за граждани на народните представители от ГЕРБ – Стара Загора"}
{"url": "http://www.focus-news.net/news/2018/07/04/2541746/burgas-traktor-se-dvizhi-v-avariynata-lenta-na-am-trakiya-pri-km-309-i-sazdava-predpostavki-za-ptp.html", "text": "Трактор се движи в аварийната лента на АМ „Тракия“ при км 309 и създава предпоставки за ПТП. Това съобщи слушател на  Радио „Фокус“ .", "date": "2018.07.04", "title": "Бургас: Трактор се движи в аварийната лента на АМ „Тракия“ при км 309 и създава предпоставки за ПТП"}
{"url": "http://www.focus-news.net/news/2018/07/04/2541745/pernik-dvanadesetiyat-republikanski-mnogozhanrov-festival-na-horata-s-uvrezhdaniya-shte-se-provede-na-7-i-8-yuli-v-kvartal-tsarkva.html", "text": "Дванадесетият републикански многожанров фестивал на хората с увреждания ще се проведе тази събота и неделя - 7 и 8 юли, в квартал „Църква“ в Перник, каза Анита Тараланска - председател на Регионалната организация на инвалидите. Това съобщиха от  Община Перник . В проявата, която ще продължи два дни, ще се изявят над 1800 участници от страната и чужбина - Сърбия, Македония и Румъния. Всички ще получат грамоти, а най-добрите ще бъдат удостоени с медали. \r\nПо традиция ще бъде обособена алея на занаятите. Гостите на фестивала ще видят на живо как се прави качамак, палачинки и глинени съдове. Те ще могат на живо да наблюдават и тъкане на черги, както и шиене на народна носия. Фестивалът е с конкурсен характер, участниците ще бъдат оценявани от жури с председател естрадната прима Мими Иванова.  \r\nФестивалът е под патронажа на кмета на Перник Вяра Церовска. Той се реализира с финансовата подкрепа на Община Перник и Съюза на инвалидите в България с цел да възроди българските занаяти.", "date": "2018.07.04", "title": "Перник: Дванадесетият републикански многожанров фестивал на хората с увреждания ще се проведе на 7 и 8 юли в квартал „Църква“"}
{"url": "http://www.focus-news.net/news/2018/07/04/2541733/blagoevgrad-okrazhniyat-sad-prerazglezhda-myarkata-za-neotklonenie-na-nachalnika-na-patna-politsiya-blagoevgrad-st-insp-danail-stoitsov.html", "text": "Окръжен съд-Благоевград преразглежда мярката за неотклонение на началника на “Пътна полиция”-Благоевград ст. инсп. Данаил Стоицов, предаде репортер на  Радио “Фокус”-Пирин . Делото се гледа в момента при закрити врати. Очаквайте подробности! „Фокус“  припомня, че: след специализираната акция на сектор „Вътрешна сигурност“ и Специализираната прокуратура в „Пътна полиция“ – Благоевград, която се проведе на 22 май, бяха повдигнати обвинения на трима души. Единият е Данаил Стоицов, началник на сектор „Пътна полиция“ при ОДМВР – Благоевград, на когото са повдигнати обвинения за четири престъпления – вземане на подкуп, използване на служебно положение, незаконно държане на огнестрелно оръжие и превишаване на правата си, чрез осигуряването на полицейски конвой за движението на тежкотоварна машина с извънгабаритна техника. Ст. инсп. Стоицов е в ареста от акцията до момента, като на 5 юни 2018 година Софийски апелативен съд взе решение той да остане в ареста. \r\nДругото лице, което е привлечено като обвиняем е Бойко Шарков. Неговото обвинение е за подкуп, в който е участвал като помагач, улеснил е умишлено обвиняемият Данаил Стоицов да поиска и получи от различни лица подкуп. Бойко Шарков е освободен с парична гаранция в размер на 7000 лв. \r\nТретият обвиняем е Никола Доганджийски, който според обвинението умишлено е улеснил ст. инсп. Стоицов да приеме пари, вещи и услуги с имуществен характер. Той създал условия за намиране на лица, желаещи да регистрират и идентифицират пътни превозни средства, както в гр. Благоевград, така и в и пунктовете за регистрация на ППС в РУ – Петрич и РУ – Гоце Делчев. \r\nВ нарушение на утвърдените правила били предоставяни регистрационни номера за МПС и ремаркета, теглени от тях, с комбинация от цифри по желание. Никола Доганджийски провеждал срещи и преговори, лично участвал в тях, както и уговарял размера на подкупа. Третият обвиняем е с определена парична гаранция в размер на 6000 лв. \r\nНатали СТЕФАНОВА", "date": "2018.07.04", "title": "Благоевград: Окръжният съд преразглежда мярката за неотклонение на началника на “Пътна полиция”-Благоевград ст. инсп. Данаил Стоицов"}
{"url": "http://www.focus-news.net/news/2018/07/04/2541747/veliko-tarnovo-ulitsite-miziya-i-klokotnitsa-shte-badat-remontirani-sledvashtata-sedmitsa.html", "text": "Улиците „Мизия“ и „Клокотница“, намиращи се в жилищния район южно от бул. „Никола Габровски“ във Велико Търново, ще бъдат ремонтирани през следващата седмица. Това съобщиха от пресцентъра на  Община Велико Търново . След получен сигнал заместник-кметът проф. Георги Камарашев провери състоянието на настилките. Текущият им ремонт е включен в инвестиционната програма, осигурени са и необходимите средства за строителните дейности. Последните се забавиха заради отминалия дъждовен период и нестабилното време. \r\nЦелостта на настилките ще бъде възстановена в най-скоро време. През следващата седмица ще се работи по пътните платна, а на следващ етап – и по тротоарите. По-рано бяха извършени възстановителни дейности по настилките на улиците „Трети март“ и „Момина крепост“, които също се намират в жилищния район южно от бул. „Никола Габровски“.", "date": "2018.07.04", "title": "Велико Търново: Улиците „Мизия“ и „Клокотница“ ще бъдат ремонтирани следващата седмица"}
{"url": "http://www.focus-news.net/news/2018/07/04/2541750/stara-zagora-izlozhba-s-kartichki-pozdravi-ot-italiya-i-balgariya-shte-bade-otkrita-v-muzeya-na-fotografiyata.html", "text": "Изложба „Поздрави... от Италия и България“ ще бъде открита в Музея на фотографията тази вечер от 18.00 час. Това каза за  Радио „ Фокус“  директорът на музея Стефан Папукчиев. В нея са представени над 300 пощенски картички. Изложбата е събрана с помощта на Института за етнология и фoлклористика с Етнографски музей към Българска академия на науките. Една от най-ценните от тях се свързва с Колизеума - вечният символ на Италия. Най-старата картичка от българска страна, също е свързана с националните символи. Тя представя характерния за България поминък – розопроизводството, запазената марка на Казанлъшкия край. Картичката с датировка от 1898 година се счита за най-старата у нас.  \r\nСред организаторите на изложбата е и Италианският културен институт. За откриването й в Казанлък се очаква да пристигне и директорът на Италианския културен институт Луиджина Педди. \r\nСлавяна ГАЙДАРОВА", "date": "2018.07.04", "title": "Стара Загора: Изложба с картички „Поздрави... от Италия и България“ ще бъде открита в Музея на фотографията"}
{"url": "http://www.focus-news.net/news/2018/07/04/2541752/gramotevichna-burya-pridruzhena-s-gradushka-se-razrazi-nad-stolitsata.html", "text": "Гръмотевична буря, придружена с градушка, се разрази над столицата, предаде репортер на  Агенция \"Фокус\" . Градушка с големината на лешник вали в кв. \"Младост\" 3, жк. \"Дружба\" и в района на бул. \"Цариградско шосе\".", "date": "2018.07.04", "title": "Гръмотевична буря, придружена с градушка, се разрази над столицата"}
{"url": "http://www.focus-news.net/news/2018/07/04/2541749/premierat-boyko-borisov-razporedil-sam-na-tsvetan-tsvetanov-da-izteglyat-zakona-za-vdiganeto-na-aktsiza-varhu-bezdimnite-tsigari.html", "text": "Разпоредил съм на Цветан Цветанов да изтеглят закона. Това каза пред журналисти министър-председателят Бойко Борисов във връзка дебата за бездимните цигари, предаде репортер на  Агенция „Фокус“ . \r\n„Наслушах се на големи глупост по темата за бездимните цигари. Когато опозицията ни атакува, разбирам, има смисъл – това ѝ е работата. Но в случая говорят и нашите коалиционни партньори – само ще им кажа, че след 1-2 месеца започваме да гледаме бюджета и ще дойдат с огромните си искания за въоръжение, за пенсии, за какво ли не. И отсега им казвам – единственото, което е водила групата на ГЕРБ за облагане с данък или акциз, за да не дотираме цигари – дали с огън, без огън, с дим, без дим, - на тях пише, че са вредни за здравето. И загубата в бюджета е видна. И се оказва, че освен ГЕРБ за този бюджет друг не мисли. Всички говорят само колко разходи да направим – дайте допълнително за самолети, дайте за танкове, дайте за пенсии, дайте за заплати, дайте за военни, дайте за полицаи. Просто ей така, все едно държавната хазна е каса без дъно, от която всеки гребе. А това, че е имало облага за някакъв бизнесмен, депутат или друга политическа сила – това пък е огромна лъжа“, каза още Борисов и посочи, че това не е жълта новина, не е фалшива новина, а няма нищо общо с истината.  \r\n„За целта, след като искате да дотираме цигари, след като искате да подаряваме реално пари от бюджета – защото когато не събираме от тези бездимни цигари пари, както от другите цигари, това е загуба за държавния бюджет. Или казано с други думи – ние ще дотираме тези чужди компании, които „Обединени патриоти“ подкрепят в случая. И аз ги подкрепям вече. Разпоредил съм на Цветанов да изтеглят закона, да направят срещи. Няма да се облагат с мита като другите цигари, но те също са вредни, затова на тях пише: „Вредни за вашето здраве“. Да видят как е в другите страни от Европа – колкото е там, толкова е и тук. За да се спре с тези спекулации. В България всеки говори за реформи, но в момента, в който речем да направим нещо, което е в полза за обществото, и с тези пари да се дадат повече за други дейности, изведнъж започват кой, майка му, леля му. Какво общо има това с производството на цигари? Правим този подарък, бедна България – подаряваме тези пари. Патриотите, като дойдат сега за бюджета, ще им извадя тези пари, за които говорят – с най-приятелски чувства им го казвам. Председателството свърши и аз нямам намерение повече да оставям ГЕРБ да става тупан, на който сутрин няма работа и излиза да се изказва. Много им стисках зъбите – достатъчно“, коментира министър-председателят и припомни, че в България са най-ниските данъци в Европа – 10%, и най-ниското ДДС – 20%.  \r\n„Само за скъпите молекули от началото на годината досега – 60 млн. лв. повече. Тук ще загубим 30 млн. лв. и ето ви 100 млн. лв. А чувам непрекъснато – дайте още милиард, още 50 милиарда, още 500-600 млрд. лв. Освен ГЕРБ нека и другите политически партии да си направят сметка, че един ден и те ще управляват и когато управляват, с тези камъни точно ще ги бия по тяхната глава. Да запомнят това – този зверски популизъм няма да излезе надобре. Когато прочетох, не можах да повярвам сутринта. Целта ни била да си попълним бюджета, защото сега излизаме на минус. Добре, приемам го“, каза Борисов.", "date": "2018.07.04", "title": "Премиерът Бойко Борисов: Разпоредил съм на Цветан Цветанов да изтеглят закона за вдигането на акцизa върху бездимните цигари"}
{"url": "http://www.focus-news.net/news/2018/07/04/2541740/a1-on-makedoniya-mnozinstvoto-grazhdani-na-kosovo-ochakvat-sarbiya-da-priznae-nezavisimostta-na-stranata-pokazva-prouchvane.html", "text": "Мнозинството граждани на Косово очакват преговорите между Прищина и Белград да завършат с признаване на независимостта на страната им от страна на официален Белград. Това показва проучване на Демократичния институт на Косово, отбелязва скопското електронно издание  A1 On . \r\nРезултатите показват, че 61 на сто от анкетираните са уверени, че в крайна сметка Сърбия ще признае независимостта на Косово, докато 39 на сто са на противоположно мнение. Допитването показва още, че 55 от респондентите смятат, че окончателният договор за нормализирането на двустранните отношения между Белград и Прищина ще завърши с приемането на Косово в ООН.  \r\nИнтересно е да се отбележи, че 78% от анкетираните са уверени, че в крайна сметка двете съседни страни ще се споразумеят за размяна на територии. За 21% от косоварите този сценарий не изглежда реалистичен.  \r\nСъздаването на Асоциацията на сръбските общини подкрепят 31 на сто от участвалите в анкетата, против са 68%. \r\nОбщо 43% от косоварите одобряват водещата роля на президента Хашим Тачи в диалога с Белград, 25 на сто от анкетираните са на мнение, че премиерът Рамуш Харадинай е по-подходящ.  Тереза Герова", "date": "2018.07.04", "title": "A1 On (Македония): Мнозинството граждани на Косово очакват Сърбия да признае независимостта на страната, показва проучване"}
{"url": "http://www.focus-news.net/news/2018/07/04/2541757/veliko-tarnovo-tsentarat-za-nastanyavane-ot-semeen-tip-za-palnoletni-litsa-s-dementsiya-v-selo-ovcha-mogila-otpraznuva-parviya-si-rozhden-den.html", "text": "Центърът за настаняване от семеен тип за пълнолетни лица с деменция в село Овча могила отпразнува първия си рожден ден. Това се случи в края на юни, съобщиха от пресцентъра на  Община Свищов . Директорът на институцията Данчо Кръстев поздрави потребителите и колектива за работата през изминалата една година и благодари на всички присъстващи за подкрепата, която оказват на центъра. Гости на тържеството бяха заместник-кметът на община Свищов Анелия Димитрова, кметът на село Овча могила Нели Великова, ръководителят на общинска служба „Социални дейности“ Анелия Димитрова, Милена Илиева – директор ДСП, директори и служители на социалните услуги в община Свищов. Официални гости на празника бяха и представителите на „Ротари Клуб“ гр. Свищов – Марияна Иванова и инж. Иван Тодоров. На празника присъстваха и близки на потребителите, които заедно с тях споделиха празничния ден. Като на всеки празник потребителите получиха подаръци от община Свищов и „Ротари клуб“ гр. Свищов, а от кмета на Свищов Генчо Генчев бе изчетен поздравителен адрес към потребителите, ръководството и персонала на ЦНСТПЛД. Честта да духне свещичката на тортата се падна на първата потребителка на центъра – Иванка Иванова. За празничната атмосфера се погрижиха децата от ЦДГ „Радост“ с. Овча могила, детският хор, и танцов състав към НЧ „Съзнателност-1899“ с. Овча могила. Ръководството на ЦНСТПЛД благодари на всички благодетели подпомогнали за доброто протичане на празника.", "date": "2018.07.04", "title": "Велико Търново: Центърът за настаняване от семеен тип за пълнолетни лица с деменция в село Овча могила отпразнува първия си рожден ден"}
{"url": "http://www.focus-news.net/news/2018/07/04/2541754/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-ul-6-ti-septemvri-ot-9-yuli-do-15-septemvri.html", "text": "Въвежда се временна организация на движението във връзка с ремонт на ул. „6-ти септември“. Това съобщиха от  пресцентъра на Столична община . От 00.00 часа на 9 юли до 24.00 часа на 15 септември се забранява влизането на пътни превозни средства по ул. „6-ти септември“ в участъка от ул. „Цар Освободител“ до ул. „Аксаков“.", "date": "2018.07.04", "title": "София: Въвежда се временна организация на движението във връзка с ремонт на ул. „6-ти септември“ от 9 юли до 15 септември"}
{"url": "http://www.focus-news.net/news/2018/07/04/2541758/haskovo-blizo-4-kg-nedeklarirani-srebarni-nakiti-na-stoynost-nad-15-hil-leva-sa-otkriti-na-gkpp-kapitan-andreevo.html", "text": "Близо 4 кг недекларирани сребърни накити са открити на МП „Капитан Андреево“ при проверка на лек автомобил, влизащ в страната от Турция на 30 юни. Това съобщиха от  пресцентъра на Агенция „Митници“ . \r\nВ колата марка „BMW\" пътували водачът на автомобила и негов спътник, немски граждани от турски произход, които заявили пред българските митнически власти, че не внасят нищо за деклариране. Автомобилът е селектиран за щателна митническа проверка, при която в личния багаж на шофьора са открити изделия от бял метал. Намерени са общо 715 сребърни бижута, сред които 306 чифта обеци, 172 гривни, 145 медальона, 59 синджира, 26 пръстена, 7 колиета. Направената експертиза от вещо лице  е установила, че сребърните бижута са с висока проба 925, с общо тегло 3893 грама и са на стойност  над 15 000  лева. Контрабандните сребърни накити са задържани и подлежат на отнемане в полза на държавата, според разпоредбите на Валутния закон. На шофьора е съставен акт за нарушение на Валутния закон. \r\nЗа първото полугодие на тази година митническите служители на МП „Капитан Андреево“ са задържали близо 15 кг златни и сребърни накити на стойност над половин милион лева.", "date": "2018.07.04", "title": "Хасково: Близо 4 кг недекларирани сребърни накити на стойност над 15 хил. лева са открити на ГКПП „Капитан Андреево“"}
{"url": "http://www.focus-news.net/news/2018/07/04/2541756/predstoyashti-sabitiya-v-stranata-za-5-yuli-agentsiya-fokus.html", "text": "*** \r\nОт 10.00 часа вицепрезидентът Илияна Йотова ще присъства на церемонията по случай 139 години от създаването на Министерство на вътрешните работи. Церемонията ще се проведе пред Паметника на незнайния воин.  \r\n*** \r\nОт 20.00 часа в летен театър „Аполония“ в Созопол вицепрезидентът Илияна Йотова ще открие XIII Международен младежки фестивал на изкуствата „Музите“. Многожанровият фестивал, който се провежда под патронажа на вицепрезидента, продължава до 15 юли и събира участници от цял свят.  \r\n*** \r\nОт 09.00 часа ще започне редовното пленарно заседание на Народното събрание.  \r\n*** \r\nОт 09.00 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 11-и състав на Софийски градски съд ще заседава по делото срещу Х. П., обвинен за умишлена безстопанственост, ощетила БАН. \r\n*** \r\nОт 10.00 часа с поднасяне на венци пред паметника на Незнайния войн и демонстрация на най-новата техника, с която МВР разполага ще започне честването на 139-ата годишнина от създаването на Министерството на вътрешните работи. От 11.30 часа служителите ще се поклонят пред паметта на своите колеги на паметника на загиналите полицаи в градинката пред храм „Св. Седмочисленици“.  От 17.00 часа честването ще продължи с празник в Борисовата градина - вход откъм езерото Ариана, организиран за служителите и членовете на техните семейства, както и за всички граждани.   \r\n*** \r\nОт 10.00 часа в зала 702 в Агенция „Пътна инфраструктура“ ще бъдат отворени ценовите оферти в откритата процедура за „Проектиране и строителство на автомагистрала „Струма“ лот 3.1 Тунел „Железница“. \r\n*** \r\nОт 10.00 часа в Дома на Европа ще се проведе конференция на тема „Възможности и предизвикателства пред валидирането на уменията, натрупани чрез доброволчество”. Събитието ще бъде открито от Огнян Златев, Ръководител на Представителството на ЕК към Р България. \r\n*** \r\nОт 10.00 часа 8-и състав на Специализирания наказателен съд ще заседава по делото срещу Ангел Д., Деян С. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 19-и състав на Специализирания наказателен съд ще заседава по делото срещу Станимир Р., на които са повдигнати обвинения за престъпление по служба. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Гечо Г., Надежда К. и Илия И., на които са повдигнати обвинения за изнудване. \r\n*** \r\nОт 10.00 часа 102-ри състав на Софийски районен съд ще заседава по делото за инцидента с аварирал асансьор в СБАЛ „Майчин дом“ през 2010 г. Делото ще се гледа в сградата на бул. „Генерал Михаил Д. Скобелев“ № 23. \r\n*** \r\nОт 10.15 часа в сградата на КЕВР ще се проведе обществено обсъждане на доклад за одобряване на Десетгодишен план за развитие на мрежите на „Булгартрансгаз“ ЕАД за периода 2018-2027 г. \r\n*** \r\nОт 10.30 часа в църквата „Св. Седмочисленици“ ще се състои опелото на проф. Божидар Димитров. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Алипи А. и Пламенка А., на които са повдигнати обвинения за изнудване. \r\n*** \r\nОт 11.00 часа в зала „Сердика“ на Гранд хотел София ще се проведе пресконференция на браншово сдружение „Храни и напитки България“, по време на която ще бъдат представени целите и приоритетите на сдружението. \r\n*** \r\nОт 11.00 часа в Националния пресклуб на БТА ще се състои пресконференция на Асоциацията на родителите на деца с нарушено зрение във връзка с началото на проекта  \r\n„Равни шансове за социална интеграция и заетост за хората с нарушено зрение”. \r\n*** \r\nОт 12.00 часа в Националния пресклуб на БТА ще се проведе пресконференция на Гражданска инициатива за обществен и релсов транспорт на тема „Умишлено ли се унищожава бъдещото развитие на подвижния състав на БДЖ?“. \r\n*** \r\nОт 13.30 часа кметът на София Йорданка Фандъкова ще провери ремонтните дейности на алеите в Южния парк.  \r\n*** \r\nОт 13.30 часа 1-ви състав на Специализирания наказателен съд ще заседава по делото срещу Радослав А., Владислав А. и Асен И.,  на които са повдигнати обвинения за изнудване. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Андрей З., Костадин Г. и Николай Н.,  на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 5-и състав на Специализирания наказателен съд ще заседава по делото срещу Георги И., на когото са повдигнати обвинения за изнудване. \r\n*** \r\nОт 14.00 часа 5-и състав на Специализирания наказателен съд ще заседава по делото срещу Велика А., на която са повдигнати обвинения за изнудване. \r\n*** \r\nОт 14.30 часа в зала 232 в сградата на Народното събрание на бул.  „Княз Александър Дондуков” парламентарната Комисия по отбрана ще разгледа актуализирания проект за придобиване на многофункционален боен кораб за ВМС. \r\n*** \r\nОт 14.30 часа 1-ви състав на Софийски градски съд ще заседава по делото срещу О.Д. и Б.Б., подсъдими за укриване и неплащане на данъчни задължения, при което е ощетено Министерство на финансите. \r\n*** \r\nОт 15.00 часа в зала 6 на Националния дворец на културата ще се проведе дискусия на тема „ЕС през 2018: Австрийските приоритети и българските постижения“. Участие в събитието ще вземат министърът за Българското председателство на Съвета на ЕС \r\nЛиляна Павлова, ръководителят на Представителството на Европейската комисия в България Огнян Златев и др. \r\n*** \r\nОт 15.00 часа в постоянната приемна на БСП – София гражданите ще получат безплатни юридически консултации.  \r\n*** \r\nОт 17.00 часа в сградата на бул. „Витоша“ №18 (вход от ул. „Кърниградска“) ще се проведе кръгла маса на тема „Лустрация. Декомунизация. Памет. Незавършената реформа“, организирана от  „Демократична България“. \r\n*** \r\nОт 17.00 часа във фоайето на Регионалния исторически музей ще бъде открита изложбата „Творчески влияния на Виена в архитектурата на София от края на XIX и началото на XX век“.  \r\n*** \r\nОт 18.00 часа в Комисия за финансов надзор ще се състои официално тържество – коктейл, на което ще бъдат раздадени удостоверенията на успешно завършилите ХVI-то издание на образователната програма за ученици „Небанковият финансов сектор в България”. \r\n*** \r\nОт 10.30 часа в зала 5 на община Благоевград ще се проведе публична среща на партньорите по проект „Защита от наводнения“, одобрен за финансиране по Програма ИНТЕРРЕГ V-А Гърция – България 2014 – 2020. \r\n*** \r\nОт 10.30 часа в Летен театър Бургас ще се състои церемонията по награждаване на най-добре представилите се състезатели и отбори, и официалното закриване на Международното математическо състезание - BIMC 2018. \r\n*** \r\nОт 17.00 часа общинският съветник от ГЕРБ Петя Гънева организира приемен ден в централата на партията  на ул. „Конт Андрованти” 5. \r\n*** \r\nОт 18.00 часа  в Галерия „Неси“ ще бъде представена изложба живопис на Здравка Василева и Георги Щърбев. \r\n*** \r\nОт 14.00 часа общинският съветник от ПП ГЕРБ д-р Веселин Ангелов  ще се срещне сграждани в офиса на партията на ул. „Георги Бенковски” №1. \r\n*** \r\nОт 18.30 часа в Галерия „Тереза Зиковска“, Божидара Мавродиева от Литературен клуб Многоточие ще представи дебютните книги на Албена Латинова и Блага Бонева, членове на клуба. \r\n*** \r\nОт 17.30 часа в Стопанския факултет на ВТУ „Св. св. Кирил и Методий“ ще се проведе инициатива за безплатни дигитални обучения, организирана от Google и SoftUni Digital. \r\n***  \r\nОт 19.00 часа в МДТ „Константин Кисимов“ ще бъде представена „Няма да платим“ – пиеса от Дарио Фо.  \r\n***  \r\nОт 20.30 часа в Археологически музей ще започне Концерт на Камерен оркестър Търновград.  \r\n*** \r\nЗам.-министърът на регионалното развитие и благоустройството Деница Николова ще участва в работна среща във Видин. От 12.30 часа ще се проведе брифинг  с участниците в нея. \r\n*** \r\nОт 10.30 часа в детския отдел на Регионална библиотека „Христо Ботев” ще се проведе детска архитектурна работилница.  \r\n*** \r\nОт 14.00 часа в Регионална библиотека „Дора Габе” ще се проведе презентация и демонстрация на решения за дигитализация на всякакъв тип документи. \r\n*** \r\nОт 17.30 часа в художествената галерия „Христо Градечлиев“ ще бъде представена изложба-живопис ,,Добруджа“ на Анна Варганова. \r\n*** \r\nОт 11.00 часа в Регионалния пресклуб на БТА ще се състои пресконференция на Плевенската филхармония във връзка с шредстоящ музикален спектакъл на Люси Дяковска на сцената на летния театър „Кайлъка“. \r\n*** \r\nОт 10.30 часа в Дом на културата „Борис Христов“, Малка конферентна зала ще се състои среща – дискусия за обсъждане на промените и новите моменти в „Наредбата за изменение и допълнение на Наредба за реда и условията за финансиране на инициативи в сферата на културата, част от Календара на културните събития на Община Пловдив“. \r\n*** \r\nОт 11.00 часа пред храма „Свето Преображение Господне“ за празника посветен на Атанасий Атонски от администрацията на район „Тракия“ ще дадат курбан за здраве и благоденствие. \r\n*** \r\nОбщинските съветници от ГЕРБ организират приемни за граждани.  \r\nСрещата с Веселин Маневски ще се проведе в 16.00 часа в офиса на ГЕРБ в район „Южен\" на ул. „Академик Петър Динеков“ №1А. \r\nОт 17.00 часа в офиса на ГЕРБ в район „Източен\" на ул. „Коста Паница“ №5 ще се проведе приемна Пенчо Малинов. \r\nОт 17.30 часа Петър Попов, Ясен Михайлов и Дамян Петров ще се срещнат с граждани в офиса на ГЕРБ в район „Западен\" на ул. „Царевец“ №9. \r\nОт 17.30 часа Гошо Къчков ще има среща в офиса на ГЕРБ в район „Северен\" на бул. „Марица“ №91. \r\n***  \r\nОт 10.00 часа Детския отдел на Градската библиотека организира образователна разходка до Къща – музей „Алеко Константинов” под надслов „140 години от Освобождението на България”. \r\n*** \r\nОт 14.00 часа в Археологически музей – Силистра ще се проведе кръгла маса на тема „Силистра и Добруджа – време и пространство“, посветена на 120 години от създаването на Регионален исторически музей – Силистра. \r\n*** \r\nОт 18.00 часа в Регионалната библиотека „Николай Вранчев“ алпинистът Атанас Скатов ще представи две книги и презентация на тема „Над 8000 метра“.   \r\n*** \r\nОт 10.00 до 12.30 часа в детския отдел на библиотека „Родина“ ще се проведат занимания под надслов „Чета и играя – знам и мога”. \r\n*** \r\nОт 15.00 часа в Регионалния пресклуб на БТА ще се състои пресконференция на Държавна опера - Стара Загора. \r\n*** \r\nОт 21.00 часа на сцена Лапидариум в Регионалния исторически музей ще се състои поредното представление от поредицата „Театър под звездите“.", "date": "2018.07.04", "title": "Предстоящи събития в страната за 5 юли (Агенция „Фокус“)"}
{"url": "http://www.focus-news.net/news/2018/07/04/2541760/gencho-genchev-kmet-na-svishtov-do-kraya-na-avgust-predstoi-razglezhdane-na-proekta-za-izgrazhdane-na-tsentar-za-grizha-za-vazrastni-hora-v-nevazmozhnost-za-samoobsluzhvane-v-grada.html", "text": "До края на август предстои разглеждане на проекта за изграждане на Център за грижа за възрастни хора в невъзможност за самообслужване в Свищов. Документите вече са подготвени и ще бъдат представени пред Управляващия орган до края на юли. Това каза пред  Радио „Фокус“ – Велико Търново  кметът на Свищов Генчо Генчев. Той припомни, че проектът вече бе одобрен, тъй като градът е включен в специална карта, на която са обозначени местата, където има нужда от подобна социална услуга. Освен това Генчев подчерта и важността от разкриването й в региона. „Ако по проекта няма забележки или нещо за отстраняване, смятам, че до края на годината ще могат да стартират дейностите по изпълнението на проекта за разкриване Център за хора, които не могат да се самообслужват, за 24 – часовата услуга, която Общината ще предложи“, коментира още кметът на Свищов. „Фокус“  припомня, че стойността на проекта е 540 000 лева. Средствата са безвъзмездна финансова помощ, която ще бъде използвана за строителство и ремонт, оборудване и обзавеждане на Центъра, в който ще се настаняват възрастни хора и хора с увреждания.  В страната ще бъдат открити още осем подобни институции. \r\nЛуиза ТРАНЧЕВА", "date": "2018.07.04", "title": "Генчо Генчев, кмет на Свищов: До края на август предстои разглеждане на проекта за изграждане на Център за грижа за възрастни хора в невъзможност за самообслужване в града"}
{"url": "http://www.focus-news.net/news/2018/07/04/2541748/hurriyet-raztseplenieto-v-turskata-republikanska-narodna-partiya-se-zasilva-sled-prizivi-kam-predsedatelya-kemal-kalachdaroglu-da-podade-ostavka.html", "text": "Вътрешното разцепление на основната опозиционна турска Републиканска народна партия се засилва, след като нейният председател Кемал Кълъчдароглу отхвърли призивите от загубилия президентските избори кандидат от партията Мухарем Индже да се свика конгрес, на който да се извърши промяна на ръководството, пише   Hurriyet. \r\n„Няма да свиквам извънреден конгрес, защото няма нужда от такъв“, заяви Кълъчдароглу. Той допълни, че има специални усилия по подклаждането на дебат вътре в РНП, за да не се обърне внимание на това, че на изборите гласовете на управляващата Партия на справедливостта и развитието са спаднали.  \r\nПо-рано Индже заяви на Кълъчдароглу по време на първата им среща след изборите на 24 юни, че трябва да отстъпи от водещия  пост и да стане „почетен председател“ или „водач на парламентарната фракция“.  \r\nКълъчдароглу заяви, че партията му все още работи по задълбочен анализ на изборите, за да може да бъде по-добре подготвена за предстоящите през март 2019 г. избори. Този анализ ще бъде основната задача на предстоящите партийни срещи. \r\nМеждувременно източници от РНП твърдят, че последователите на Индже вътре в партията вече са започнали да събират необходимите подписи на делегати, за да се свика извънреден конгрес, но все още не е ясно дали те ще бъдат достатъчни. За целта е необходимо обикновено мнозинство от 634 от 1266 делегати. \r\nПартията проведе своя 36-ти конгрес през февруари 2018 г. на който Кълъчдароглу спечели председателки пост с 790 гласа срещу 447 за Индже.  Виктор Турмаков", "date": "2018.07.04", "title": "Hurriyet: Разцеплението в турската Републиканска народна партия се засилва след призиви към председателя Кемал Кълъчдароглу да подаде оставка"}
{"url": "http://www.focus-news.net/news/2018/07/04/2541761/burgas-kontrabandni-lekarstva-s-upoyvashto-deystvie-sa-namereni-na-gkpp-malko-tarnovo.html", "text": "Контрабандни лекарства с упойващо действие и паста, съдържаща прекурсорът ефедрин, както и недекларирани медицински инструменти, са задържани на МП „Малко Търново“ при проверка на лек автомобил с българска регистрация. Това съобщиха от  пресцентъра на Агенция „Митници“ . Колата с марка „Мерцедес\" е пристигнала на българския митнически пункт от Турция на 1 юли. Шофьорът и пътниците в автомобила, български граждани, са заявили, че не внасят нищо за деклариране. При последвалата митническа проверка на автомобила, митническите служители откриват в багажното отделение на колата недекларирани 240 ампули с надписи на инжекционен разтвор, който се използва за анестезия в стоматологията, също и 15 кутии, съдържащи общо 75 грама медицинска паста с изписана на етикета основна субстанция ефедрин -прекурсор за производство на наркотици. При извършения полеви наркотест, субстанцията в кутиите реагира на опиат. В автомобила са открити още недекларирани 42 броя отделни  стоматологични инструменти, 15 броя резервни части и стоматологични консумативи. Шофьорът на колата-български гражданин с инициали Н.Н. и адресна регистрация в област Варна, е признал, че недекларираните стоки са негови и заявил, че ги е купил за лично ползване от Турция. Контрабандната пратка е задържана. Образувано е досъдебно производство по описа на Митница Бургас, което се провежда от разследващ митнически инспектор, под надзора на Окръжна прокуратура Бургас.", "date": "2018.07.04", "title": "Бургас: Контрабандни лекарства с упойващо действие са намерени на ГКПП „Малко Търново“"}
{"url": "http://www.focus-news.net/news/2018/07/04/2541759/pregled-na-mezhdunarodnite-novini-do-18-chasa-agentsiya-fokus.html", "text": "Лидерите на двете „сестрински“ партии от Съюза (ХДС/ХСС) Ангела Меркел и Хорст Зеехофер успяха да постигнат компромис в спора за бежанската политика, но пробивът в преговорите не отслаби напрежението нито сред политиците, нито сред гражданите. Проучване на института Forca показва, че само четвърт от германците се застъпват за оставането на Зеехофер на поста федерален министър на вътрешните работи. \r\nОбщо 69% от гражданите на ФРГ са на мнение, че председателят на ХСС е трябвало да се оттегли от заеманата длъжност. Сред избирателите на ХДС 80 на сто са уверени, че баварският политик трябва да напусне поста, а сред електората на ХСС подобно мнение споделят 45% от допитаните. Огромно мнозинство (79%) от привържениците на популистката „Алтернатива за Германия“ считат за добро оставането на Зеехофер на поста.  \r\nПроучването показва още, че едва пет на сто от германците вярват, че в бъдеще Меркел и Зеехофер ще могат да работят добре заедно. На въпрос дали двамата все още могат да работят хармонично след спора за бежанците, 81% от избирателите на ХДС и 87% от поддръжниците на ХСС отговарят с „не“. \r\n***  След компромиса в спора за бежанската политика, постигнат между лидерите на двете „сестрински“ партии от Съюза (ХДС/ХСС) Ангела Меркел и Хорст Зеехофер, министър-председателят на Унгария Виктор Орбан демонстрира готовност за подписване на двустранно споразумение с Германия за справяне с мигрантите. \r\nЛидерът на кабинета в Будапеща обаче постави условие. „Редът може да бъде единствено такъв: споразумение между Германия и Австрия, а след това – между Унгария и Австрия. И накрая – когато се изясни докрай германската позиция, може да говорим за споразумение между Унгария и Германия“, поясни Орбан. \r\nСпоразумението за бежанците, което постигнаха „сестринските“ партии от Съюза (ХДС/ХСС), остави Европа объркана: никой не знае какви ще бъдат последиците от постигнатия пробив в преговорите между ХДС и ХСС. Той предвижда „административни споразумения\" с други държави от ЕС за връщането на търсещите убежище. Общо 14 държави приемат добре идеята – или поне ако се вярва на канцлера на ФРГ.  \r\nИталианското правителство, с което Германия също би искала да сключи споразумение, продължава да отхвърля идеята. Вместо нов договор министърът на вътрешните работи Матео Салвини и премиерът Джузепе Конте настояват други държави от ЕС да приемат мигранти от Италия. \r\n***  Мнозинството граждани на Косово очакват преговорите между Прищина и Белград да завършат с признаване на независимостта на страната им от страна на официален Белград. Това показва проучване на Демократичния институт на Косово. \r\nРезултатите показват, че 61 на сто от анкетираните са уверени, че в крайна сметка Сърбия ще признае независимостта на Косово, докато 39 на сто са на противоположно мнение. Допитването показва още, че 55 от респондентите смятат, че окончателният договор за нормализирането на двустранните отношения между Белград и Прищина ще завърши с приемането на Косово в ООН.  \r\nИнтересно е да се отбележи, че 78% от анкетираните са уверени, че в крайна сметка двете съседни страни ще се споразумеят за размяна на територии. За 21% от косоварите този сценарий не изглежда реалистичен.  \r\nСъздаването на Асоциацията на сръбските общини подкрепят 31 на сто от участвалите в анкетата, против са 68%. \r\nОбщо 43% от косоварите одобряват водещата роля на президента Хашим Тачи в диалога с Белград, 25 на сто от анкетираните са на мнение, че премиерът Рамуш Харадинай е по-подходящ.  \r\n***  Решението на Върховния съд на Молдова за признаването на изборите за кмет на Кишинев за недействителни предизвика загриженост в Европейския съюз. Молдовските власти обаче се отказаха от помощта на Съвета на Европа и изглежда имат други планове. \r\nГенералният секретар на Съвета на Европа Турбьорн Ягланд призова за изготвянето на юридическо решение за съблюдаване на избирателните права в Молдова, отбелязвайки, че „в демократичното общество властите трябва изцяло да уважават избора на електората“.  \r\n„Решението за признаване на кметските избори в Кишинев за недействителни, въпреки че бяха признати за състояли се от международни наблюдатели, предизвиква огромна загриженост“, подчерта Ягланд. \r\nГенералният секретар на Съвета на Европа обсъди ситуацията с представители на политическото ръководство на Молдова, включително с представители на опозицията. „Предложихме изход от патовата ситуация, наша експертиза от юридическа и конституционна гледна точка. Той бе представен в контекста на това, че нови избори рано или късно ще бъдат организирани“, обясни говорителят на Ягланд – Даниел Холтген.  \r\n„Предложението ни остава, но те (властите на Молдова) имат други планове. Готови сме да дойдем с експертиза, за да бъдат организирани нови избори. Въпреки това, както разбрахме, нито министър-председателят (Павел Филип), нито (опозиционният лидер Андрей) Нестасе не искат това“, констатира Холтген. \r\n*** Серия от 46 земетресения с различна степен на интензивност са регистрирани на територията на Албания в последните часове. Най-силното от тях – с магнитуд от 4,9 по скалата на Рихтер, е усетено и в Македония. \r\nТрусовете нанесоха материални щети и предизвикаха паника сред гражданите, които напуснаха домовете си. Институциите преустановиха работа, съобщено бе и за смущения в телекомуникационните мрежи. Към настоящия момент няма информация за пострадали, но вече се правят оценки на нанесените щети.  \r\nНай-силният трус е бил регистриран в 11.01 часа местно време (12.01 часа българско време), показва справка на официалната интернет страница на Европейския средиземноморски сеизмологичен център (EMSC). Епицентърът на труса е бил на 30 километра северозападно от столицата Тирана и на 15 километра северозападно от град Вора, с дълбочина от 10 километра под земната кора. Той е усетен в Македония, Черна гора и Косово.  \r\nМинистерството на отбраната в Тирана откри гореща телефонна линия, на която гражданите може да се обръщат за помощ или информация.  \r\n***  Партията „Глас за Македония“ на университетския професор Сълза Гърчева отправи призив към депутатите в Събранието да не гласуват за ратификацията на договора за името. \r\n„Не гласувайте повторно за ратификацията за капитулацията. Заседанието на Събранието на Република Македония, на чийто дневен ред отново ще бъде ратифицирането на споразумението с Гърция, подписано от Димитров-Коцияс, е насрочено за утре (5 юли), ден след националния празник на големия приятел отвъд океана, който нашия „елит\" в дънки отпразнува спокойно и весело - сякаш е негов празник\", се казва в изявлението от партията.  \r\nНо „Глас за Македония“, продължава текстът, ще наруши празничното настроение на депутатите с призив да обмислят как ще гласуват. \r\n„Имате още едно денонощие и уникален шанс да се замислите, за да събудите съвестта си, чувството си за отговорност към Конституцията, пред която сте положили клетва да я защитавате, пред гражданите, които масово се разкайват и отказват от дадения за вас глас. Вдигнете глава, кажете заедно „не“ на това черно, дяволско изкушение, което притиска с фалшиви обещания и унизителни „юридически\" игрички срещу конституционния ред на Република Македония\", пишат от „Глас за Македония“.", "date": "2018.07.04", "title": "Преглед на международните новини до 18 часа /Агенция “Фокус”/         „"}
{"url": "http://www.focus-news.net/news/2018/07/04/2541762/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.04", "title": "Кюстендил: Нормално се осъществява преминаването на моторни превозни средства през ГКПП  „Гюешево”"}
{"url": "http://www.focus-news.net/news/2018/07/04/2541751/nikolay-haylezov-prevozvach-ne-mozhe-5-choveka-da-se-sabirat-i-da-kazvat-che-shte-pravyat-balgarska-avtomobilna-kamara-tryabva-da-ima-konsensus-mezhdu-vsichki-transportni-firmi.html", "text": "Не може 5 човека да се събират и да казват, че ще правят Българска автомобилна камара – трябва да има консенсус между всички транспортни фирми и единна позиция. Това каза за  Радио „Фокус“ – Пирин  Николай Хайлезов, превозвач от Благоевград. Той апелира към диалог между фирмите в транспортния сектор. „За мен най-удачно е всички сдружения в България да се съберем заедно и всеки да каже какво мисли и какво е мнението му по въпроса, а след това да се предприемат някакви действия. В момента се получава, така че едно сдружение се събира и казва, че ще прави камара, второто е против, а третото казва, че няма яснота за какво става въпрос. Не може 5 човека да се събират и да казват, че ще правят камара. Ние, от нашето сдружение може да се съберем 10 човека и да кажем, че ще прави камара – какво ще стане тогава?“, каза още Хайлезов.  \r\nТой добави, че не се е подписвал в подписка „за“ приемането на вече оттегления законопроект, която се организира от част от превозвачите. Не е бил и запознат с нея, а причината за това, според Хайлезов не е ясна. По отношение на това, защо има разминаваме между транспортните фирми в България, превозвачът заяви, че е нещо нормално да има разминавания. „В България и в българският парламент колко партии има? – и всяка от тях си има свое виждане. Тоест нормално е да има различия, на всякъде е така. Точно затова трябва да се седне, да се разговаря и да се постигне консенсус, защото в крайна сметка всички работим в транспортния сектор. Наистина апелирам всички заедно да се съберем – по един представител на транспортна фирма и да решим проблема, а не така на части да се работи“, добави Хайлезов. Той допълни, че ако наистина се предвижда и събирането на членски внос, то това може да създаде и известни проблеми, а липсата на яснота по темата е тревожна. „За по-малките е напълно възможно да има затруднения. Проблемът най-вече е в това, че нищо не се получава в замяна на този членски внос, защото както Ви казах по-горе, за да вземеш разрешително, СЕМТ-ове и лиценз, то пак ще си плащаш“, заяви Хайлезов. \r\nЛивия НИНОВА", "date": "2018.07.04", "title": "Николай Хайлезов, превозвач: Не може 5 човека да се събират и да казват, че ще правят Българска автомобилна камара – трябва да има консенсус между всички транспортни фирми"}
{"url": "http://www.focus-news.net/news/2018/07/04/2541763/pazardzhik-intenziven-e-trafikat-po-okolovrastniya-pat-v-posoka-plovdiv.html", "text": "Натоварен е трафикът в района на кръговите кръстовища край моста на река Марица в Пазарджик, предаде репортер на  Радио „Фокус” – Пазарджик . В края на работния ден в тази част на града се движат повече автомобили, като на моменти се образуват колони от автомобили и частични задръствания. Интензивен е трафикът и по околовръстния път – улица „Стефан Стамболов“. Движението се затруднява от множество тежкотоварни автомобили. В областния град настилките са сухи, няма затворени за движение улици. Струпване на леки автомобили има на кръстовищата по главните булеварди в града. \r\nВаня НИКОЛОВА", "date": "2018.07.04", "title": "Пазарджик: Интензивен е трафикът по околовръстния път в посока Пловдив"}
{"url": "http://www.focus-news.net/news/2018/07/04/2541764/momchil-nikolov-obshtina-smolyan-okolo-70-detsa-ot-smolyan-i-okolnite-sela-shte-se-vklyuchat-v-initsiativata-misiya-smolyan.html", "text": "Около 70 деца от Смолян и околните села ще се включат в инициативата „Мисия Смолян“. Това каза за  Радио „Фокус“ – Смолян  секретарят на Община Смолян, Момчил Николов. Той поясни, че от няколко години насам, интересът на децата намалява. „Причината за това е, ч те са в такава възраст, в която с разрешение на Инспекцията по труда и родителите, те могат да работят и голяма част от тях си си търсят по-постоянни работи. Имаме информация, че работят по морето като сервитьори, бармани, спасители. Това е работа за две седмици, но я поддържаме, тъй като все още има деца, които желаят да поработят лятото за по-кратко“, поясни Николов. \r\nТой допълни, че тази година децата ще работят на две смени – първата смяна започва от 9 юли, а втората от 23 юли и продължават по две седмици, 10 работни дни. В първата смяна желание за участие са заявили 42 деца от Смолян, а за втората 6. По селата също има деца, които искат да работят. В Момчиловци те са 8, Тикале – 2, Левочево – 5, Смилян – 7-8 деца, има желаещи от селата Петково, Арда и Катраница. „Децата, които трябва да са на възраст над 15 години, ще бъдат ангажирани в дейности, които не са застрашаващи живото и здравето и няма опасност от възникване на злополука. Те ще са далече от централни пътни комуникации. Най-вече дейностите ще са по стадионите, спортните площадки, където има голямо количество деца и където има нужда от прекопаване, изчистване на плевели. По стълбищата в града също ще се чисти трева и храсти“, допълни Николов. \r\nТой подчерта, че не им дават боядисване, защото боите съдържат вещества, които е възможно да създадат риск за здравето им, а това са млади хора, растящи в момента и затова от ръководството на Община Смолян се стараят дейностите да са максимално безопасни. Николов уточни, че младежите ще работят по четири часа на ден и ще получават по 6 лв. дневно. Секретарят на Общината каза още, че целта на кампанията е по-скоро да се уплътни свободното време на подрастващите и те да дадат нещо на града, а и това възпитава младия човек на труд и ангажираност към мястото, в което е роден и в което живее. \r\nНели ГЕРГЬОВСКА", "date": "2018.07.04", "title": "Момчил Николов, Община Смолян: Около 70 деца от Смолян и околните села ще се включат в инициативата „Мисия Смолян“"}
{"url": "http://www.focus-news.net/news/2018/07/04/2541765/yanka-gospodinova-kmet-na-alfatar-izgrazhdame-sporten-tsentar-predstoi-i-renovirane-na-obshtinskoto-chitalishte.html", "text": "Община Алфатар обновява културния си календар, с който пряко ангажира и едновременно с това разнообразява ежедневието на жителите си. Това каза за дневния блок „Добър ден“ на  Радио „Фокус“  кметът Янка Господинова. Тя добави, че на 25 юли в общината ще гостува театър, а в началото на месец август се отбелязва т.нар. Ден на градинаря. „На този ден всички жители правят огромна изложба на всички биопродукти, произведени в градините им – плодове, зеленчуци и други продукти. Гости на Алфатар са жители на всички съседни общини“, добави Янка Господинова.  \r\nТя разказа за предвидените в общината ремонти и обновления. „Изграждаме спортен център. А от 1974 г. година насам не е правен дори козметичен ремонт в общинското читалище „Йордан Йовков“, през следващата седмица откриваме там строителната площадка. Надяваме се на празника на града, който е на 4-ти септември, да направим и тържественото откриване на реновираната му сграда. Започна ремонт и в дома за стари хора в Алфатар. Фирмата е избрана и в момента кипи усилен ремонт. Освен строително-монтажни работи, ние ще направим и цялостно обзавеждане и оборудване с нови мебели и всичко, от което имат нужда в сградата възрастните хора“, добави кметът на община Алфатар. За поредна година изненади очакват жителите и гостите на града по случай неговия празник – 4-ти септември, уточни още кметът Янка Господинова. По думите й програмата ще включва изложба на местни творци, но останалите дейности тепърва предстои да бъдат обявени.", "date": "2018.07.04", "title": "Янка Господинова, кмет на Алфатар: Изграждаме спортен център, предстои и реновиране на общинското читалище"}
{"url": "http://www.focus-news.net/news/2018/07/04/2541766/aktsenti-v-sutreshniya-blok-dobro-utro-balgariya-na-5-yuli.html", "text": "Серия от 46 земетресения с различна степен на интензивност бяха регистрирани на територията на Албания. Най-силното от тях – с магнитуд от 4,9 по скалата на Рихтер, е усетено и в Македония. Да очакваме ли трусовете да продължат? Балканският полуостров е едно от най-сеизмично активните места в цяла Европа. Въпреки че земетресенията няма как да се прогнозират, в сутрешния блок „Добро утро, България“ на  Радио „Фокус“  ще потърсим дежурния сеизмолог Илияна Попова от Националния Институт по геофизика, геодезия и география във връзка с това дали съществува ли някаква цикличност. \r\nВ минутите след 08.00 часа гост в студиото ще бъде Магдалена Милтенова – председател на Браншовия съюз за стопанска инициатива в транспорта, с която ще разговаряме за Законъа за Българската автомобилна камара и за разглежданите в Европейския парламент пакет „Мобилност” 1 и 2.  \r\nПарк на предизвикателствата се изгражда в Перник. Подробности ще научим от кмета на Общината Вяра Церовска.  \r\nКонцерт под надслов „Заедно по пътя на мечтите“ с цел набирането на средства за лечението на 12 годишно дете, която се нуждае от операция в турска клиника, ще се проведе тази събота в Благоевград, като участие в него ще вземат известни фолклорни изпълнители и самодейни състави от града и от община Симитли. Повече ще научим от интервю на Ливия Нинова от  Радио „Фокус“ – Пирин . Започнете деня информирани! Тези и още теми - в „Добро утро, България“ от 06.00 до 10.00 часа на 5 юли, с водещ Йоланда Пелова.", "date": "2018.07.04", "title": "Акценти в сутрешния блок „Добро утро, България“ на 5 юли"}
{"url": "http://www.focus-news.net/news/2018/07/04/2541753/advokat-ivan-cholakov-st-insp-danail-stoitsov-e-otstranen-ot-dlazhnost-za-da-ne-mozhe-kato-nachalnik-na-patna-politsiya-blagoevgrad-da-povliyae-na-pokazaniyata-na-svidetelite.html", "text": "Ст. инсп. Данаил Стоицов е отстранен от длъжност, за да не може като началник на „Пътна полиция“ – Благоевград да повлияе на показанията на свидетелите. Това каза за  Радио „Фокус“ – Пирин  Иван Чолаков, адвокат на обвиняемия, след като приключи преразглеждането на мярката за неотклонение на началника на „Пътна полиция“-Благоевград. Към момента се очаква съдя Диана Узунова да вземе решение относно делото. Според адвокат Чолаков вече не е законосъобразно инспектор Стоицов да остава в ареста, тъй като са минали 43 дни, през които би трябвало да са разпитани всички свидетели, свързани със случая, на които той би могъл да повлияе. Той добави, че няма призовани нови свидетели. \r\nНатали СТЕФАНОВА", "date": "2018.07.04", "title": "Адвокат Иван Чолаков: Ст. инсп. Данаил Стоицов е отстранен от длъжност, за да не може като началник на „Пътна полиция“ – Благоевград да повлияе на показанията на свидетелите"}
{"url": "http://www.focus-news.net/news/2018/07/04/2541767/yanka-gospodinova-kmet-na-alfatar-nikoy-kmet-ne-iska-v-mandata-si-da-zakriva-uchilishte-ili-chitalishte.html", "text": "Никой кмет не иска в мандата си да закрива училище или читалище, но когато се налага - с решение на Общинския съвет, нещата преминават в такава посока. Това каза за дневния информационен блок на  Радио „Фокус“  кметът на Алфатар Янка Господинова във връзка със закриването 124-годишното Начално училище „Отец Паисий“ в село Алеково. Тя отбеляза, че то е било и най-малкото училище в България. Кметът на Алфатар обясни, че закриването на учебното заведение се е наложило заради ниската посещаемост и че това е част от оптимизацията на училищната мрежа.  \r\n“Наложи се още от миналата година да предприемем мерки за закриване на училището, тъй като то беше защитено, недостатъчен е броят на децата и в един момент е неоправдано то да продължи да съществува, с посещаемост от две до четири деца дневно. Сега закриваме училището в Алеково и оставаме с една детска градина с филиал в Бистра. Тя е основната детска градина в Алфатар, остава и едно единствено учебно заведение – Основно училище „Христо Ботев“. Янка Господинова каза още, че макар и Общината да работи добре с бизнеса за осигуряването на работни места, е много трудно да се убедят младите хора да останат по родните си места. Според нея демографският процес е много сериозен проблем и е почти неудържим. Янка Господинова коментира, че когато малките населени места не предлагат възможности за нормален живот след работа, младите хора търсят реализация в по-големите градове.", "date": "2018.07.04", "title": "Янка Господинова, кмет на Алфатар: Никой кмет не иска в мандата си да закрива училище или читалище"}
{"url": "http://www.focus-news.net/news/2018/07/04/2541769/zam-ministar-stefan-balabanov-provede-rabotna-sreshta-s-darzhavniya-sekretar-na-ministerstvoto-na-vatreshnite-raboti-na-republika-sarbiya.html", "text": "Зам.-министър Стефан Балабанов проведе работна среща с държавния секретар на Министерството на вътрешните работи на Република Сърбия. Това съобщиха от пресцентъра на  МВР . Целта на срещата бе продължаване на установените контакти и обсъждане на въпроси на двустранното сътрудничество в областта на вътрешните работи. Акценти в разговорите бяха засилването на съвместната работа по противодействие на тероризма и предотвратяването на насилствения екстремизъм, както и създаването на национални центрове за граничен контрол на Западните Балкани, които да се свържат в регионална мрежа за обмен на информацията с дежурните части. Заместник-министър Стефан Балабанов заяви готовността на МВР да предаде опита си в областта на мултидисциплинарния подход в превенцията и борбата с тероризма, да запознае професионалисти от Западните Балкани с работата и резултатите на Националния контратерористичен център, както и да посрещнем  експертна група за обмен на опит в областта на интегрираното управление на границите. Държавният секретар на сръбското вътрешно министерство Дияна Хркалович благодари за ползотворната работна среща и поканата за тържественото честване на 139-тата годишнина от създаването на МВР.  Тя подчерта признателността си за поканата за обмен на опит. От българска страна в срещата взеха участие директорът на СОБТ Георги Гайков и Петър Ананиев, зам.-директор на дирекция „Жандармерия“ при ГДНП.  Сръбската делегация бе представена от  Н.ПР. Владимир Чургус, извънреден и пълномощен посланик на Република Сърбия у нас, Горан Драгович, командир  на Жандармерията, и Деян Миленкович, началник  на специализираните антитерористични части.", "date": "2018.07.04", "title": "Зам.-министър Стефан Балабанов проведе работна среща с държавния секретар на Министерството на вътрешните работи на Република Сърбия"}
{"url": "http://www.focus-news.net/news/2018/07/04/2541768/usa-today-demokraticheskata-i-republikanskata-partiya-na-sasht-izlyazoha-s-korenno-razlichavashti-se-zayavleniya-po-sluchay-denya-na-nezavisimostta.html", "text": "Националният комитет на Демократическата партия на САЩ издаде годишно заявление по случай Четвърти юли, националния празник на страната, което отразява неговото напрежение с президента Доналд Тръмп. Председателят на комитета Том Перез заяви, че „изначалните обещания на Америка остават извън досега на твърде много семейства“, пише   USA Today. \r\n„Навсякъде, където погледнем, нашите най-основни ценности са под заплаха“, заяви Перез в заявлението, посочвайки проблемите около нископлатените работни места, здравеопазването, имиграцията, расизма и несправедливостта към ЛГБТИ общността. „Хиляди деца са разделени от родителите си на южната граница“, допълни той. „Правата на работниците са отнети на най-висока съдебна инстанция, има дискриминация срещу мюсюлмано-американците и правата на жените са заплашени както никога досега“, пише в заявлението.  \r\nПерез допълни, че „докато празнуваме независимостта на нашата държава, ние Демократическата партия потвърждаваме нашата твърдост да защитаваме ценността за всеки да има възможност“. \r\nНа свой ред републиканците, които контролират и Белия дом, и Конгреса издадоха значително по-радостно заявление по случай празника. \r\n„Празнуваме два века независимост, почитаме патриотите, които обявиха Америка за свободна нация през 1776 година“, заяви председателя на Републиканския национален комитет Рона МакДаниел. „Ние помним и благодарим на войниците ни за своите жертви, опазвайки нашите свободи“, допълни той. „Той допълни, че партията ще продължи да опазва принципите, върху които САЩ са основани и че ще продължи да се бори за живота, свободата и възможността да се преследва щастието за всички“.   Виктор Турмаков", "date": "2018.07.04", "title": "USA Today: Демократическата и Републиканската партия на САЩ излязоха с коренно различаващи се заявления по случай Деня на независимостта."}
{"url": "http://www.focus-news.net/news/2018/07/04/2541770/sofiya-ekipite-na-avariyna-pomosht-i-preventsiya-rabotyat-po-dva-signala-za-zaviryavane-v-rayonite-iskar-i-slatina-kakto-i-po-signali-za-padnali-kloni-zaradi-prolivniya-dazhd.html", "text": "Във връзка с проливния дъжд в София екипи на дирекция „Аварийна помощ и превенция“ са на терен. Това съобщиха от пресцентъра на  Столична община . В момента по-силно вали в районите „Кремиковци“, „Искър“, „Слатина“, „Витоша“. Екипите работят по два сигнала за завиряване в районите „Искър“ и „Слатина“, както и по сигнали за паднали клони. В момента градският транспорт се движи по обичайните си маршрути.", "date": "2018.07.04", "title": "София: Екипите на „Аварийна помощ и превенция“ работят по два сигнала за завиряване в районите „Искър“ и „Слатина“, както и по сигнали за паднали клони, заради проливния дъжд"}
{"url": "http://www.focus-news.net/news/2018/07/04/2541755/tass-angela-merkel-obeshta-da-nyama-da-narushava-konstitutsiyata-pri-obrabotkata-na-zayavkite-ot-bezhantsite-na-granitsata.html", "text": "Германският канцлер Ангела Меркел разчита, чие срокът на задържането на търсещите убежище лица на транзитните центрове на границата с Австрия няма да превишава две денонощия, както  се изисква от конституцията, предава  ТАСС,  позовавайки се на германски медии. \r\n„Трябва да се обработват за 48 часа – така е писано в конституцията“, заяви Меркел. В понеделник тя и вътрешният министър Хорст Зеехофер се договориха да организират на границата с Австрия специални транзитни центрова за лица, търсещи убежище. Там ще бъдат оперативно проверявани дали имат право и възможност да получат убежище в Германия. Ако няма, те ще бъдат отпращани обратно – или в страната си на произход, или в страната от ЕС, където те са регистрирани за първи път. Опозицията смята, че това са „лагери за затворени“. \r\nНа журналистически въпрос дали правителството на Германия ще остане дееспособно след постигането на компромиса, канцлерът заяви, че „в момента се работи над решаването на проблемите“.  Виктор Турмаков", "date": "2018.07.04", "title": "ТАСС: Ангела Меркел обеща да няма да  нарушава конституцията при обработката на заявките от бежанците на границата"}
{"url": "http://www.focus-news.net/news/2018/07/04/2541776/blagoevgrad-normalno-se-osashtestvyava-preminavaneto-prez-gkpp-kulata.html", "text": "Нормално се осъществява преминаването през граничен пункт „Кулата“. Това съобщиха за  Радио „Фокус“ – Пирин  от „Гранична полиция“. Няма данни за образуване на задръствания или колони от леки и товарни автомобили. Без проблеми се осъществява и преминаването през граничен пункт „Илинден“, както и на пунктовете на границата между България и Македония, които се намират в Благоевградска област. \r\nЛивия НИНОВА", "date": "2018.07.04", "title": "Благоевград: Нормално се осъществява преминаването през ГКПП „Кулата“"}
{"url": "http://www.focus-news.net/news/2018/07/04/2541774/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас, това каза за  Радио „Фокус“ – Бургас  дежурният в Областно пътно управление – Бургас. Трафикът е с нормална интензивност. \r\nПродължават да са в сила ограничения за движение на моторни превозни средства по някои от пътищата в областта. Едното е по пътя Варовник – Вълчаново ханче от км 20+000 до 39+200. То е за моторни превозни средства над 10 т поради стесняване на пътното платно. Другото ограничение в областната пътна мрежа е по пътя от разклона за с. Варовник до кръстовището с път II-79 от км 22+400 до км 39+300, където е ограничено движението за тежкотоварни автомобили над 10 тона поради намален габарит на пътното тяло. Същото ограничение важи и за пътя Черница – Сунгурларе – Чубра. Срокът за всички изброени ограничения е до 31 декември 2018 г. \r\nИнтензивен е трафикът по ул. „Христо Ботев“ и бул. „Демокрация“ в град Бургас. Натоварено е движението по булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“. Интензивен е и трафикът към най-големият бургаски комплекс - „Меден рудник“ \r\nДеница ДИМИТРОВА", "date": "2018.07.04", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2018/07/04/2541771/radio-svobodna-evropa-parvoto-zasedanie-na-savmestnata-komisiya-na-makedoniya-i-balgariya-predvidena-ot-dogovora-za-dobrosasedstvo-priklyuchi.html", "text": "Министерството на външните работи на Македония информира, че на 2 и 3 юли в София се състоя първата среща на Съвместната мултидисциплинарна комисия за исторически и образователни въпроси между Македония и България. Срещата е в съответствие с прилагането на Договора за приятелство, добросъседство и сътрудничество между двете страни, предава електронната медия    Радио „Свободна Европа  в своята македонска редакция. \r\n„Принципите и методологията за работата на Комисията, в съответствие с принципите на взаимно разбирателство и академични основи, както и с текущия положителен европейски опит, бяха разгледани и определени“, съобщава външното министерство на Македония в свое официално заявление. \r\nОттам се добавя, че работата на комисията е  приветствана от външния министър на България Екатерина Захариева, която присъства на срещата. Договорено е, че следващата среща ще се проведе през втората половина на 2018 г. в Македония.  Виктор Турмаков", "date": "2018.07.04", "title": "Радио „Свободна Европа“: Първото заседание на Съвместната комисия на Македония и България, предвидена от Договора за добросъседство, приключи"}
{"url": "http://www.focus-news.net/news/2018/07/04/2541775/sofiya-vavezhda-se-organizatsiya-na-dvizhenieto-vav-vrazka-s-poseshtenie-na-predsedatelya-na-darzhavniya-savet-na-kitayskata-narodna-republika.html", "text": "Въвежда се организация на движението във връзка с посещение на председателя на Държавния съвет на Китайската народна република в София. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства, с изключение на автомобилите на делегацията, както следва: \r\n От 08.00 часа на 5 юли 2018 г. до приключване на мероприятието на 8 юни 2018 г.: \r\n- на паркинга на „София Хотел Балкан”; \r\n- на паркинга на пл. „Кн. Александър І”, от страната на БНБ, без да се засягат местата в режим на платено паркиране „служебен абонамент” – 50 (петдесет) паркоместа; \r\n- на ул. „Съборна” между пл. „Св. Неделя” и ул. „Леге”. \r\nОт 07.00 часа до приключване на мероприятието на 6 юли 2018 г.: \r\n- на северозападната дъга на пл. „Св. Александър Невски” между ул. „Дунав” и ул. „Оборище”; \r\n- на ул. „Оборище” между пл. „Св. Александър Невски” и ул. „Г. С. Раковски”. \r\nОт 20.00 часа на 6 юли 2018 г. до приключване на мероприятието на 7 юли 2018 г. се забраняват престоят и паркирането на пътни превозни средства, с изключение на автомобилите превозващи участниците в мероприятието, както следва:  \r\n - на ул. „Доспат” между бул. „Витоша” и ул. „Баба Неделя”; \r\n - на ул. „Баба Неделя”; \r\n - на ул. „Д-р Христо Стамболски”. \r\nОт 07.00 часа на 8 юли 2018 г. до приключване на мероприятието на бул. „Джеймс Баучър” между ул. „Милин камък” и ул. „Св. Теодосий Търновски”. \r\nОт 08.00 часа на 6 юли 2018 г. до приключване на мероприятието на 7 юли 2018 г.: \r\n- на паркинга пред хотел „Хилтън”; \r\n- по ул. „Астана” между бул. „България” и Национален музей „Земята и хората“. \r\nОт 08.00 часа на 6 юли 2018 г. до приключване на мероприятието на 7 юли 2018 г.: \r\n- бул. „Джеймс Баучер” между ул. „Петър Станчев” и ул. „Златен рог”. \r\nОт 08.00 часа на 6 юли 2018 г. до приключване на 7 юли 2018 г. се забранява влизането на пътни превозни средства по ул. „Астана” между бул. „България” и Национален музей „Земята и хората“. \r\nМоже да се забрани влизането на пътни превозни средства, само при необходимост и по преценка на отдел „Пътна полиция” при СДВР, както следва:  \r\n- От 09.00 часа до приключване на мероприятието на 6 юли 2018 г. по ул. „Оборище” между ул. „Г. С. Раковски” и бул. „Васил Левски”. \r\n- От 07.00 часа до приключване на мероприятието на 7 юли 2018 г.: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”.", "date": "2018.07.04", "title": "София: Въвежда се организация на движението във връзка с посещение на председателя на Държавния съвет на Китайската народна република"}
{"url": "http://www.focus-news.net/news/2018/07/04/2541778/the-hill-donald-tramp-otbelyaza-denya-na-nezavisimostta-privetstvayki-blagorodnata-zhertva-na-armiyata-na-sasht.html", "text": "Президентът на САЩ Доналд Тръмп отбеляза Деня на независимостта на САЩ, приветствайки „благородната жертва“ на американските военнослужещи. В публикувано в интернет видеообръщение той припомни историята на подписването на Декларацията за независимостта и войната с Великобритания, която я последва, пише   The Hill. \r\n„Пред 242 години във Филаделфия 56 смели представители на американския народ приеха Декларацията на независимостта. Те обявиха на света, че Америка ще бъде свободна и независима“, заяви Тръмп. „Те предоставиха живота си, своето богатство и свещената си чест и така промениха хода на човешката история“, допълни той. \r\nСъщевременно той постави фокус и върху въоръжените сили на САЩ. \r\n„Нека никога не забравим, че нашата свобода е изкована с кръвта, потта и саможертвата на американските герои“, заяви Тръмп. \r\n„Нека споделим благодарното сърце на нашата нация с всеки ветеран и член на Въоръжените сили на САЩ, които са наистина специални хора“, заключи президентът.   Виктор Турмаков", "date": "2018.07.04", "title": "The Hill: Доналд Тръмп отбеляза Деня на независимостта, приветствайки „благородната жертва“ на армията на САЩ"}
{"url": "http://www.focus-news.net/news/2018/07/04/2541780/kathimerini-aleksis-tsipras-i-zoran-zaev-mozhe-da-obsadyat-dvustrannite-vaprosi-na-10-yuli-na-sreshtata-na-visoko-ravnishte-na-zapadnite-balkani-provezhdashta-se-v-london.html", "text": "Гръцкият министър-председател Алексис Ципрас и неговият македонски колега Зоран Заев най-вероятно ще се видят в кулоарите на срещата на високо равнище на Западните Балкани, която ще се проведе на 10 юли в Лондон, пише   Kathimerini. \r\nОчаква се двамата министър-председатели да обсъдят развитието на положението в техните страни след сключването на споразумението за името миналия месец и да координират своите действия, за да постигнат неговото утвърждаване като белег на подобрили се двустранни отношения. \r\nСрещата на високо равнище на Западните Балкани ще бъде петата за лидерите в региона. Това е инициатива на германския канцлер Ангела Меркел, целяща засилването на сигурността, просперитета и стабилността в региона.    Виктор Турмаков", "date": "2018.07.04", "title": "Kathimerini: Алексис Ципрас и Зоран Заев може да обсъдят двустранните въпроси на 10 юли на срещата на високо равнище на Западните Балкани, провеждаща се в Лондон"}
{"url": "http://www.focus-news.net/news/2018/07/04/2541779/burgas-pastro-shestvie-s-1100-uchastnitsi-v-mezhdunarodnoto-matematichesko-sastezanie-ot-29-darzhavi-premina-po-tsentralnite-ulitsi.html", "text": "Пъстро шествие с 1100 участници в Международното математическо състезание – BIMC` 2018 от 29 държави с типични за своята страна облекла премина по централните бургаски улици, предаде репортер на  Радио „Фокус“ – Бургас . Събитието е част от програмата на състезанието.  Дефилето започна от Гъбката в Морската градина и премина по главните улици на града – „Богориди“ и „Александровска“ до Бургаския свободен университет. \r\nПредседателя на изпълнителния комитет на BIMC д-р Вен-Хсиен Сун водеше шествието, облечен в българска народна носия като жест и символ на приятелство към Бургас и страната-домакин. В шествието се включиха и зам.-кметът по култура и образование на Община Бургас Йорданка Ананиева и Веселина Таралова, директор на Дирекция „Образование и демографски въпроси” , които поздравиха участниците. \r\nШествието ще приключи до Бургаския свободен университет, където от 19.30 часа в Атриума всички състезатели ще се включат в интересна програма в специалната Вечер на културите, в която чрез песни и танци ще представят екзотиката и обичаите на своята страна. \r\nВеселина НИКОЛОВА", "date": "2018.07.04", "title": "Бургас: Пъстро шествие с 1100 участници в Международното математическо състезание от 29 държави премина по централните улици"}
{"url": "http://www.focus-news.net/news/2018/07/04/2541781/sofiya-vremenno-dvizhenieto-pri-km-24-na-am-hemus-v-posoka-stolitsata-se-osashtestvyava-samo-v-avariynata-lenta-poradi-otstranyavane-na-avariral-tezhkotovaren-avtomobil.html", "text": "Временно движението при км 24 в посока София на АМ \"Хемус\" се осъществява само в аварийната лента поради отстраняване на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.07.04", "title": "София: Временно движението при км 24 на АМ \"Хемус\" в посока столицата се осъществява само в аварийната лента поради отстраняване на аварирал тежкотоварен автомобил"}
{"url": "http://www.focus-news.net/news/2018/07/04/2541784/gabrovo-dvizhenieto-po-patya-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“-Велико Търново  от Областно пътно управление-Габрово. Времето е слънчево. Температурата на въздуха е 30°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по пътя Граница Ловеч – /Кормянско-Малък Вършец/ – при км 46+800 по общинския път до III-403 в с. Малък Вършец. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа пътя Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от пътя Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от пътя Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. \r\nДвижението в участък от пътя Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.04", "title": "Габрово: Движението по пътя Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2018/07/04/2541783/blagoevgrad-dvizhenieto-po-pat-3-197-dabnitsa-dolno-dryanovo-predi-s-dolno-dryanovo-e-vazstanoveno.html", "text": "Движението по път ІІІ-197 Дъбница – Долно Дряново преди с. Долно Дряново е възстановено. Това съобщиха от пресцентъра на  Агенция \"Пътна инфраструктура\" .", "date": "2018.07.04", "title": "Благоевград: Движението по път ІІІ-197 Дъбница – Долно Дряново преди с. Долно Дряново е възстановено"}
{"url": "http://www.focus-news.net/news/2018/07/04/2541786/transportnite-ministri-na-balgariya-gartsiya-sarbiya-i-rumaniya-obsadiha-zasilvane-na-transportnite-vrazki-v-regiona.html", "text": "На четиристранна среща между министрите на транспорта на България, Гърция, Сърбия и Румъния беше обсъдено засилване на сътрудничеството между страните за подобряване на транспортната свързаност в региона. Срещата се провежда в рамките на официалното посещение на министър-председателя Бойко Борисов в град Солун. Това съобщиха от  правителствената информационна служба .  \r\nМинистър Ивайло Московски представи пред своите колеги напредъка по основните пътни и железопътни проекти, както и внедряването на система за електронно таксуване по българските магистрали. Той посочи, че се очаква системата да влезе в експлоатация за автомобили до 3,5 тона през януари 2019 г., а за автомобили над 3,5 тона – до август 2019 г. Министрите коментираха, че ключов момент е постигането на оперативна съвместимост на системите за таксуване в съседните държави. Московски уточни, че това е заложено като изискване в тръжната документация и предстои процедура за избор на доставчик на европейската услуга за електронно пътно таксуване. \r\nВ рамките на четиристранната среща министрите обсъдиха изграждането на мултимодалния коридор  Солун – Кавала – Александруполис – Бургас – Варна – Русе, както и евентуалното включване на Румъния в това направление. Министър Московски посочи, че с разширяване на териториалния обхват на коридора се увеличава неговата рентабилност и по тази причина Европейската комисия е дала препоръки за присъединяването на Румъния към проекта. \r\nПо отношение на трансграничните пътни и железопътни връзки Ивайло Московски заяви, че страната работи активно за изграждането на възможно най-голям дял пътища и жп линии, които ще осигурят транспортната свързаност със съседните държави и ще засилят търговките и икономически връзки. Той изтъкна, че нуждата от инвестиции е огромна, както в жп, така и в пътния сектор, и очакванията на правителството са след въвеждането на по-справедлив модел на тарифиране по българските пътища, транспортният сектор да се балансира.", "date": "2018.07.04", "title": "Транспортните министри на България, Гърция, Сърбия и Румъния обсъдиха засилване на транспортните връзки в региона"}
{"url": "http://www.focus-news.net/news/2018/07/04/2541788/dots-sonya-penkov-nvim-muzeyat-ima-seriozni-proekti-za-transformiraneto-na-ekspozitsionnite-ni-prostranstva-i-nasishtaneto-im-s-vse-po-savremenni-digitalni-sredstva-i-interaktivnosti.html", "text": "Музеят има сериозни проекти, свързани с трансформирането на експозиционните ни пространства и насищането им с все по-съвременни дигитални средства и интерактивности. Това каза директорът на Националния военноисторически музей доц. Соня Пенкова в интервю за  Агенция „Фокус“  по повод 102-ата годишнина от създаването на музея. Доц. Пенкова поясни, че по тези проекти ще се търсят финансови решения, тъй като държавата все повече се оттегля от финансирането на институции като нашата. „Възникват все повече и повече трудности за нас самите, за да вършим своята дейност. Бидейки предизвикателство, смятам, че във времето ще ни прави все по-добри, стига и държавата да бъде достатъчно адекватна, за да създаде достатъчно законови механизми, така че да можем да се справяме сами“, каза още директорът на НВИМ. Тя поясни, че музеят подготвя проекти, свързани с преместването на Музея на авиацията в Пловдив и  със създаването на нова музейна експозиция на Военноморския музея. „Разбира се, предвиждаме развитието на музея в София с намиране на достатъчно пространство за приемане и експониране на военна техника, защото едно от големите достойнства на нашите музеи са огромни външни експозиции, които те притежават“, обясни доц. Пенкова. По думите й има и проекти, свързани с  Парк-музея  на бойната дружба, който е другият  филиал във Варна. Доц. Пенкова допълни, че там идеята е  да се направи отделен вход на Тракийската гробница, а не да се преминава през мавзолея на Владислав Варненчик. „За мен екипната работа и взаимоотношенията в колектива на музея ,който все пак е институция, живееща един самостоятелен живот, но разположена в три различни населени места в страната. Много малко са музеите в страната, които развиват дейност в три различни града – Варна, Пловдив и София. Това за нас е изключително важно“, каза доц. Пенкова.  \r\nДеница КИТАНОВА Пълния текст на интервюто четете в „Мнение”", "date": "2018.07.04", "title": "Доц. Соня Пенков, НВИМ: Музеят има сериозни проекти за трансформирането на експозиционните ни пространства и насищането им с все по-съвременни дигитални средства и интерактивности"}
{"url": "http://www.focus-news.net/news/2018/07/04/2541782/zapochna-savetat-za-satrudnichestvo-na-visoko-ravnishte-mezhdu-premierite-na-balgariya-gartsiya-i-rumaniya.html", "text": "Започна Съветът за сътрудничество на високо равнище между премиерите на България, Гърция и Румъния - Бойко Борисов, Алексис Ципрас и Виорика Дънчила и президента на Сърбия Александър Вучич. Това съобщиха от  правителствената информационна служба . Във фокуса на разговорите ще бъде ускоряването на реализацията на съвместните транспортни и инфраструктурни проекти. Тема на срещата ще бъде и задълбочаването на регионалната стабилност. \r\nТова е четвъртата поредна среща в този формат. Първият Съвет за сътрудничество между лидерите на четирите държави се проведе в резиденция „Евксиноград“, а неин домакин беше министър-председателят Бойко Борисов. Последваха срещи в Белград и Букурещ, а днес и в Солун, където домакин е гръцкият премиер Алексис Ципрас. \r\nМинистрите на транспорта на четирите страни провеждат паралелна среща в Солун, на която ще обсъдят задълбочаването на сътрудничеството за изпълнение на пътни и железопътни връзки. От Българска страна участва министърът на транспорта, информационните технологии и съобщенията Ивайло Московски.", "date": "2018.07.04", "title": "Започна Съветът за сътрудничество на високо равнище между премиерите на България, Гърция и Румъния"}
{"url": "http://www.focus-news.net/news/2018/07/04/2541790/sofiya-vazstanoveno-e-dvizhenieto-na-avtobusite-po-linii-8-i-14.html", "text": "Възстановено е движението на автобусите по линии 8 и 14 в столицата. Това съобщиха от пресцентъра на  Столична община . По-рано днес поради завиряване движението бе временно спряно.", "date": "2018.07.04", "title": "София: Възстановено е движението на автобусите по линии 8 и 14"}
{"url": "http://www.focus-news.net/news/2018/07/04/2541787/sofiya-vremenno-e-promenen-marshrutat-na-avtobusi-8-i-14-zaradi-zaviryavane-na-mosta-na-gara-iskar.html", "text": "Временно е променен маршрутът на автобуси 8 и 14. Причината е завиряване на моста на Гара Искър. Това съобщиха от пресцентъра на  Столична община . Автобусите са пренасочени по „Искърско шосе“, бул.„Христофор Колумб“ и ул.„Неделчо Бончев“ и по маршрута си.  \r\nВъзстановено е движението на трамваите през „Триъгълника“. По-рано днес имаше аварирал трамвай от линия 10.", "date": "2018.07.04", "title": "София: Временно е променен маршрутът на автобуси 8 и 14 заради завиряване на моста на Гара Искър"}
{"url": "http://www.focus-news.net/news/2018/07/04/2541789/veliko-tarnovo-dvizhenieto-po-patya-lozen-polski-trambesh-e-ogranicheno-za-mps-s-obshta-masa-nad-12-tona.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е предимно слънчево. Температурата е 30 градуса. Пътните настилки са сухи.  \r\nПроходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по пътя Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от пътя Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма-Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4  – през с. Леденик. Движението по пътя Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от пътя Стефан Стамболово – Обединение поради ремонтни дейности. Обходен маршрут е по пътя Стефан Стамболово – VTR 1235 /за Полски Сеновец/ – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.07.04", "title": "Велико Търново: Движението по пътя  Лозен – Полски Тръмбеш е ограничено за МПС с обща маса над 12 тона"}
{"url": "http://www.focus-news.net/news/2018/07/04/2541791/nimh-utre-v-tsentralnite-i-iztochnite-rayoni-shte-ima-kratkotrayni-valezhi-i-gramotevitsi.html", "text": "През следващото денонощие времето ще остане неустойчиво. През нощта на места, главно в Централна България, ще продължи да има краткотрайни валежи и гръмотевици, а утре - в централните и източните райони, както и в Рило-Родопския масив. Това съобщи за  Агенция „Фокус“  Христо Христов, дежурен синоптик в  Националния институт по метеорология и хидрология  (НИМХ) към Българската академия на науките (БАН). По-значителни ще са явленията, по-късно след обяд, в Източна България и Родопската област. Ще има и градушки. Максимални температури между 28° и 33°. \r\nНад Черноморието ще бъде предимно слънчево, в следобедните часове и привечер с развитие на купесто-дъждовна облачност. Главно по северното крайбрежие ще има краткотрайни валежи и гръмотевици. Ще духа слаб източен вятър. Максималните температури на въздуха ще са 25-27°, температурата на морската вода е 24-25°. Вълнението на морето ще е около 2 бала. \r\nНад планините също ще се развива купесто-дъждовна облачност и ще има краткотрайни валежи с гръмотевици, по-значителни в Родопите. Ще духа умерен северозападен вятър. Максимална температура на 1200 метра около 24°, на 2000 метра около 16°.  \r\nАтмосферното налягане сутринта ще бъде близко до средното за месеца, но през деня ще се понижи. \r\nВ петък ще преобладава слънчево време, но след обяд на места в югозападната част от страната и в североизточните райони ще превали и прегърми. През почивните дни, отначало в Западна България, после и в Източна ще се развива купеста и купесто-дъждовна облачност. Ще има краткотрайни валежи и гръмотевични бури, възможни са и градушки. На места явленията временно ще са интензивни, валежите - значителни. Вятърът ще се ориентира от северозапад-север и ще настъпи  краткотрайно и слабо захлаждане.", "date": "2018.07.04", "title": "НИМХ: Утре в централните и източните райони ще има краткотрайни валежи и гръмотевици"}
{"url": "http://www.focus-news.net/news/2018/07/04/2541793/blagoevgrad-natovaren-e-trafikat-po-avtomagistrala-struma-i-glaven-pat-e-79.html", "text": "Натоварен е трафикът по автомагистрала „Струма“ и главен път Е-79. Без проблеми се осъществява движението по второкласен път 19 Симитли – Гоце Делчев. Няма данни за образуване на задръствания или колони от автомобили. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са сухи и нормално проходими, времето е слънчево и топло. През деня е регистриран един пътен инцидент между лек автомобил и мотор, при който няколко души са пострадали с охлузни рани. В региона не са въведени ограничения за движение на леки и товарни автомобили. \r\nЛивия НИНОВА", "date": "2018.07.04", "title": "Благоевград: Натоварен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/07/04/2541785/reuters-britanskite-vlasti-shte-provedat-zasedanie-po-intsidenta-v-uiltshir.html", "text": "Представителите на британските власти ще проведат среща по-късно днес, за да обсъдят случая, при който възможното отравяне на двама души се разследва от антитерористичната полиция в южната част на Англия, предава   Reuters. \r\nДвамата са открити в критично състояние след вероятен контакт с неизвестна субстанция край югозападния английски град Солсбъри в графство Уилтшир, където през март бе отровен бившият служител на руските тайни служби Сергей Скрипал.   Виктор Турмаков", "date": "2018.07.04", "title": "Reuters: Британските власти ще проведат заседание по инцидента в Уилтшир"}
{"url": "http://www.focus-news.net/news/2018/07/04/2541777/blagoevgrad-okrazhniyat-sad-opredeli-10-000-lv-parichna-garantsiya-na-nachalnika-na-patna-politsiya-blagoevgrad-st-insp-danail-stoitsov.html", "text": "Окръжният съд в Благоевград определи 10 000 лв. парична гаранция на началника на \"Пътна полиция - Благоевград\" ст. инсп. Данаил Стоицов. Това каза за Радио Фокус - Пирин адвокатът на обвиняемия Иван Чолаков след днешното заседание. Данаил Стоицов засега остава в ареста. В тридневен срок защитата или прокуратурата може да обжалват наолжената мярка за неотклонени. След изтичнаето на срока ще стане ясно дали гаранцията е допустима за семейството на Стоицов, обясни адвокат Чолаков.  „Фокус“ припомня:  След специализираната акция на сектор „Вътрешна сигурност“ и Специализираната прокуратура в „Пътна полиция“ – Благоевград, която се проведе на 22 май, бяха повдигнати обвинения на трима души. Единият е Данаил Стоицов, началник на сектор „Пътна полиция“ при ОДМВР – Благоевград, на когото са повдигнати обвинения за четири престъпления – вземане на подкуп, използване на служебно положение, незаконно държане на огнестрелно оръжие и превишаване на правата си, чрез осигуряването на полицейски конвой за движението на тежкотоварна машина с извънгабаритна техника. Ст. инсп. Стоицов е в ареста от акцията до момента, като на 5 юни 2018 година Софийски апелативен съд взе решение той да остане в ареста. \r\nДругото лице, което е привлечено като обвиняем е Бойко Шарков. Неговото обвинение е за подкуп, в който е участвал като помагач, улеснил е умишлено обвиняемият Данаил Стоицов да поиска и получи от различни лица подкуп. Бойко Шарков е освободен с парична гаранция в размер на 7000 лв. \r\nТретият обвиняем е Никола Доганджийски, който според обвинението умишлено е улеснил ст. инсп. Стоицов да приеме пари, вещи и услуги с имуществен характер. Той създал условия за намиране на лица, желаещи да регистрират и идентифицират пътни превозни средства, както в гр. Благоевград, така и в и пунктовете за регистрация на ППС в РУ – Петрич и РУ – Гоце Делчев. \r\nВ нарушение на утвърдените правила били предоставяни регистрационни номера за МПС и ремаркета, теглени от тях, с комбинация от цифри по желание. Никола Доганджийски провеждал срещи и преговори, лично участвал в тях, както и уговарял размера на подкупа. Третият обвиняем е с определена парична гаранция в размер на 6000 лв. \r\nНатали СТЕФАНОВА", "date": "2018.07.04", "title": "Благоевград: Окръжният съд определи 10 000 лв. парична гаранция на началника на \"Пътна полиция - Благоевград\" ст. инсп. Данаил Стоицов"}
{"url": "http://www.focus-news.net/news/2018/07/04/2541794/sofiya-vazstanoveno-e-dvizhenieto-v-posoka-sofiya-pri-km-24-na-am-hemus.html", "text": "Възстановено е движението в посока София при км 24 на АМ \"Хемус\". Това съобщиха от пресцентъра на  Агенция \"Пътна инфраструктура\" .", "date": "2018.07.04", "title": "София: Възстановено е движението в посока София при км 24 на АМ \"Хемус\""}
{"url": "http://www.focus-news.net/news/2018/07/04/2541796/sofiya-lek-avtomobil-se-vryaza-v-spirka-na-gradskiya-transport.html", "text": "Лек автомобил се вряза в спирка на градския транспорт срещу Южния парк в столицата, предаде репортер на  Агенция \"Фокус\" . Инцидентът е станал около 17.00 часа днес. При удара е засегнат намиращ се непосредствено до спирката билборд, който е съборен на земята. Няма данни за пострадали при инцидента.", "date": "2018.07.04", "title": "София: Лек автомобил се вряза в спирка на градския транспорт"}
{"url": "http://www.focus-news.net/news/2018/07/04/2541797/gd-granichna-politsiya-intenziven-e-trafikat-na-gkpp-kalotina-gkpp-kulata-i-gkpp-dunav-most-ruse.html", "text": "На ГКПП \"Калотина\" на българо-сръбската граница трафикът е интензивен на вход за леки автомобили. Това съобщиха от пресцентъра на  ГД \"Гранична полиция\" . На ГКПП \"Кулата\" на българо-гръцката граница  трафикът е интензивен в двете посоки, в трасето за леки автомобили. На българо-румънската граница, на ГКПП \"Дунав мост-Русе\" трафикът е интензивен на изход за товарни автомобили. \r\nНа българо-македонската и българо-турската граница трафикът е нормален на всички контролно-пропускателни пунктове.", "date": "2018.07.04", "title": "ГД \"Гранична полиция\": Интензивен е трафикът на ГКПП \"Калотина\", ГКПП \"Кулата\" и ГКПП \"Дунав мост-Русе\""}
{"url": "http://www.focus-news.net/news/2018/07/04/2541815/tass-sarbiya-e-izpratila-na-rusiya-ofitsialna-zayavka-za-dostavka-na-s-300-prez-2021-godina.html", "text": "Русия е получила от Сърбия официална заявка за доставка на комплекси С-300ПМУ-2 през 2021 г. Това бе съобщено на  ТАСС  от запознат военно-дипломатически източник. \r\n„От Сърбия постъпи официална заявка за доставката през 2021 г. на полкови комплекс С300ПМУ-2 в състава на команден пункт и два дивизиона. Сега молбата се намира на разглеждане на компетентните организации от отбранително-промишления комплекс на Русия“, заяви източникът. Според него, „предвид дружествените отношения между двете страни, няма никакви съмнения, че молбата ще бъде удовлетворена“. \r\nВъв федералната служба по военно-техническо сътрудничество на Русия, а също така в концерна „Алмаз-Антей“ не коментират предоставената информация. Прессекретарят на „Рособоронекспорт“ Вячеслав Давиденко съобщи, че в компанията-специален износител „такава заявка все още не е постъпвала\". \r\nТАСС все още не разполага с официален коментар от сръбска страна. През април миналата година тогавашният министър-председател на Сърбия Александър Вучич заяви, че страната му би желала да има на въоръжение два дивизиона и команден пункт на руска зенитно-ракетна система С-300 \"Фаворит\".   Виктор Турмаков", "date": "2018.07.04", "title": "ТАСС: Сърбия е изпратила на Русия официална заявка за доставка на С-300 през 2021 година"}
{"url": "http://www.focus-news.net/news/2018/07/04/2541792/anadolu-agency-redzhep-tayip-erdogan-shte-polozhi-kletva-na-9-yuli.html", "text": "Президентът на Турция Реджеп Тайип Ердоган ще встъпи в длъжност за първи път според новата система на управление в страната на 9 юли. Церемонията по полагане на клетва ще се проведе в 16:00 часа местно време (съвпада с българското време) в парламента в столицата Анкара, предава   Anadolu Agency. \r\nПо-нататък в президентския комплекс ще се проведе церемония, която да отбележи преминаването на страната от парламентарна в президентска система на управление. Очаква се същият ден Ердоган да обяви и състава на новото си правителство. \r\nМеждувременно турските депутати ще положат клетва в парламента в събота, 7 юли в 14:00 местно време.   Виктор Турмаков", "date": "2018.07.04", "title": "Anadolu Agency: Реджеп Тайип Ердоган ще положи клетва на 9 юли"}
{"url": "http://www.focus-news.net/news/2018/07/04/2541795/ep-evropeyskite-deputati-varnaha-predlozheniyata-za-paket-mobilnost-na-komisiyata-po-transport-za-dopalnitelno-razglezhdane.html", "text": "Европейските депутати отхвърлиха предложените промени по  пакет „Мобилност“ за реформиране на правилата за международните превозвачи в ЕС и ги върнаха за допълнително разглеждане на Комисията по транспорт, показва справка на интернет страницата на   Европейския парламент. \r\nЕвропейският парламент отхвърли промените, предложени от Комисията по транспорт, на правилата за почивките на шофьорите и командироването и ги върна за по-нататъшно обсъждане според чл. 59 (4) от Правилника на ЕП. \r\nПредложенията относно командироването на водачите, периодите за тяхната почивка,  достъпа до професията автомобилен превозвач и до пазара на превози са част от пакет „Мобилност“, представен от Европейската комисия през май 2017 г.  Виктор Турмаков", "date": "2018.07.04", "title": "ЕП: Европейските депутати върнаха предложенията за пакет „Мобилност“ на Комисията по транспорт за допълнително разглеждане"}
{"url": "http://www.focus-news.net/news/2018/07/04/2541816/ministar-krasimir-karakachanov-helikopterite-za-chiyto-remont-glasuva-ministerskiyat-savet-minalata-sedmitsa-shte-badat-gotovi-sled-okolo-9-sedmitsi.html", "text": "Хеликоптерите, за чийто ремонт гласува Министерският съвет миналата седмица, ще бъдат готови след около 9 седмици. Това съобщи пред журналисти в Пловдив министърът на отбраната Красимир Каракачанов, предаде репортер на  Радио“ Фокус“-Пловдив . Той се надява дотогава да не се налага да се търси помощ отвън. Според Каракачанов е хубаво да летят повече хеликоптери, за да може летците да трупат опит. „Защото  имахме два хеликоптера Ми 17, които летяха - единият беше влязъл за ремонт, а другият катастрофира. И сега се оказа, че нямаме нито един хеликоптер, който да гаси пожари“, посочи Красимир Каракачанов. Министърът на отбраната добави, че освен за пожари хеликоптерите са нужни за бойната способност на Българската армия. По думите му за всичко това са нужни средства.  \r\n„Няма как да стане само с бюджета, който  се гласува годишно за Министерството на отбраната“, каза министърът. По думите му в този бюджет всяка година се заделят средства за ремонт на техника. „ Но не  може с парите, които са отпуснати тази година да ремонтираме всичките 5 Ми 17 още 5 Ми 24 и още два Кугар-а“, посочи министърът на отбраната. Той заяви, че Министерството на здравеопазването проявява интерес към Кугар-ите за медицински цели. „Ние имаме 12 Кугар-а, от тях армията ползва 4, а би ни вършило работа, ако са 6 или 7“, каза Каракачанов. „Остават още 5.  Следователно имаме възможност два от тях да оборудваме и за гасене на пожари и два за медицински цели“, добави той. Според него обаче всяко нещо струва пари. Парите за възстановяване на летателната годност на хеликоптерите са между 52 и 80 милиона лева за около две години и половина, посочи още министър Красимир Каракачанов.  \r\nЦветана ТОНЧЕВА", "date": "2018.07.04", "title": "Министър Красимир Каракачанов: Хеликоптерите, за чийто ремонт  гласува Министерският съвет миналата седмица, ще бъдат готови след около 9 седмици"}
{"url": "http://www.focus-news.net/news/2018/07/04/2541818/ministarat-na-otbranata-krasimir-karakachanov-praznikat-na-plovdivskiya-garnizon-e-hubava-traditsiya-vazstanovena-blagodarenie-na-usiliyata-na-brigaden-general-yavor-mateev.html", "text": "Празникът на пловдивския гарнизон е хубава традиция, възстановена благодарение на усилията на бригаден генерал Явор Матеев. Това каза пред журналисти в Пловдив министърът на отбраната Красимир Каракачанов, предаде репортер на  Радио“ Фокус“-Пловдив . „Хубаво е, когато Българската армия вижда признанието на обществото на такива празници“, коментира още Каракачанов. „Ако погледнем поколението преди 10 години ще видим, че всички мъже тогава ходеха в казармата. Така че, това е празник на онези мъже и жени, които служеха в Българската армия и бяха отдали живота си на тази професия“, добави Каракачанов.  \r\nСпоред него е въпрос на време възстановяването на наборната военна служба. „Това ще стане един ден, неизбежно е, въпреки опитите за съпротива и неразбирането на някои политици“, посочи още министър Каракачанов. По думите му много страни в Европа вече са възстановили като традиция наборната военна служба, без дори да има заплаха за страната им.  \r\nЦветана ТОНЧЕВА", "date": "2018.07.04", "title": "Министърът на отбраната Красимир Каракачанов: Празникът на пловдивския гарнизон е хубава традиция, възстановена благодарение на усилията на бригаден генерал Явор Матеев"}
{"url": "http://www.focus-news.net/news/2018/07/04/2541823/kyustendil-obshtinata-podpomaga-provezhdaneto-na-nyakolko-sportni-proyavi-prez-mesetsa.html", "text": "Община Кюстендил подпомага провеждането на няколко спортни прояви през месец юли. Това каза пред  Радио „Фокус” – Кюстендил  Стоян Стоянов, експерт в направление „Спортни дейности” към Община Кюстендил. По думите му една от инициативите вече е проведена. Става въпрос за традиционното изкачване на най-високия връх в Осоговска планина – Руен. Изкачването е организирано от Туристическо дружество „Осогово”, а в традиционната среща са участвали туристи от България, Сърбия и Македония. В спортния календар е включен и колопоход на децата от село Пиперков чифлик, който се организира от кметството в населеното място. За месец юли е планирано и състезание по снукър. Това ще бъде българо-македонска надпревара – турнир по билярдни спортове.  „Организатори на тези събития са различни спортни клубове и организации, а Община Кюстендил подпомага финансово провеждането им”, каза Стоян Стоянов. \r\nВенцеслав ИЛЧЕВ", "date": "2018.07.04", "title": "Кюстендил: Общината подпомага провеждането на няколко спортни прояви през месеца"}
{"url": "http://www.focus-news.net/news/2018/07/04/2541821/emsc-zemetresenie-s-magnitud-37-e-registrirano-kray-albanskata-stolitsa.html", "text": "Земетресение с магнитуд 3,7 по скалата на Рихтер е регистрирано на 23 км северозападно от Тирана, показва справка на интернет страницата на  Европейския средиземноморски сеизмологичен център.    \r\nЗеметресението е регистрирано в 18:36 часа местно време (19:36 българско време). Епицентърът е на дълбочина от 8 км. Няма данни за жертви и разрушения.  \r\nПо-рано тази сутрин в същия регион бе регистрирано земетресение с магнитуд 4,9 по скалата на Рихтер.   Виктор Турмаков", "date": "2018.07.04", "title": "EMSC: Земетресение с магнитуд 3,7 е регистрирано край Албанската столица"}
{"url": "http://www.focus-news.net/news/2018/07/04/2541825/ministar-krasimir-karakachanov-za-ideyata-ministerstvoto-na-otbranata-da-podari-terenite-si-v-plovdiv-na-obshtinata-vremeto-na-podaratsite-svarshi.html", "text": "Времето на подаръците свърши. Това каза пред журналисти в Пловдив министърът на отбраната Красимир Каракачанов в отговор на въпрос дали ще подари Министерството на отбраната терените си в Пловдив на Общината, предаде репортер на  Радио“ Фокус“-Пловдив . Министър Каракачанов добави, че Община Пловдив е в позиция да се разбера с министерството за тези терени. „Но при наличието на няколкостотин военнослужещи без жилища в Пловдив, а и в София, няма как да подаряваш терени“, посочи министърът на отбраната. Той посочи, че само в София са картотекирани над 1000 военнослужещи без жилища. „Така е във всички останали гарнизони“, заяви министър Каракачанов.  „Защо да подарявам терени, когато служителите на Министерството на отбраната нямат жилища? По-добре е да строиш на тези терени и да създаваш възможности тези хора да има къде да живеят, вместо да плащаш наем“, добави министър Каракачанов. \r\nЦветана ТОНЧЕВА", "date": "2018.07.04", "title": "Министър Красимир Каракачанов за идеята Министерството на отбраната да подари терените си в Пловдив на Общината: Времето на подаръците свърши"}
{"url": "http://www.focus-news.net/news/2018/07/04/2541824/the-new-york-times-amerikanski-senatori-prizovaha-moskva-ne-tryabva-da-se-mesi-v-izborite-v-sasht-prez-noemvri.html", "text": "Посетили страната американски сенатори призоваха Русия да не се меси в промеждутъчните избори в САЩ през ноември, ако иска двустранните отношения да се подобрят.  Законодателите са на посещение в Москва, за да се срещнат със свои колеги от Думата две седмици преди планираната среща на високо равнище между президентите на САЩ и на Русия Доналд Тръмп и Владимир Путин, пише   The New York Times. \r\nСенатор Джон Тюн (Републиканска партия, Южна Дакота) призова Русия „да промени поведението си“. „Най-добрият начин за това, е да се демонстрира при приближаването на изборите тази година на американския народ и на нашия Конгрес, че руснаците нямат намерение да се месят или да си играят с американските избори“, заяви той. \r\nСпоред сенатор Джери Моран (Канзас, Републиканска партия) руските длъжностни лица, с които се е срещнал отричат да са извършвали намеса на президентските избори в САЩ през 2016 г.  \r\nСъщевременно делегацията, посетила Москва, заяви, че срещата е била полезна за подобряването на отношенията. „Заявихме, че макар и отношенията ни да са изтегнати, би било добре да бъдем конкуренти, а не съперници“, заяви водещият делегацията сенатори Ричард Шелби (Алабама, Републиканска партия).   Виктор Турмаков", "date": "2018.07.04", "title": "The New York Times: Американски сенатори призоваха Москва не трябва да се меси в изборите в САЩ през ноември"}
{"url": "http://www.focus-news.net/news/2018/07/04/2541814/petko-angelov-prevozvach-16-hil-firmi-nyama-da-se-saobrazyavame-s-dve-tri.html", "text": "16 хил. фирми няма да се съобразяваме с две-три. Това каза във вечерния блок „Това е България“ на  Радио „Фокус“  превозвачът Петко Ангелов. Според него днешният протест е бил поредният провал на тези, който искат създаването на Автомобилна камара. \r\n„Днес се видя плодът на техния труд. Няма излезнали фирми, нито хора на протестите. Видяхте какво се случи днес – нищо. Само приказки. Днес не чухме нормални мотиви. Казват, че искат закон. Добре, а какво сте направили? Дори не излезнахте да кажете, че ваши хора са писали закона, което не е нормално. Законът трябва да се пише от депутатите“ каза  Петко Ангелов и благодари на министър председателя, че е разбрал проблема и е изтеглил закона. Той каза още, че продължава да се търси формулата за разбирателство и взимане на общо решение между превозвачите. Според него автобусните фирми вече се обединяват около създаването на конфедерация, това ще се опитат да направят и товарните. \r\nАнгелов бе категоричен, че почти всички искат ясни правила и равнопоставеност между фирмите.", "date": "2018.07.04", "title": "Петко Ангелов, превозвач: 16 хил. фирми няма да се съобразяваме с две-три"}
{"url": "http://www.focus-news.net/news/2018/07/04/2541826/dobrich-izlozhba-na-klub-mineralogiya-e-predstavena-v-obshtinskiya-mladezhki-tsentar-zahari-stoyanov.html", "text": "Изложба на клуб „Минералогия“ е представена в Общинския младежки център (ОМЦ) „Захари Стоянов в Добрич. Това съобщи за  Радио „Фокус”  Маргарита Ганчева, организатор - младежки дейности, в центъра. Изложбата представя едногодишния труд на младежите от клуба. Тази форма на обучение и занимание съществува от две години към ОМЦ. Ръководител е Димитър Димитров, учител по география, който отдава своето време и усилия да преда своя опит в областта на минералогията на подрастващите. Групата изследователи в клуб „Минералогия“ е смесена като възраст, най-малките са първокласници. Любопитен факт е, че в организираните експедиции из Добруджа участват не само децата, но и техните родители. Предварително малчуганите се подготвят теоретично, за да могат когато излязат сред природата, да разпознават минералите и да се похвалят със своите първи находки.  \r\n„Самата обучителна програма също е много интересна, защото ръководителят на заниманията е избрал една поощрителна система, така че при демонстриране на знания от страна на децата, те получават в центъра своите първи минерали. А това наистина ги мотивира да направят своя колекция по време на експедициите. Родителите също са въвлечени в тази дейност и се получава едно чудесно взаимодействие между семействата и ръководителя на клубната форма“, посочи Маргарита Ганчева. Фотосите разказват за моментите на експедиции и изследвания сред природата, а витрините разкриват находки. Това в втората подобна изложба в Младежкия център и тя се радва на немалък интерес от страна на децата и младежите. Част от артефактите са открити през последния творчески сезон, продължил до месец май, други са от колекцията на Димитър Димитров. След приключване на лятната ваканция клуб „Минералогия“ отново ще разтвори врати, за да приеме за новата учебна година любознателни и активни млади хора, които се интересуват от света на минералите.  \r\nЖулиета НИКОЛОВА", "date": "2018.07.04", "title": "Добрич: Изложба на клуб „Минералогия“ е представена в Общинския младежки център „Захари Стоянов“"}
{"url": "http://www.focus-news.net/news/2018/07/04/2541828/radio-svobodna-evropa-makedoniya-spored-gratski-ministar-partiya-potami-mozhe-da-zameni-nezavisimi-gartsi-v-koalitsionnoto-pravitelstvo-na-aleksis-tsipras.html", "text": "Гръцкият министър Панос Скурлетис заяви, че управляващата партия в страната СИРИЗА може да сключи коалиционно споразумение с партия „Потами“ заради „близките им програмни полета“ , предава македонската електронна медия    „Стандард“.  \r\nСкурелтис прецени, че сегашният правителствен партньор на СИРИЗА - дясната партия „Независими гърци“ на министъра на отбраната Панос Каменос ще трябва твърдо да реши дали ще остане в правителството или ще го напусне, след като се противопостави на Договора за името  с Македония. \r\nСкурлетис подчерта, че разбира тази позиция на „Независими гърци“, защото партията се опитва с „национал-полулиситичка дневен ред“ да се бори с опозиционната консервативна „Нова демокрация“ за придобиване на „едни и същи избиратели“. \r\nЗа разлика от „Независими гърци“, опозиционната „Потами“ подкрепя споразумение с Македония, поради което и се появиха предположения, че тя би могла да замени партията на Каменос в правителство. Лидерът ѝ Ставрос Теодаракис обаче многократно отхвърли такава възможност.  Виктор Турмаков", "date": "2018.07.04", "title": "Радио „Свободна Европа“ (Македония): Според гръцки министър партия „Потами“ може да замени „Независими гърци“ в коалиционното правителство на Алексис Ципрас"}
{"url": "http://www.focus-news.net/news/2018/07/04/2541822/vietnam-otseni-polozhitelno-evroredsedatelstvoto-ni-a-balgariya-obyavi-podkrepa-za-podpisvane-na-sporazumenieto-za-svobodna-targoviya-mezhdu-es-i-aziatskata-stranaobzor.html", "text": "Външните министри на България и Виетнам се срещнаха за първи път след демократичните промени в страната ни. Двамата са договорили подписването на нова 4-годишна програма в образованието между България и Виетнам, както и увеличаването на стипендиите до 8 на година, с повече курсове по български език. Екатерина Захариева обясни, че над 5 хил. виетнамски граждани са завършили образованието си в България, а около 1200 виетнамци живеят у нас. На срещата България е приела предложението на Виетнам дипломати от двете страни да обменят опит в дипломатическия институт в МВнР. Външният ни министър заяви, че България ще подкрепи подписването на Споразумението за свободна търговия между ЕС и Виетнам. Преговорите по Споразумението са приключени по време на Българското председателство. Захариева изрази надежда ЕС и Виетнам да подпишат Споразумението през есента. Тя обяви, че има ръст в търговския обмен между Виетнам и България, но има и голям неизразходван потенциал. „Имаме интерес за сътрудничество в селското стопанство, животновъдството, биопроизводството, в сферата на високите технологии“, посочи външният министър. Двамата външни министри ще работят за въвеждане на съвместна икономическа комисия, придружена от бизнес форум. Екатерина Захариева обърна внимание на водената от Виетнам конструктивна и активна вътрешна и външна политика, която е превърнала страната в една от най-бързо развиващите се страни в региона й и в света. Тя посочи, че Виетнам има впечатляващи резултати от 7% ръст на икономиката и над 20% ръст на износа. „България също е една от държавите в топ 3 на икономически ръст - почти 4%, и с голям ръст на износа. Ние сме една от много малкото държави в света, която миналата година изнесе повече стоки за Германия, отколкото внесе от Германия“, заяви Екатерина Захариева. Виетнамският външен министър Фам Бин Мин обяви: „Сърдечно приветстваме успешното Българско председателство на Съвета на ЕС и подкрепата на България за подписването на Споразумението за свободна търговия с ЕС“. Той обясни, че отношенията на Виетнам с България са много добри, а разговорът с външния ни министър е бил ползотворен и съдържателен. Набелязани са мерки за засилване на сътрудничеството между двете страни. Според виетнамския външен министър има възможности за подписване на Споразумението с ЕС през ноември тази година. \r\nФам Бин Мин се срещна и с председателя на парламента Цвета Караянчева. Тя посочи, че отношенията между законодателните институции на България и Виетнам са дългогодишни и добри. Министър Фам Бин Мин отбеляза, че стокообменът между двете страни възлиза на 100 милиона щатски долара, което по думите му е скромна сума. Като области от взаимен интерес Цвета Караянчева открои икономиката и търговията, образованието, културата и туризма, който е приоритетен сектор за страната.  \r\nБиляна ИВАНОВА", "date": "2018.07.04", "title": "Виетнам оцени положително евроредседателството ни, а България обяви подкрепа за подписване на Споразумението за свободна търговия между ЕС и азиатската страна(ОБЗОР)"}
{"url": "http://www.focus-news.net/news/2018/07/04/2541830/premierat-boyko-borisov-sprya-vdiganeto-na-aktsiza-varhu-bezdimnite-tsigari-obzor.html", "text": "Премиерът Бойко Борисов спря вдигането на акцизa върху бездимните цигари, след като стана ясно, че управялващата коалиция е разделена в мнението си по внесените законодателни промени. Измененията бяха внесени в парламента от ГЕРБ и една от партиите в коалиционния им партньор - НФСБ. Основният мотив на вносителите е, че чрез изравняването на акциза на бездимните изделия с този на цигарите ще се съберат повече приходи в бюджета. Председателят на парламентарната комисия по бюджет и финанси Менда Стоянова обясни, че държавният бюджет ще загуби близо 30 млн. лв. само за тази година от по-ниския акциз, с който се облагат бездимните тютюневи изделия в сравнение с традиционните такива. Идеята законодателната инициатива да стане в средата на годината бе обяснена с това, че бездимните тютюневи изделия навлизат бързо на пазара. Срещу това обаче се обявиха представители на друга партия от коалицията \"Обединени патриоти\" - ВМРО. Народният представител Александър Сиди обяви, че партията му е твърдо против увеличаването на акциза за бездимните цигари и няма да гласува в негова подкрепа. Той отбеляза, че ЕК гледа на този вид изделия като на безвредни до доказване на противното и трябва да се видят доказателства, че бездимните изделия всъщност са толкова вредни, колкото и конвенционалните. „Иначе остават съмнения защо точно го правим“, каза депутатът. Според него се вижда, че тези бездимни изделия са взели един сериозен пазарен дял и веднага след това се удря производителят им с акциз. По думите му това ще вдигне цената изделието и то ще стане неконкурентоспособно, което от своя страна ще донесе добра печалба на този, който произвежда обикновените цигари.  \r\n„Наслушах се на големи глупост по темата за бездимните цигари. Когато опозицията ни атакува, разбирам, има смисъл – това ѝ е работата. Но в случая говорят и нашите коалиционни партньори\", коментира премиерът пред журналисти. Той напомни, че само след  месец-два ще започне да се обсъжда държавния бюджет за следващата година и тогава коалиционните партньори на ГЕРБ ще излязат със своите искания за повече пари за въоръжение, за пенсии и т.н. Премиерът отбеляза, че върху бездимните тютюневи изделия е посочено, че пушенето вреди на здравето, а освен това има и очевидна загуба в бюджета от по-малкия акциз. „И се оказва, че освен ГЕРБ за този бюджет друг не мисли. Всички говорят само колко разходи да направим – дайте допълнително за самолети, дайте за танкове, дайте за пенсии, дайте за заплати, дайте за военни, дайте за полицаи. Просто ей така, все едно държавната хазна е каса без дъно, от която всеки гребе. А това, че е имало облага за някакъв бизнесмен, депутат или друга политическа сила – това пък е огромна лъжа“, каза още Борисов и посочи, че това няма нищо общо с истината.  \r\nПремиерът заяви, че е разпоредил на председателя на ПГ на ГЕРБ Цветан Цветанов да изтегли законопроекта и да проведат срещи. Лидерът на ГЕРБ предупреди коалиционните си партньори, че Българското председателството е свършило и няма намерение повече да оставя партията му става тупан за всеки, който няма работа и излиза да се изказва. „Много им стисках зъбите – достатъчно“, коментира министър-председателят.", "date": "2018.07.04", "title": "Премиерът Бойко Борисов спря вдигането на акцизa върху бездимните цигари (ОБЗОР)"}
{"url": "http://www.focus-news.net/news/2018/07/04/2541817/petar-kurumbashev-evrodeputat-ep-glasuva-i-trite-zakonodatelni-predlozheniya-po-mobilen-paket-1-da-badat-varnati-obratno-na-transportna-komisiya-glasuvaneto-mu-veroyatno-shte-e-dogodina-prez-esenta.html", "text": "Европейският парламент гласува и трите законодателни предложения по „Мобилен пакет 1“ да бъдат върнати обратно на транспортна комисия, гласуването му вероятно ще е догодина през есента. Това каза във вечерния блок  „Това е България“  на  Радио „Фокус“  Петър Курумбашев, член на Делегацията на българските социалисти в Европейския парламент и на Комисията по транспорт и туризъм. \r\n„Това се случи, защото от една срана западноевропейската страна не получи подкрепа за много от своите предложения, от друга страна, държавите от Централна и Източна Европа не получиха одобрение за техните предложения. Накрая двете страни се обединиха около това, че пакетът трябва да бъде върнат за разглеждане от кота нула. Днес беше натиснато копчето „reset” и всичко, което е гласувано до момента, се нулира и дискусиите в транспортна комисия започват от начало“ каза той. Петър Курумбашев уточни, че до приемане на ново законодателство ще действа старото. Българските евродепутати са гласували „За“ отлагането на пакета. Според Корумбашев възможно е „Мобилен пакет 1“ да бъде разглеждан в следващия европейски парламент.", "date": "2018.07.04", "title": "Петър Курумбашев, евродепутат: ЕП гласува и трите законодателни предложения по „Мобилен пакет 1“ да бъдат върнати обратно на транспортна комисия, гласуването му вероятно ще е догодина през есента"}
{"url": "http://www.focus-news.net/news/2018/07/04/2541829/brigaden-general-yavor-mateev-za-praznika-na-plovdivskiya-garnizon-pravim-tozi-praznik-i-zaradi-horata-zashtoto-armiyata-kakto-predi-taka-i-dnes-e-neobhodima-na-rodinata.html", "text": "Правим този празник и заради хората, защото Армията, както преди, така и днес, е необходима на Родината. Това каза пред журналисти началникът на Пловдивския гарнизон бригаден генерал Явор Матеев по повод днешния празник на гарнизона, предаде репортер на  Радио „Фокус“-Пловдив . „Преди три години възстановихме този празник и той днес минава под  мотото „Да утвърдим тази славна традиция“, добави Матеев. „Съжалявам, че времето беше лошо, но въпреки това празникът се проведе, както беше заплануван. Убеден съм, че при други обстоятелства щеше да има много повече хора на площада“, каза бриг. ген. Матеев.  \r\nТой посочи още, че все още има крещяща нужда от нови попълнения в армията. „Но такива са условията, че няма кой знае колко кандидати, които при тези обстоятелства да искат да стават кадрови войници“, заяви бриг. ген. Матеев. По думите му въпреки това нещата значително са се променили в положителна посока от времето от преди две години, като за този период са направени три подбора на войници и 100 нови военнослужещи са попълнили редиците само на Специалните сили.   \r\nЦветана ТОНЧЕВА", "date": "2018.07.04", "title": "Бригаден генерал Явор Матеев за празника на Пловдивския гарнизон: Правим този празник и заради хората, защото Армията, както преди, така и днес, е необходима на Родината"}
{"url": "http://www.focus-news.net/news/2018/07/04/2541833/korneliya-ninova-bsp-premierat-boyko-borisov-vavezhda-red-na-balkanite-i-v-evropa-a-ne-mozhe-da-slozhi-red-v-sobstveniya-si-kabinet.html", "text": "Премиерът Бойко Борисов въвежда ред на Балканите и в Европа, а не може да сложи ред в собствения си кабинет. Това написа лидерът на БСП Корнелия Нинова в социалната мрежа  \"Фейсбук\" . \"Днес премиерът Борисов се ядосал на патриотите, че не подкрепят увеличението на акциза на бездимните цигари. Даже се заканил с края на председателството повече да не си мълчи. Това е чудесна новина. Най-накрая ще отговори защо в кабинета му има министър, който \"толерира проституция и наркоразпространение\", и друг министър, който \"представлява интереси на мутри по морето\". Това го твърди вицепремиерът му Симеонов. Що за коалиция е това, в която един министър пуска сигнал срещу друг до главния прокурор, а вицепремиер повежда протестиращи срещу правителството, на което е член?\", пише още Корнелия Нинова.", "date": "2018.07.04", "title": "Корнелия Нинова, БСП: Премиерът Бойко Борисов въвежда ред на Балканите и в Европа, а не може да сложи ред в собствения си кабинет"}
{"url": "http://www.focus-news.net/news/2018/07/04/2541834/stara-zagora-balerinite-ot-tantsov-tsentar-gratsiya-v-kazanlak-byaha-klasirani-na-vtoro-myasto-s-osem-srebarni-medala-na-svetovnite-tantsovi-finali-v-ispaniya.html", "text": "Балерините от Танцов център „Грация“ към Народно читалище „Възродена Искра“ в Казанлък бяха класирани на второ място с осем сребърни медала на Световните танцови финали в Испания, град Ситгес, каза за  Радио „Фокус“  Алла Ангелова, ръководител в центъра. Тя поясни, че отличията са присъдени за изпълнения в стил „Класически балет“ до 9 години. В световните финали взеха частие 22 000 танцьори от 54 държави. „Това е единствената балетна школа от България, която успява да се класира в първата тройка на най – добрите танцьори в света. Въпреки жестоката конкуренция във всеки стил, категория възраст, казанлъшките грации се мобилизираха и изпълниха своята конкурсна програма на необходимото високо ниво“, поясни Алла Ангелова. \r\nСлавяна ГАЙДАРОВА", "date": "2018.07.04", "title": "Стара Загора: Балерините от Танцов център „Грация“ в Казанлък бяха класирани на второ място с осем сребърни медала на Световните танцови финали в Испания"}
{"url": "http://www.focus-news.net/news/2018/07/04/2541832/veliko-tarnovo-do-90-000-evro-dostiga-tsenata-na-tristaen-obzaveden-apartament-v-grada.html", "text": "До 90 000 евро достига цената на тристаен, добре обзаведе апартамент, ново строителство, във Велико Търново. Повишението, спрямо предходните 2-3 години, е с около 10-20%. Това обобщи за  Радио „Фокус“ – Велико Търново  брокерът на недвижими имоти Саша Ганева. Тя коментира също, че не може да се изведе някаква определена тенденция в тресеното, защото на този етап купувачи има както за маломерни апартаменти, така и за тристайни. Въпреки това уточни, че пазарът не може да отговори на очакванията на клиентите. „Цените са повишени и ръстът, който се отчита – между 10 и 20% за мен не е реален. Имаме сегменти , в които ръстът е много по-голям. Давам пример, ако преди три години един тристаен апартамент, напълно завършен и оборудван добре, според съвременните изисквания, можеше да се намери в рамките на 45-55 хиляди евро, сега много трудно можем да намерим такъв имот до 65 000 евро. Цените вече са над 70 000, стигат и до 90 000 евро“, поясни брокерът. По думите й,  в много от случаите това са „пожелателни“ цени, но в голяма част от сделките те не се намаляват драстично. \r\nГанчева посочи още, че търсенето надвишава предлагането на пазара на имоти в областта, като новото строителство при определени инвеститори е изчерпано, но има и много проекти, по които в момента се работи. Тя уточни, че голяма част от тези проекти са изключително добри. Това, по думите й, се дължи и на по-високите изкисквания на купувачите. „Когато имотите са качествени и са ново строителство, можем да говорим за някакъв ръст, различен от този  от преди две-три години. Но в момента стари имоти, за тотален ремонт, се предлагат на неразумни цени, и това пречи да се срещнат интересите на продавач и купуват. А по отношение на това има ли закономерност във вдигането на цените – да, има такава, защото публична тайна е, че ние вече не работим само в нашия регион. Ние имаме купувачи, които мигрират от доста странични региони – Омуртаг, Търговище, Разград, Трявна, Троян и други“, обясни специалистът и подчерта, че това води до насищане на пазара от страна на търсенето. В тази насока се очертава и липса на предлагане. \r\nЛуиза ТРАНЧЕВА", "date": "2018.07.04", "title": "Велико Търново: До 90 000 евро достига цената на тристаен обзаведен апартамент в града"}
{"url": "http://www.focus-news.net/news/2018/07/04/2541831/d-r-sava-bozukov-odbh-smolyan-v-oblasta-nyama-registrirani-sluchai-na-afrikanska-chuma-po-svinete.html", "text": "В област Смолян няма регистрирани случаи на африканска чума по свинете. Това каза за  Радио „Фокус“ – Смолян  д-р Сава Бозуков – директор на Областна дирекция по безопасност на храните (ОДБХ) – Смолян. Той допълни, че през годините не е имало и случаи на птичи грип в региона. По думите му предпазването от опасните заболявания сред животните се осъществява най-вече чрез ограничителни мероприятия. \r\nНели ГЕРГЬОВСКА", "date": "2018.07.04", "title": "Д-р Сава Бозуков, ОДБХ - Смолян: В областа няма регистрирани случаи на африканска чума по свинете"}
{"url": "http://www.focus-news.net/news/2018/07/04/2541820/ministar-krasimir-karakachanov-ochakva-se-na-11-yuli-da-priklyuchi-proverkata-za-katastrofata-s-voenniya-helikopter-mi-17-v-rayona-na-aviobaza-krumovo.html", "text": "Очаква се на 11 юли да приключи проверката за катастрофата с военния хеликоптер Ми-17 в района на авиобаза „Крумово“. Това съобщи пред журналисти в Пловдив министърът на отбраната Красимир Каракачанов, който присъства на празника на Пловдивския гарнизон, предаде репортер на  Радио „Фокус“- Пловдив . „Вече имам предварителна информация, но докато не приключи тази проверка не мога да коментирам“, каза Каракачанов. Той поясни, че не е редно да се коментират резултатите, преди да излезе работата на комисията и преди прокуратурата да се произнесе.  „Фокус“ припомня:  Военен вертолет Ми-17 се разби край Летище „Пловдив“ около 20.30 часа на 11 юни, при планов полет. Той падна от около 50 м височина в района на авиобаза „Крумово“. Екипажът на борда на вертолета бе от трима военнослужещи, от които двама загинаха -командирът на екипажа капитан Пламен Пантелеев и помощник-пилотът капитан Стоян Неделчев. Третият член на екипажа – бордният инженер офицерски кандидат Алексей Каменов бе откаран в болница, където състоянието му бе стабилизирано.  \r\nЦветана ТОНЧЕВА", "date": "2018.07.04", "title": "Министър Красимир Каракачанов: Очаква се на 11 юли да приключи проверката за катастрофата с военния хеликоптер Ми-17 в района на авиобаза „Крумово“"}
{"url": "http://www.focus-news.net/news/2018/07/04/2541827/evrodeputatat-angel-dzhambazki-ekr-v-evropeyskiya-parlament-uspeshno-be-spryan-opitat-za-krazhba-na-balgarski-biznes.html", "text": "В Европейския парламент успешно бе спрян опитът за кражба на български бизнес. Това каза във вечерния блок „Това е България“ на  Радио „Фокус“  евродепутат от групата на Европейските консерватори и реформисти (ЕКР) и заместник-председател на ВМРО Ангел Джамбазки, във връзка с това, че Европейският парламент (ЕП) гласува и трите законодателни предложения по „Мобилен пакет 1“ да бъдат върнати обратно на Транспортната комисия в ЕП. Той допълни, че оттук нататък продължават преговорите. Според Джамбазки постигнатото решение представлява отлагане на нещо, което иначе щеше да е лошо за българските предприемачи. \r\n„Успяхме да се преборим за това да не се връщат камионите, което е важно. Успяхме да върнем пакета обратно в комисията. Това беше тактически ход. Според някои може да е отлагане и забавяне, и това е вярно. Но след като видяхме, че общият резултат не е добър, ние предпочетохме да използваме тази възможност и се възползвахме от нея“, каза Ангел Джамбазки и добави, че всички евродепутати са останали недоволни от днешното решение. Според него това е добра новина, защото не е било допуснато пакет от документи да „убие“ българския бизнес.", "date": "2018.07.04", "title": "Евродепутатът Ангел Джамбазки, ЕКР: В Европейския парламент успешно бе спрян опитът за кражба на български бизнес"}
{"url": "http://www.focus-news.net/news/2018/07/04/2541836/blagoevgrad-sedmitsa-na-zabavleniyata-za-detsa-shte-se-provede-v-simitli-ot-9-do-13-yuli.html", "text": "Седмица на забавленията за деца ще се проведе в Симитли от 9 до 13 юли. Това съобщи за  Радио „Фокус“ – Пирин  Таня Тасева, експерт в направление „Връзки с обществеността“ към Общината. Тя отбеляза, че към момента се подготвя и програма „Пъстро лято“, която е насочена към най-малките жители на Симитли и има за цел да ангажира времето им през летните месеци, когато те са във ваканция. За месец юли, Община Симитли подготвя и богата програма, свързана с църковния календар и празниците св. Неделя, св. Марина, св. Илия и св. Панталеймон.  \r\nНа 7 юли в село Ракитна ще се проведе курбан, с който ще бъде почетен църковния празник „Св. Неделя”. Храмов празник на църквата „Св. Неделя” ще има и в село Докатичево тази събота. На 14 юли е големият събор край чудотворния бор в местността „Св. Марина” в полите на Пирин планина, край село Сенокос. Миряните ще се съберат на празнична литургия и курбан за здраве в събота. Празник за св. Марина ще има и в неделя, 15 юли в село Ракитна. На 15 юли, в аванс, миряни от симитлийска община ще почетат Св. Илия. На този ден е и курбанът на оброчището „Св. Илия” в местността „Поповка” в село Брестово. Навръх Илинден, 20 юли, по обяд и в село Градево ще осветят курбана, а вечерта е съборът в центъра на селото, край църквата „Св. Илия”. Св. Илия ще бъде почетен и край параклисите в село Сухострел, тогава е и съборът при вековния дъб в село Ракитна. В последния петък на месец юли, на 27 е св. Панталеймон – празникът ще се проведе при параклиса в местността „Реката” в землището на село Сухострел. \r\nЛивия НИНОВА", "date": "2018.07.04", "title": "Благоевград: Седмица на забавленията за деца ще се проведе в Симитли от 9 до 13 юли"}
{"url": "http://www.focus-news.net/news/2018/07/04/2541837/ria-novosti-igor-dodon-otseni-statuta-na-ruskiya-ezik-v-moldova-kato-polozhitelen.html", "text": "Руският език в Молдова трябва да запази статута си на език на междуетническото общуване и изкуственото му забраняване няма да бъде позволено, заяви президентът на Молдова Игор Додон в ефира на молдовската телевизия „NTV“, предава  РИА Новости . \r\nНа 4 юли Конституционният съд на Молдова призна остарял закон за функционирането на езиците, който е утвърден още от времето на Съветския съюз. Документът гласи, че руският език на територията на Молдова представлява средство за междуетническото общуване. \r\n„У нас една трета от населението – един милион граждани – са рускоезични. Изкуственото забраняване на руския език в Молдова няма да бъде позволено. Той винаги е бил и ще бъде плюс за молдовците, които без проблем общуват на руски език“, заяви Додон. \r\nТой предложи руският език да се върне в училищата и отново да стане задължителен за изучаване. „По закон, руският език трябва да бъде средство за междуетническо общуване – това означава, че всички документи трябва да бъдат и на руски език. Уверен съм, че когато страната се присъедини към преговорния процес с Приднестровието, ще възникне въпросът за статута на руския език като език на междуетническото общуване, в което никой не се съмнява“, добави молдовският президент.  Йонислав Дочев", "date": "2018.07.04", "title": "РИА Новости: Игор Додон оцени статута на руския език в Молдова като положителен"}
{"url": "http://www.focus-news.net/news/2018/07/04/2541838/varna-319-sa-chakashtite-za-vtoro-klasirane-v-detskite-gradini-v-grada.html", "text": "319 са към момента чакащите за второто класиране в детските градини във Варна. От тях подалите заявление до 2 юли са 85, съобщи в интервю за  Радио „Фокус“ – Варна  директорът на Дирекция „Образование и младежки дейности“ в Община Варна Лилия Христова. По думите й свободните места за децата на възраст над 3 години са 425. Резултатите ще бъдат обявени на 9 юли. „Възможно е измежду тези деца да има приети, но желаещи да сменят детската градина“, каза още Лилия Христова. Тя допълни, че за детски яслени групи са обявени 47 свободни места, като от 2 юли досега са подадени 23 нови заявления. След записването от второто класиране, свободните места ще бъдат обявявани по места в детските градини. Христова припомни, че за второто класиране е важно родителите да знаят, че не се иска постоянен адрес по адресна регистрация. Те могат да кандидатстват свободно във всички райони. \r\nПо думи на Лилия Христова всички родители във Варна могат да се възползват от почасова, съботно-неделна или сезонна грижа, предлагани в детските градини, но интересът е много слаб и за услугите, които бяха обявени през миналата година, има само единични запитвания. Те обикновено идват от специалисти в областта на медицината, които временно ще бъдат във Варна през лятото и в тази връзка са поискали за месец-два да ползват услугата. „Що се отнася до работата на градините през летния период, важно е родителите да знаят, че никой не може да ги принуди да не си водят децата. Няма такова нареждане да си взимат децата по един месец“, уточни Лилия Христова. Тя бе категорична, че препоръката е навсякъде да се сформират сборни групи, които да функционират нормално като се подсигури необходимият персонал. Ресорният директор припомни, че през месеците юли и август предстоят ремонти на три детски градини по Оперативна програма „Региони в растеж“. Това са „Светулка“, „Първи юни“ и „Ян Бибиян“. В Детска градина „Звездица“ също ще има ремонтни дейности и тя ще бъде затворена временно. „Всички ремонти обаче ще бъдат направени така, че децата ще могат да посещават детската градина и през летния период. Искам да подчертая, че Варна е туристически град, много хора работят сезонно, не можем да си позволим да има затваряне на детски градини през лятото“, каза още Лилия Христова. \r\nТя съобщи също, че на ул. „Хъшове“ в центъра на Варна ще бъде построена нова градина. По думите й детското заведение все още няма име. Въпрос на управленско решение ще е дали то ще бъде със самостоятелно управление или ще функционира като филиал към друга градина. Парите за строителството вече са заложени в местния бюджет. Предстои обществена поръчка за възлагане на строително-монтажни работи, а повече подробности за сроковете ще има след избора на фирма. „Правим всичко възможно да разширим местата в двата района „Одесос“ и „Приморски“, за да удовлетворим териториалните желания на родителите. Очевидно за определени зони в тях има голям наплив. Затова ще строим нова детска градина на ул. „Хъшове“. Целта е да удовлетворим родителите, които искат да настанят децата си в трите градини „Звездичка“, „Светулка“  и „Теменужка“, за които има най-голям натиск в центъра“, обобщи Лилия Христова. \r\nДиана СТОЕВА", "date": "2018.07.04", "title": "Варна: 319 са чакащите за второ класиране в детските градини в града"}
{"url": "http://www.focus-news.net/news/2018/07/04/2541835/gratskiyat-premier-aleksis-tsipras-balgarskoto-predsedatelstvo-na-saveta-na-es-be-balkansko-predsedatelstvo.html", "text": "Имахме едно много успешно българско председателство на ЕС. Това бе Балканско председателство - нещо, за което искам да благодаря на Бойко. Това каза гръцкият премиер Алексис Ципрас на брифинг след срещата на лидерите на България, Гърция, Румъния и Сърбия, която се провежда в Солун, предаде репортер на  Агенция \"Фокус\" . Ципрас заяви, че през последната година са се променили много неща в региона. Нашата инициатива - тези срещи, съвпадат с един позитивен курс на динамика. През тази година беше подписан договорът между България и Македония, заяви Ципрас. Той отбеляза и важността на проведената в София среща на високо равнище за бъдещето на Западните Балкани. \r\nЦипрас отбеляза, че през тази година е подписан договорът за името с Македония. \"Поставят се въпросите за разрешаването на един много важен въпрос и се дава една нова перспектива за целия регион\", заяви Ципрас. \r\nТой отбеляза, че през годината е имало важни решения за присъединяването на Сърбия и Черна гора към ЕС с хоризонт 2025 г. и откриване на присъединителни процедури след лятото на 2019 г. за Албания и Бивша Югославска република Македония. \r\nНуждаем се от оптимизъм и изминалата година от последната ни среща е творчески период за Балканите, който приключва и се открива един нов, надявам се още по-надежден цикъл, каза още гръцкият премиер.", "date": "2018.07.04", "title": "Гръцкият премиер Алексис Ципрас: Българското председателство на Съвета на ЕС бе Балканско председателство"}
{"url": "http://www.focus-news.net/news/2018/07/04/2541839/kmetat-na-dalgopol-georgi-georgiev-nad-400-000-leva-sa-neobhodimi-za-ukrepvaneto-na-4-dereta-v-obshtinata.html", "text": "Над 400 000 лева са необходими за укрепването на 4 дерета, отвеждащи дъждовни води селища в Дългопол край Варна. Това коментира в интервю за  Радио „Фокус“ – Варна  кметът на Общината Георги Георгиев. По думите му след последните валежи поражения има не толкова по пътната настилка, колкото по деретата, които не са поддържани десетилетия наред. Кметът на Дългопол подчерта, че в най-лошо състояние е дерето в Медовец, както и това при Лопушанска река, където трябва да се правят подпорни стени, тъй като водата е стигнала почти до първите къщи, подкопан е и брегът. Според него е тежко и положението на отводнителния канал в Дългопол, както и на дерето в село Партизани.  \r\n„Предполагам, че за всеки обект с финансиране в рамките на стотина хиляди лева бихме могли да се справим. Имаме един проект за дерето в Партизани. Той е в рамките на около 100 000 лева и е с разрешение за строеж. Около 50 000 лева имаме за укрепване на два моста там. За дължина от около 2.5 километра с подпорни стени и канавки тези пари ще са достатъчни“, обясни Георгиев. По думите му четирите обекта имат нужда от благоустрояване с разширяване и изграждане на бетонни. Според него, спешно трябва да се вземат мерки за отвеждане на повърхностните води встрани от улиците, тъй като когато те влизат в канавките и деретата няма как да разрушат пътната настилка. Кметът допълни, че последните валежи все пак са нанесли щети по пътища в Медовец и в самия град Дългопол. \r\nДиана СТОЕВА", "date": "2018.07.04", "title": "Кметът на Дългопол Георги Георгиев: Над 400 000 лева са необходими за укрепването на 4 дерета в общината"}
{"url": "http://www.focus-news.net/news/2018/07/04/2541840/gratskiyat-premier-aleksis-tsipras-podkrepyame-chlenstvoto-na-balgariya-i-rumaniya-v-shengenskoto-prostranstvo.html", "text": "Подкрепяме членството на България и Румъния в Шенгенското пространство. Това каза гръцкият премиер Алексис Ципрас на брифинг след срещата на лидерите на България, Гърция, Румъния и Сърбия, която се провежда в Солун, предаде репортер на  Агенция \"Фокус\" . И двете страни са изпълнили съответните критерии, отбеляза той.  \r\nЦипрас обясни, че по време на срещата е била обсъдена предстоящата сесия от формата 16+1, която ще се проведе в София. Разговаряхме и за австрийското и след това румънското председателство и приоритетите, които се поставят относно чувствителни сектори като сигурността и миграцията, каза Ципрас и добави, че транспортните министри от четирите държави са обсъдили възможностите за различни транспортни връзки.  \r\nНашите министри са подготвили план за един пръстен за мултимодални превози, който ще свързва четирите страни и издига геополитическата роля на нашия регион. По думите му това ще придаде нова геополитическа перспектива на Балканите, които се намират на кръстопътя на три континента. \r\nТой заяви, че за Балканите се открива ново динамично бъдеще, но страните от региона трябва да вярват в силите си и а се осмеляват да правят крачки напред, които да поставят основите на европейски и демократични Балкани.", "date": "2018.07.04", "title": "Гръцкият премиер Алексис Ципрас: Подкрепяме членството на България и Румъния в Шенгенското пространство"}
{"url": "http://www.focus-news.net/news/2018/07/04/2541843/varna-150-uchastnitsi-se-vklyuchiha-v-mezhdunarodniya-folkloren-festival-vav-vetrino.html", "text": "Шести Международен фолклорен фестивал се проведе във Ветрино. Това съобщиха от пресцентъра на  Община Ветрино . За поредна година по покана на кмета на Ветрино д-р Димитър Димитров, в събитието се включиха над 150 участници от Полша, Словакия и от Българския културен дом в Будапеща и Унгария. От страна на домакините участие в срещата взеха състави и изпълнители от „НЧ Просвета – 1905“ с. Ветрино и от НЧ „Светлина – 1904“ с. Белоградец.  Всички участници дефилираха по централната улица на Ветрино в атрактивно шествие и показаха красотата, богатството и уникалността на носиите си.  \r\nПо традиция гостите бяха посрещнати с хляб и сол и получиха подаръци за спомен от Общината. „Радостен съм, че виждам толкова много млади хора сред Вас и съм убеден, че и тази година фестивалът ще постигне своята мисия за създаване на многобройни и дългогодишни приятелства.“, каза в приветствието си кметът. По време на представянията залата на местното читалище бе изпълнена от гости, които имаха удоволствието да наблюдават богатството и колоритността на носиите, музиката, движенията, звуците на различните държави. След края на срещата пред сградата на местното читалище се извиха кръшни български хора, събирайки заедно танцьори и публика в една пъстра фолклорна огърлица.", "date": "2018.07.04", "title": "Варна: 150 участници се включиха в Международния фолклорен фестивал във Ветрино"}
{"url": "http://www.focus-news.net/news/2018/07/04/2541819/petya-chapevova-zam-kmet-na-sozopol-mnogo-sa-interesnite-momenti-v-savmestnata-ni-rabota-s-prof-bozhidar-dimitrov.html", "text": "Много са интересните моменти в съвместната ни работа с проф. Божидар Димитров. Това каза за  Радио „Фокус“ – Бургас  зам.-кметът на Община Созопол Петя Чапевова. Чапевова изказа и своите съболезнования по повод кончината на историка. „Аз имах възможността и лично да го познавам, един наистина невероятно ерудиран човек и колкото и да изглеждат клиширани думите ми, голяма загуба е. Имаше още какво да даде“, каза още Чапевова. По думите й той е направил немалко неща е направил за родния си град - Созопол. „Изключително човечен, изключително земен човек. Така че - огромна загуба за всички ни“, добави още зам. -кмета на Община Созопол. \r\n„Имах възможността да разговаряме преди няколко години по повод предстоящи съвместни проекти и бях изумена от това колко неща помни, по какъв изключително интересен начин ги интерпретира“, посочи още Чапевова. По думите й Божидар Димитров и кметът на Созопол Панайот Рейзи са били изключително добри приятели. „Загубата е много тежка. Може би с течение на времето все повече ще ни е ясно какво се загубили“, допълни още тя. Чапевова добави, че благодарение на проф. Божидар Димитров от Общината са успели да привлекат държавни пари, за да придадат храма Св. св. Кирил и Методий в един наистина прекрасен външен вид. „Разкопките, които са до храма, и всички други открития, които е направил, част от които пазим тук, другите са в София. Но, така или иначе, те са час от Созопол“, допълни Петя Чапевова. \r\nТя заяви също, че в Археологическия музей в Созопол е отредено специално място, където всеки, който е познавал проф. Божидар Димитров, може да отиде и да напише свои думи за него. Чапевова припомни, че проф. Божидар Димитров беше почетен гражданин на Община Созопол и винаги, във всяко едно отношение е подчертавал че именно това е родният му град. \r\nДеница ДИМИТРОВА", "date": "2018.07.04", "title": "Петя Чапевова, зам.-кмет на Созопол: Много са интересните моменти в съвместната ни работа с проф. Божидар Димитров"}
{"url": "http://www.focus-news.net/news/2018/07/04/2541844/reuters-evropeyskiyat-parlament-odobri-plan-za-investitsii-na-evropeyskata-investitsionna-banka-v-iran.html", "text": "Европейският парламент в сряда даде зелена светлина за инвестиционните планове на Европейската инвестиционна банка (ЕИБ) в Иран, предава  Reuters . \r\nПлановете на ЕИБ са ключов стълб в опитите на Европейския съюз да поддържа бизнес връзки с Иран в лицето на наложените от САЩ нови санкции върху ислямската република. \r\nВъпреки това, решението на европейските депутати не задължава ЕИБ да работи с Иран, което може да рискува възможността на банката да събира пари на американските пазари и по този начин да има дългосрочни последици за нейните операции. \r\n„Даваме на Европейската инвестиционна банка капацитета да инвестира в Иран, ако намери подходящи проекти за това“, заяви Зигфрид Мурсеан, депутат от Европейската народна партия (ЕНП). „Споразумението с Иран е добро за сигурността на Европа“, допълни той.  Йонислав Дочев", "date": "2018.07.04", "title": "Reuters: Европейският парламент одобри план за инвестиции на Европейската инвестиционна банка в Иран"}
{"url": "http://www.focus-news.net/news/2018/07/04/2541846/aleksis-tsipras-dogovorat-s-makedoniya-dava-novi-perspektivi-na-regiona.html", "text": "„През миналата година, почти никой не би подозирал, че толкова много неща ще се променят в нашия регион“, заяви гръцкият министър-председател Алексис Ципрас в сряда, след края на срещата между лидерите на България, Румъния, Гърция и Сърбия, проведена в Солун, предава гръцката информационна агенция  АНА-МПА . \r\n„През 2015 и 2016 година изпитахме бежанската криза и икономическата криза в Гърция, а 2017 година беше трудна за региона със сериозните политически кризи в Албания и Македония“, поясни той. \r\nЦипрас добави, че инициативата за четиристранните срещи е съвпаднала с обръщането на негативното развитие за Балканите и с началото на позитивния импулс. \r\nВ този период, по думите му, е са се случили подписването на важния договор за добросъседство между България и Македония, „много успешното“ европредседателство на България и извънредно важната срещата на върха между ЕС и Западните Балкани в София – идея, която е произлязла от четиристранните срещи. \r\n„В този период подписахме и историческия договор в Преспа. Преди година, може би би изглеждало невъзможно за постигане, но вече е факт и това ни дава база за разрешаване на един много важен въпрос, който ще даде нови перспективи на целия регион“, добави гръцкият премиер.  Йонислав Дочев", "date": "2018.07.04", "title": "Алексис Ципрас: Договорът с Македония дава нови перспективи на региона"}
{"url": "http://www.focus-news.net/news/2018/07/04/2541845/rumanskiyat-premier-viorika-danchila-pozdravyavam-balgariya-za-uspeshnoto-predsedatelstvo-na-saveta-na-es-zapadnite-balkani-i-balkanite-izobshto-shte-igrayat-mnogo-vazhna-rolya.html", "text": "Поздравявам България за успешното председателство на Съвета на ЕС - Западните Балкани и Балканите изобщо ще играят много важна роля. Това каза румънският премиер Виорика Дънчила на брифинг след срещата на лидерите на България, Гърция, Румъния и Сърбия, която се провежда в Солун, предаде репортер на  Агенция \"Фокус\" .  \r\nМного се радвам, че участвам днес на четвъртата среща на тази група, която доказа, че е много полезна с разрешаването на много проблеми, които се сблъскваме в нашия регион. Днес имахме много важна среща на министрите на транспорта. Говорихме за големи и важни бъдещи проекти и затова считам, че ресорните министри трябва да се срещат и в бъдеще по-често, за да можем да материализираме тези стратегически проекти, заяви Дънчила. \r\nПоздравявам премиера на България за успешното председателство на Съвета на ЕС. Западните Балкани и Балканите изобщо ще играят много важна роля. Ние догодина също ще бъдем председатели на ЕС и ще имаме подкрепата на целия Балкански полуостров във връзка с присъединяването на останалите страни към ЕС, каза още румънският премиер. \r\nСърбия има нашата пълна подкрепа за присъединяването към ЕС, и не само – всички Балкански държави, добави тя.", "date": "2018.07.04", "title": "Румънският премиер Виорика Дънчила: Поздравявам България за успешното председателство на Съвета на ЕС - Западните Балкани и Балканите изобщо ще играят много важна роля"}
{"url": "http://www.focus-news.net/news/2018/07/04/2541842/srabskiyat-prezident-aleksandar-vuchich-s-liderite-na-balgariya-gartsiya-i-rumaniya-razgovaryahme-za-proekti-svarzani-s-obshti-gazoprovodi-i-magistralir.html", "text": "Разговаряхме за проекти свързани с общи газопроводи и магистрали. Това каза сръбският президент Александър Вучич на брифинг след срещата на лидерите на България, Гърция, Румъния и Сърбия, която се провежда в Солун, предаде репортер на  Агенция \"Фокус\" . За Сърбия тази среща е много важна за бъдещето на нашите страни. Аз на съм такъв оптимист като Алексис, но съм много доволен от срещата. За Сърбия е много важно да имаме подкрепата на тези три страни-приятели – Румъния, България и Гърция, защото ще работим заедно за много проекти, заяви Вучич.  \r\nТой обясни, че по време на срещата са обсъдени редица проекти за енергийната и транспортна свързаност между страните.  \r\nБългария и Гърция предложиха нещо, за което не сме говорили досега – общите приходи, свързани с транспорта. Мисля, че и четирите страни ще имат печалба, добави той.", "date": "2018.07.04", "title": "Сръбският президент Александър Вучич: С лидерите на България, Гърция и Румъния разговаряхме за проекти свързани с общи газопроводи и магистралир"}
{"url": "http://www.focus-news.net/news/2018/07/04/2541848/kathimerini-chetiristrannata-sreshta-na-varha-v-solun-obsadi-perspektivite-na-zapadnite-balkani.html", "text": "Министър-председателят на Гърция Алексис Ципрас в сряда приветства „новата динамика“, която се е развила в Балканите в последната година, и която ще повиши перспективите за региона, пише електронното издание на гръцкия вестник  Kathimerini . \r\nГоворейки по време на четвъртата четиристранна среща на върха в Солун между лидерите на Гърция, България, Румъния и Сърбия, Ципрас заяви че позитивният изглед е бил засилен от скорошния договор за името с Македония, както и от решенията на Европейския съюз да започне преговори за присъединяване със Сърбия и Черна гора, както и с Албания и Македония от догодина. \r\nТой изрази и подкрепата си за приемането на България и Румъния в Шенгенското пространство. \r\nВ аналогична среща, инфраструктурните министри на четирите държави обсъдиха начини да ускорят инфраструктурните и енергийни проекти в региона – в частност железопътните връзки между Солун, Кавала, Александруполис и Бургас, както и такава свързваща Солун, Скопие и Белград. \r\nГазовият тръбопровод, който ще свързва Гърция и България, също е бил обсъден, както и перспективите за обновяване на пристанищата в Северна Гърция и Черно море. \r\nЦипрас заяви, че широкият кръг от връзки ще повиши значението на Западните Балкани. \r\nПо време на срещата в хотел „Хиат“ в Солун е имало протестен марш на хора, които са против договора за името между Гърция и Македония.  Йонислав Дочев", "date": "2018.07.04", "title": "Kathimerini: Четиристранната среща на върха в Солун обсъди перспективите на Западните Балкани"}
{"url": "http://www.focus-news.net/news/2018/07/04/2541841/gazeta-express-politicheskite-lideri-v-kosovo-imat-razlichiya-za-tova-koy-tryabva-da-vodi-dialoga-sas-sarbiya.html", "text": "Политическите партии в Косово не успяха да постигнат споразумение за това кой трябва да води диалога със Сърбия, след среща проведена в столицата Прищина в сряда, пише електронното издание  Gazeta Express . \r\nКосовските политически представители се събраха във вторник, за да обсъдят форма́та и представителството на Косово в диалога със Сърбия. По време на кръгла маса, организирана от Балканската политическа изследователска група, лидерите на управляващите и опозиционни партии продължиха противоречията си за това кой трябва да води диалога. Опозиционните партии са против предоставянето на водеща роля на косовския президент Хашим Тачи във финалната фаза на диалога Белград-Прищина. Шпенд Ахмери от Социалдемократическата партия на Косово заяви, че парламентът трябва да поеме водещата роля и да надзирава политическия диалог между Косово и Сърбия. \r\nЕнвер Ходжай от управляващата Демократическа партия на Косово е оптимист, че управляващата коалиция и опозиционните партии ще постигнат консенсус за диалога. Той заяви, че отвъд „структурните различия“ свързани с диалога, лидерите трябва да се фокусират върху неговия изход. „Епилогът ще бъде законово обвързващо споразумение, което ще потвърждава взаимното признаване“, заяви Ходжай. Кръглата маса не включваше лидерите на основните институции в страната и беше бойкотирана от опозиционните партии Демократическа лига на Косово и „Ветевендосйе“.  Йонислав Дочев", "date": "2018.07.04", "title": "Gazeta Express: Политическите лидери в Косово имат различия за това кой трябва да води диалога със Сърбия"}
{"url": "http://www.focus-news.net/news/2018/07/04/2541847/balgarskiyat-premier-boyko-borisov-napravihme-balkansko-predsedatelstvo-zashtoto-po-nikakav-nachin-ne-proyavihme-egoizam.html", "text": "Направихме Балканско председателство, защото по никакъв начин  не проявихме егоизъм.  Дадохме възможност всяка една от балканските държави равноправно, с цялата си гордост, сила и аргументи да се представи  пред 28-те и в София, а и през тези шест месеца, заяви Борисов. Това каза българският премиер Бойко Борисов на брифинг след срещата на лидерите на България, Гърция, Румъния и Сърбия, която се провежда в Солун, предаде репортер на  Агенция \"Фокус\" .  Борисов започна изказването си като припомни, че преди 15 години точно в Солун България и Румъния са получили подкрепа за членството си в ЕС. „Много е важно да имаме памет, когато се направи нещо добро на Балканите. Обикновено се мразим – да отчетем и хубавото“, коментира премиерът. \r\n„Освен това не разделихме Западни с Балкани и всичко, което правим днес има своето значение в бъдеще. Освен че сме се събрали, което е хубаво и дава политическите послания към нашите народи, има нещо много важно – с Румъния и Гърция може много да настояваме да приемат Сърбия, но има няколко критерии, които всички на Балканите трябва да изпълним. Това е да вдигаме доходите, да увеличаваме БВП, да ставаме по-богати като нации“, заяви Борисов. \r\nПо думите му всички в региона трябва да се стремят да вдигат доходите и да увеличават БВП – това е истинското Балканско съревнование. Според него това може да бъде постигнато чрез общи цели – развитие на транспортните коридори и инфраструктурата, като паралелно  се разширява търговията по жп системите, морския и речен транспорт. За да има пазар, за да има здравословна конкуренция, трябва да имаме изградени и действащи системи, каза още той. \r\n„Не първо да направим задръстване в Балканите, като докараме целия трафик през тези инфраструктурни проекти, а едновременно с това през жп системите, които контролират транспорта, морския транспорт, речния, да направим едно гише, на което да можеш да обложиш стоката, където и да си, да имаш целия пазар, единна такса. За да можем да улесним максимум товарите и да вкараме от Азия, от Африка не мигрантите, а товарите през нашите пристанища. Така ще свържем и Варна, и Бургас, и Констанца, и Букурещ и Русе, и Александруполис, Кавала, Солун\".", "date": "2018.07.04", "title": "Българският премиер Бойко Борисов: Направихме Балканско председателство, защото по никакъв начин  не проявихме егоизъм"}
{"url": "http://www.focus-news.net/news/2018/07/04/2541849/sputnik-buntovnitsi-sa-predali-tezhkoto-si-vaorazhenie-na-siriyskite-pravitelstveni-sili-v-grad-busra-al-sham.html", "text": "Членове на нелегални бунтовнически групировки в град Бусра ал-Шам в южната сирийска провинция Дараа са започнали да предават своето тежко въоръжение и апаратура на правителствените сили, съобщи в сряда военен източник пред  Sputnik . \r\n„Благодарение на усилията на руските офицери, които бяха посредници на преговорите между бунтовниците в Бусра ал-Шам и сирийската армия, бунтовнически членове днес предадоха танк, пехотно бойно превозно средство и артилерийско оръжие на правителството. Преди това предадоха още два танка“, твърди източникът. \r\nБусра ал-Шам е една от стратегически най-важните крепости на бунтовниците в южната част на Сирия. Градът се намира между столиците на провинциите Дараа и Сувайда, на около 19 километра от границата с Йордания.  Йонислав Дочев", "date": "2018.07.04", "title": "Sputnik: Бунтовници са предали тежкото си въоръжение на сирийските правителствени сили в град Бусра ал-Шам"}
