{"url": "http://www.focus-news.net/news/2017/08/30/2430783/sport-sloveniya-eliminira-domakina-polsha-chehiya-izhvarli-frantsiya-ot-evropeyskoto.html", "text": "Словения и Чехия поднесоха изненадите на Европейското първенство по волейбол в Полша. Словения елиминира домакините с 3:0, а Чехия победи Франция с 3:1 гейма.\r\nТака на четвъртфиналите в Краков играят Сърбия –България и Русия – Словения. В Катовице са  Германия срещу Чехия и Белгия срещу Италия.", "date": "2017.08.30", "title": "Спорт: Словения елиминира домакина Полша, Чехия изхвърли Франция от Европейското"}
{"url": "http://www.focus-news.net/news/2017/08/30/2430747/varna-vazstanoveno-e-dvizhenieto-po-pat-ii-29-varna-dobrich-v-uchastaka-izvorsko-lyuben-karavelovo.html", "text": "Възстановено е движението по път II-29 Варна-Добрич в участъка Изворско-Любен Каравелово. Това съобщиха от пресцентъра на Агенция \"Пътна инфраструктура\".", "date": "2017.08.30", "title": "Варна: Възстановено е движението по път II-29 Варна-Добрич в участъка Изворско-Любен Каравелово"}
{"url": "http://www.focus-news.net/news/2017/08/30/2430748/nimh-utre-maksimalnite-temperaturi-shte-sa-predimno-mezhdu-25-i-30-v-sofiya-okolo-25.html", "text": "През нощта ще бъде ясно и почти тихо. Утре сутринта ще бъде хладно. През деня ще е слънчево, след обяд – топло. Това съобщи за Агенция „Фокус“ Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН). Максималните температури ще са предимно между 25° и 30°, в София – около 25°.\r\nНад Черноморието ще бъде слънчево. Ще духа бриз. Максималните температури ще са 23-25°, близки до температурите на морската вода. Вълнението на морето ще е 2-3 бала.\r\nНад планините ще е слънчево. Ще духа умерен вятър от север-северозапад. Максималната температура на височина 1200 метра ще бъде около 19°, на 2000 метра – около 12°.\r\nАтмосферното налягане ще остане по-високо от средното за месеца.        \r\nИ в петък ще бъде слънчево. Утрото ще е хладно, но след обяд температурите в повечето райони ще надхвърлят 30°. През почивните дни също ще преобладава слънчево време, но ще има и временни увеличения на облачността, по-значителни в неделя, когато на места е възможно и за кратко да превали. Максималните температури ще са между 30° и 35°. През нощта срещу понеделник на места, главно в западната половина от страната ще превали, възможно е да прегърми. Вятърът ще се ориентира от запад-северозапад и ще се усили, а с него ще проникне малко по-хладен въздух.", "date": "2017.08.30", "title": "НИМХ: Утре максималните температури ще са предимно между 25° и 30°, в София – около 25°"}
{"url": "http://www.focus-news.net/news/2017/08/30/2430749/24-vestimakedoniya-spored-vanshniya-si-ministar-makedoniya-e-gotova-da-vleze-v-nato-i-s-vremennoto-si-naimenovanie.html", "text": "Македония смята, че има право да влезе в НАТО под временното наименование (Бивша югославска република Македония – БЮРМ – бел. ред. ) и това ще бъде по-добре  и за македонската общественост, смята министърът на външните работи Николай Димитров ден преди разговора с гръцкия си колега Никос Козиас, предаде македонската „24 Вести“.\r\n\"Република Македония, съгласно временното споразумение, е готова да приеме покана под временното наименование, което се използва в ООН, за да влезе в Алианса.Това е съгласно временното споразумение и според Международния съд в Хага. Убедени сме, че това ще допринесе за създаване на разбиране в нашата общественост, защото когато блокирате ближния дълги години, реакцията е дефанзивност \", заяви Никола Димитров, министър на външните работи.\r\nДимитров също така повтори ангажимента на правителството да увеличи бюджета за отбрана и броят на войските в мисиите на НАТО с 20%. По време на конференцията, озаглавена \"Македония към пълноправно членство в НАТО\", която се проведе в Скопие, в сътрудничество с Европейския център за изследване на сигурността \"Джордж Маршал\" и Алумни Асоциацията на Маршал центъра, посланикът на САЩ Бейли повтори подкрепата изпратена от вицепрезидента на САЩ Майк Пинс от срещата в Подгорица.\r\n\"Ние очакваме продължаване на нашето партньорство и ще ви подкрепим в трудната част, която предстои, за да ви приемат в съюза един ден, \", заяви Джес Бейли, Посланик на САЩ.\r\nПрофесор Райън Бек от центъра Джордж Маршал, обаче, припомни, че Македония трябва да работи и за проблемите, които са се развили през последните години.\r\n\"Вътрешната стабилност, добросъседските отношения, доброто управление, върховенството на закона, демокрацията, правата на човека са предпоставки за членство в НАТО. В наш общ интерес е да се намери дългосрочно решение на проблема за името \", заяви Райън Бек,\" Център за европейска сигурност - Джордж Маршал \".\r\nГръцкото външно министерство потвърди, че Козиас, утре, освен с Димитров, ще се срещне и с президента Иванов, премиерът Заев но и заместник - председателя, отговарящ за връзките с ЕС, Буяр Османи, както и с представители на парламентарните партии.\r\nПревод и редакция:", "date": "2017.08.30", "title": "„24 Вести“(Македония): Според Външния си министър, Македония е готова да влезе в НАТО и с временното си наименование"}
{"url": "http://www.focus-news.net/news/2017/08/30/2430750/n-pr-irit-lilian-izlozhbata-izraelski-otkritiya-i-razrabotki-promenili-sveta-e-edin-ot-opitite-da-saberem-zaedno-balgarskoto-s-izraelskoto-obshtestvo.html", "text": "Изложбата “Израелски открития и разработки, променили света“ е един от опитите, които всекидневно правим, за да съберем заедно българското с израелското общество. Това каза във Видин Ирит Лилиан, посланик на Израел, при откриването на експозицията, предаде репортер на Радио „Фокус“ – Видин. Тя посочи, че е щастлива да види подредената изложба във Видин. „Мойсей се е опитвал да почука с бастун на скалата, надявайки се, че ще бликне вода. Това е едно начало, което се е провалило, защото вода не се е появила. От този опит сме научили, че неуспехът е много добро начало за успешно начинание. Трябва да имаш добра идея, трябва да бъдеш съзидателно настроен, но тя може да проработи само с малко помощ от всемогъщия Бог“, посочи Нейно превъзходителство Ирит Лилиан. \r\nТя допълни, че посетителите ще могат да видят много открития и разработки, изобретения, направени в Израел в продължение на 70 години. „С тази изложба бе открита седмицата на науката в София преди една седмица. Смятаме, че науката и технологиите са много добра платформа за сътрудничество“, допълни израелският посланик. Ирит Лилиан заяви, че през последните няколко години нараства относителният дял на израелските компании, разкрили свои клонове в България. „Откриваме тази изложба днес, но аз бих искала да погледнете на нея като отваряне на малки врати към по-голямо сътрудничество между нашите две нации“, заяви посланикът на Израел.\r\n\"Изложбата „Израелски открития и разработки, променили света“ е един малък елемент от връзката, която ще изградим с Израел\", каза при откриването на експозицията кметът на Видин Огнян Ценков. Той посочи, че връзките на Видин с Израел са в духа на добрите традиции между видинското гражданство и еврейския народ. Изложбата „Израелски открития и разработки, променили света“ е подредена в музей „Кръстата казарма“ и ще остане във Видин до края на месец септември. „Постиженията и научните иновации, които Израел представя в тази изложба, ще ни запознаят с авторите на тези открития и тяхната значимост за света“, посочи Огнян Ценков. На откриването на изложбата присъстваха видински граждани и представители на видинската структура на Организацията на евреите в България „Шалом“.\r\nАнна ЛОЗАНОВА", "date": "2017.08.30", "title": "Н. Пр. Ирит Лилиан: Изложбата “Израелски открития и разработки, променили света“ е един от опитите да съберем заедно българското с израелското общество"}
{"url": "http://www.focus-news.net/news/2017/08/30/2430751/sport-v-momenta-se-igrae-machat-na-grigor-dimitrov-ot-otkritoto-parvenstvo-na-sasht-i-machat-na-voleybolnite-natsionali-ot-evropeyskoto-parvenstvo.html", "text": "В момента се играе мачът на Григор Димитров срещу Вацлав Шафранек от откритото първенство на САЩ. Григор спечели първия сет с 6:1 гейма за 22 минути. В момента се играе вторият сет, като до момента резултатът е 5:4 гейма за Григор Димитров. България играе с Финландия в плейофна среща от Европейското първенство, което се провежда в Полша, срещата се играе в град Краков.\r\nВ момента резултатът е 1:1 гейма. Българите загубиха първия сет с 23:25 и спечелиха втория с 25:21. В третия гейм, до момента, резултатът е 15:7 за България.", "date": "2017.08.30", "title": "Спорт: В момента се играе мачът на Григор Димитров от Откритото първенство на САЩ и мачът на Волейболните национали от Европейското първенство."}
{"url": "http://www.focus-news.net/news/2017/08/30/2430752/gd-granichna-politsiya-na-balgaro-gratskata-granitsa-trafikat-e-intenziven-na-vsichki-granichni-kontrolno-propuskatelni-punktove-na-gkpp-kulata-ima-kolona-ot-2-km-na-vhod.html", "text": "На българо-гръцката граница трафикът е интензивен на всички гранични контролно пропускателни пунктове. На ГКПП \"Кулата\" има колона от 2 км на вход. Това сочат данни към 18.00 часа, публикувани на сайта на ГД \"Гранична полиция\". На границата с Румъния на ГКПП \"Дунав мост-Видин\" на изход се е образувала 2 км колони от товарни автомобили.\r\nНа българо-сръбската граница трафикът е интензивен на ГКПП \"Калотина\" на изход. На границата с Турция на вход трафикът е интензивен за леки и товарни автомобили. На българо-македонската граница трафикът е нормален на всички гранични контролно пропускателни пунктове.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.30", "title": "ГД \"Гранична полиция\": На българо-гръцката граница трафикът е интензивен на всички гранични контролно пропускателни пунктове, на ГКПП \"Кулата\" има колона от 2 км на вход"}
{"url": "http://www.focus-news.net/news/2017/08/30/2430753/kyustendil-obshtinskiyat-teatar-shte-otkrie-noviya-sezon-s-premiera-na-postanovkata-svetovartezh.html", "text": "Общинският театър в Кюстендил ще открие новия сезон с премиера на постановката „Световъртеж”. Това съобщи за Радио „Фокус” – Кюстендил Чавдар Ненов, директор на културния институт. Премиерата е на 28 септември. Трупата на театъра и гост-актьорът Явор Борисов са подготвили комедията “Световъртеж”, с автори Жан Жак Брикер и Морис Ласег. Режисьор е Владо Петков. „Само ще кажа, че французите са известни с тънкото си чувство за хумор, като има много обрати и неочаквани ситуации, има и малко криминале. През септември хората ще се насладят на тази драматизация”, каза Чавдар Ненов.\r\nВенцеслав ИЛЧЕВ", "date": "2017.08.30", "title": "Кюстендил: Общинският театър ще открие новия сезон с премиера на постановката „Световъртеж”"}
{"url": "http://www.focus-news.net/news/2017/08/30/2430754/antoniu-guterish-izrael-shte-bade-po-sigurna-strana-ako-palestintsite-poluchat-svoya-darzhava.html", "text": "Генералният секретар на ООН Антониу Гутериш заяви, че Израел ще се радва на по-голяма сигурност и просперитет, когато палестинците заживеят като граждани на собствена държава, преди края на тридневната си визита в Израел, пише The Jerusalem Post.\r\n“Тези земи“, заяви Гутериш, по време на реч в Музея на еврейския народ в Бейт Хатфутсот, „са наследствени за два народа, които имат безспорни исторически и религиозни връзки с нея. И двете имат право да живеят на тях, като свободни хора и господари на собствените си съдби.“\r\n„Всеки, който посети Израел“, продължи той, „няма да има съмнение, че той е изпълнил националните аспирации и права на евреите. Сега е време и палестинците да го направят.“\r\nМалко преди да се изкаже, Гутериш получи брифинг от Въоръжените сили на Израел и летя с хеликоптер над границата на Ивицата Газа, където отиде до кибуца Нахал Оз, където се срещна с жители, които му показаха тунел на терористите „Хамас“.\r\nПревод и редакция:", "date": "2017.08.30", "title": "Антониу Гутериш: Израел ще бъде по-сигурна страна, ако палестинците получат своя държава"}
{"url": "http://www.focus-news.net/news/2017/08/30/2430755/s-2-shte-poskapne-prirodniyat-gaz-ot-1-oktomvri-zaradi-evropeyska-direktiva-obzor.html", "text": "По отношение на спекулациите, свързани с драстичното увеличаване на цената на природния газ, някъде прочетох с близо 60%, това изобщо не е така. Увеличението, което ще се получи в крайната цена, ще бъде съвсем минимално, под 2%. Това каза на брифинг след правителственото заседание енергийният министър Теменужка Петкова. Тя обясни откъде тръгва цялата ситуация за увеличаването на такса „пренос“ и „достъп“ на „Булгартрансгаз“, като уточни, че на първо място това е изпълнение на регламент на ЕК, който е в сила от 2011 г. и по силата му всеки един от операторите трябва да промени своята тарифна политика. По думите й са разработени 2 методики във връзка с формирането на тези цени. Освен това те са преминали 2 обществени обсъждания, така че целият този модел е направен при абсолютно публични и прозрачни условия. Енергийният министър обясни, че цената за пренос и достъп, по която „Булгартрансгаз“ работи към настоящия момент, е от 2005 г. и е определена с ценово решение на бившата ДКЕВР. Според нея от 2005 г. до настоящия момент само с процента на инфлация, ако трябва да бъде актуализирана, тя трябва да е със съвсем други стойности. Петкова отбеляза, че моделът, който изисква регламентът на ЕК, е модел, който ще гарантира приходите на оператора, за да може той да осъществява своята дейност.\r\nМинистър Петкова бе категорична, че увеличението на крайната цена на природния газ ще бъде абсолютно минимално и едва ли битовите потребители и консуматори ще го усетят и ще се окаже някакъв шок за пазара. Енергийният министър добави, че за да бъдат спокойни българският бизнес и българските потребители, ще бъде направена нарочна среща в рамките на следващата седмица, на която ще обяснят точно какъв ще бъде ефектът върху цената и, ако има някакви неясноти, всичко което трябва да се покаже, ще се покаже с цифри и реални параметри. „За нас като правителство е изключително важно българската индустрия да работи в една абсолютно конкурентна среда, за да може и нашата икономика да бъде конкурентоспособна. Искаме да направим така, че българският бизнес да бъде спокоен. В същото време не бива да се правят спекулации във връзка с някакви твърдения за драстично увеличаване на цената на природния газ просто защото такава няма как да има“, коментира Петкова. Според нея, ако не го направят, рискуват да бъде стартирана наказателна процедура срещу България – нещо, което никой от тях не иска и което би попречило и за реализацията на българските проекти в областта на природния газ. Тя обясни, че това нещо трябва да се случи с новата газова година, която започва от 1 октомври 2017 г. и отново подчерта, че става въпрос за ангажименти, които България трябва да изпълни, като страна членка на ЕС по отношение на модела на ценообразуване на нашия газопреносен оператор. По думите й този ангажимент не е бил изпълнен и сега трябва да бъде. \r\nПо-късно през деня се проведе и среща в Министерството на енергетиката между министър Теменужка Петкова и представители на „Булгаргаз“ ЕАД, „Булгартрансгаз“ ЕАД и Комисията за енергийно и водно регулиране. Дискутирани са били всички детайли по избора на така наречения „матричен модел“ на входно-изходна тарифна система, като отново е било изтъкнато, че с въвеждането й, страната ни изпълнява изисквания на Европейската комисия, свързани с функционирането на пазара на природен газ. Предстои изготвяне на анализ от страна на „Булгаргаз“ и „Булгартрансгаз“ с изчисления за разликата, до която ще доведе въвеждането на новия модел за различните групи енергийни консуматори. След изготвяне на разчетите, те ще бъдат представени на всички заинтересовани страни на среща в Министерството на енергетиката на 5-ти септември, вторник.Агенция „Фокус“ припомня: Във вторник големите енергийни консуматори (БФИЕК) заявиха, че имат готовност за стачки, заради новите тарифи, обявени от „Булгартрансгаз“. Бизнесът не е съгласен с предлагания начин за определяне на тарифите за пренос и достъп до газопреносната мрежа и прогнозира, че това ще доведе до драстично повишение на цените за достъп и пренос до газопреносната мрежа – според тях с 60%, което ще предизвика шок на вътрешния пазар и ще блокира алтернативите за внос на газ, различен от руския.\r\nПред журналисти енергийният министър коментира, че бизнесът предлага, а и „Булгаргаз“ смята за удачно, да се въведе един тестови период. „Този тестови период според бизнеса трябва да бъде в рамките на 6 месеца. Нека да проведем срещата и да видим какво показват цифрите, защото аз вярвам единствено и само на цифрите. Когато те говорят, всички останали трябва да замълчат“, подчерта още Теменужка Петкова.\r\nЛюба АЛЕКСИЕВА", "date": "2017.08.30", "title": "С 2% ще поскъпне природният газ от 1 октомври заради европейска директива (ОБЗОР)"}
{"url": "http://www.focus-news.net/news/2017/08/30/2430756/china-daily-bivshiyat-premier-na-tayland-taksin-shinavatra-narushi-malchanieto-si-i-publikuva-saobshtenie-v-tuitar.html", "text": "Бившият министър-председател на Тайланд Таксин Шинаватра наруши дългото си мълчание и публикува коментар в Туитър относно бягството на сестра си от Тайланд миналата седмица, пише China Daily.\r\nСестрата на Таксин, Инглук Шинаватра, чието правителство бе свалено чрез военен преврат през 2014 година, напусна Тайланд миналата седмица, преди Върховния съд да се произнесе по дело срещу нея за небрежност.\r\nТя можеше да бъде осъдена на до десет години затвор, ако я бяха обвинили за виновна.\r\nКоментарът на Таксин в Туитър, представляваше цитат от френския философ от XVIII век Шарл дьо Монтескьо, който осъжда съдебната тирания.\r\n„Някога Монтескьо каза ‚Няма по-жестока тирания от тази, която се осъществява под щита на закона и в името на правосъдието“, написа той в своята официална страница в Туитър.\r\nБившият телекомуникационен магнат Таксин, беше свален от власт през 2006-а година, чрез преврат и живее в самоналожено изгнание, за да избегне присъда за подкуп, излязла през 2008-а година, която, според него, е политически мотивирана.\r\nПревод и редакция:", "date": "2017.08.30", "title": "China Daily: Бившият премиер на Тайланд Таксин Шинаватра наруши мълчанието си и публикува съобщение в Туитър"}
{"url": "http://www.focus-news.net/news/2017/08/30/2430757/tsvetanka-antova-obrazovatelen-konsultatnt-ekspertite-ochakvat-uvelichenie-v-broya-na-mladezhite-koito-shte-prodalzhat-obrazovanieto-si-vav-velikobritaniya-prez-sledvashtata-godina.html", "text": "Експертите очакват увеличение в броя на младежите, които ще продължат образованието си във Великобритания през следващата година. Основната причина за това е, че английските власти са дали уверение, че каквото и да се случи с Брекзит, то няма да повлияе на отпускането на кредити за образование през 2018. Това каза за Радио „Фокус“ – Велико Търново Цветанка Антова, офис мениджър във фирма за образователни консултации. Тя коментира и, че няма да има промяна в условията за кандидатстване и реда за отпускане на заемите. Освен това тя обобщи, че не може да се направи заключение, че всички, които завършат образованието си на Острова, остават да живеят там. \r\n„Реално голям процент от тях търсят реализация във Великобритания,  друга част се ориентират към Щатите и Австралия, а хората , които имат семеен бизнес у нас се връщат, за да могат на базата на натрупания опит  да го развиват“, посочи още Цветанка Антова. Тя допълни и, че най-предпочитани са университети в Уелс и Англия, защото предлагат стипендии и т. нар. „сандвич програми“, които дават възможност за комбинация на теория и практика по време на обучението.\r\nЛуиза ТРАНЧЕВА", "date": "2017.08.30", "title": "Цветанка Антова, образователен консултатнт: Експертите очакват увеличение в броя на младежите, които ще продължат образованието си във Великобритания през следващата година"}
{"url": "http://www.focus-news.net/news/2017/08/30/2430758/prof-atanas-tasev-energien-ekspert-v-nikakav-sluchay-ne-mozhe-da-se-govori-za-shokovo-poskapvane-na-prirodniya-gaz.html", "text": "В никакъв случай не може да се говори за шоково поскъпване на природния газ. Това каза във вечерния блок „Това е България“ на Радио „Фокус“ енергийният експерт проф. Атанас Тасев. Той поясни, че новата методика за определяне цената за достъп и пренос на природния газ въвежда по-справедливо разпределение на разходите. Проф. Тасев допълни, че в новия регулаторен период цената на газа се очаква да бъде по-ниска, така че това ще смекчи крайната цена. \r\n„С регламента на ЕК за увеличение на крайната цена на газа се въвежда такса за достъп и пренос, както е в електроенергийната система, при което вече по-справедливо става разпределението на разходите. Ако вие сте един голям потребител и имате равномерно потребление през годината, естествено, че ще плащате по-малко. Това е така, защото при неравномерното потребление, за да може \"Булгартрансгаз\" да гарантира, той трябва да променя режимите на компресорите, трябва да нагнетява и да ползва от газохранилището в Чирен, най малко при при сезон на неравномерност, а това струва пари. Например топлофикационните дружества трябва да платят малко по-висока цена за съхранението на тези количества газ и неравномерното потребление в годишен размер. Едновременно с това се въвежда и динамика. Тоест, може потребителят вече да прави свое портфолио, да има достъп на час, на ден, на месец, на година и да оптимизира профила си“, обясни Атанас Тасев. \r\nТой обърна внимание и на факта, че българският народ е чувствителен, когато става дума за увеличение на цени, но увери, че в този случай разликата няма да е съществена. Освен това по думите му неизпълнението на регламента на ЕК би довело до налагане на сериозни санкции на страната ни.", "date": "2017.08.30", "title": "Проф. Атанас Тасев, енергиен експерт: В никакъв случай не може да се говори за шоково поскъпване на природния газ"}
{"url": "http://www.focus-news.net/news/2017/08/30/2430759/sport-balgariya-se-klasira-za-chetvartfinal-na-evropeyskoto-parvenstvo-po-voleybol.html", "text": "Българският национален отбор победи Финландия с 3:1 гейма в мач от плейофната фаза на европейското първенство, игран в Краков, Полша и се класира за четвъртфинал,който ще се играе утре вечерта, а съперникът ще е Сърбия. Националите загубиха първия гейм с 23:25, но след това взеха следващите три с 25:21, 25:11 и 25:12.", "date": "2017.08.30", "title": "Спорт: България се класира за четвъртфинал на Европейското първенство по волейбол"}
{"url": "http://www.focus-news.net/news/2017/08/30/2430760/burgas-shest-otlichiya-poluchi-folklorna-grupa-marinkyuvska-rosna-kitka-na-sabor-v-selo-topoli.html", "text": "Битовата група при НЧ „Съзнание 1927“ - с .Маринка защити достойно община Бургас на Седмия Национален събор за автентичен фолклор „Тополи пее и се смее“. Събитието бе организирано от кметството на село Тополи, местното читалище и осъществено под патронажа на кмета на Варна Иван Портних. Това съобщават от Община Бургас. На 27 и 28 август  лятната сцена се огласи от песните на фолклорна група „Маринкювска росна китка“. Жените от битовата формация представиха  блестящо богатството на изворния странджански фолклор. Те заслужено приеха аплодисментите на  многобройната публика и в оспорвана конкуренция с над 40 групи получиха цели шест награди. Авторитетното жури им присъди второ място за тематичния танц „Овчарки“, трето място в категория „Певчески групи“, грамота за „Най-атрактивно участие“, както и три статуетки за „Най-гиздава мома“в дефилето за автентична носия. \r\nКостюмите на момите бяха над стогодишни – шити, тъкани и бродирани от баби и прабаби. За отличията на формацията голям бе приносът не само на всеотдайните певици, но и на техния ръководител – артистичната Калояна Иванова. В двата фестивални дни те създадоха творчески контакти, утвърдиха стари приятелства, получиха покана за международно участие.  На Седмия събор за автентичен фолклор в село Тополи битовата група при НЧ „Съзнание 1927“, село Маринка  стимулира любовта към националното фолклорно богатство и  утвърди приемствеността между поколенията. Чрез песенното, танцово и словесно изкуство  тя показа красотата на странджанските традиции, вплетени в  националната ни култура и бит.", "date": "2017.08.30", "title": "Бургас: Шест отличия получи фолклорна група „Маринкювска росна китка“ на събор в село Тополи"}
{"url": "http://www.focus-news.net/news/2017/08/30/2430761/washington-examiner-liderite-na-republikantsite-obeshtaha-da-priemat-zakon-za-pomosht-na-postradalite-ot-uragana-harvi-vazmozhno-nay-barzo.html", "text": "Водачът на републиканското мнозинство в Сената на САЩ Джон Корнин заяви, че депутатите ще започнат веднага да пишат закон, който да осигури извънредно федерално финансиране за залятият от наводнения щат Тексас, следващата седмица, когато свършва ваканцията на американските законодатели, пише The Washington Examiner.\r\nКорнин, който е избран от Тексас, заяви пред репортери в Хюстън, че парите ще служат като „авансово плащане“ за федерално възстановяване, което може да се окаже, че е доста по-скъпо, дори от това за урагана „Катрина“ или Супербурята „Санди“.\r\n„Ще работим по законопроекта за допълнителните бюджетни кредити, за да помогнем на жертвите на урагана Харви \", каза Корнин, който се появи заедно с много членове на делегацията на Конгреса от Тексас, включително и сенатор Тед Круз.\r\nКонгресът на САЩ възобновява сесиите си на пети септември.\r\nПревод и редакция:", "date": "2017.08.30", "title": "Washington Examiner: Лидерите на републиканците обещаха да приемат закон за помощ на пострадалите от урагана „Харви“ възможно най-бързо"}
{"url": "http://www.focus-news.net/news/2017/08/30/2430412/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "***\r\nСтраните от Азиатско-тихоокеанския регион реагираха остро на ракетното изпитание на Северна Корея, извършено по-рано днес, пише China Daily.\r\nРакетата беше изстреляна от района на столицата Пхенян в Северна Корея, издигна се на височина 550 километра, премина над Япония и се приземи в Тихия океан.\r\nМинистър-председателят на Япония Синдзо Абе заяви, че ракетното изпитание на Северна Корея „вреди много“ на регионалния мир и сигурност и Япония изразява твърдия си протест срещу действията на Пхенян.\r\nТокио ще иска свикването на извънредна среща на Съвета по сигурността на ООН и ще призове международната общност да си съдейства, за да осъществи повече натиск срещу северокорейския режим. \r\nПравителството на Южна Корея осъди провокацията от страна на Северна Корея, която, според тях, противоречи на правилата на международното право и е явно послание към международната общност.\r\nПо-рано този месец, съвета за сигурността на ООН прие резолюция, която усили санкциите срещу Пхенян, след ядрените тестове през юли.\r\nСеул призова Северна Корея да спре безразсъдните провокации и да се върне към масата за преговори и поиска от северокорейския режим да приеме, че денуклеаризацията на Корейския полуостров е единствения начин да се осигури сигурността на страната и нейното икономическо развитие.\r\nПравителството на Филипините също изрази „дълбокото си притеснение“ от последното ракетно изпитание на Северна Корея и призова страната да започне диалог и да намали напрежението на полуострова.\r\n„Призоваваме Северна Корея да спре опасните и провокационни действия, които засилват напрежението, засилват нестабилността и риска от непремерени ходове, които могат да застрашат много животи“, заяви Външният министър на Филипините Алан Петер Кайетано.\r\nМинистерството на външните работи на Индонезия също излезе със съобщение по случая. Според него, ракетното изпитание способства за ескалирането на напрежението в региона, а също така, това действие е явно нарушение на резолюциите на Съвета за сигурност на ООН.\r\nИндонезия потвърди важността на стабилността на Корейския полуостров и призова всички нации да дадат своя принос към установяването на мира и стабилността.\r\nОт своя страна, Министър-председателят на Австралия Малкълм Търнбул заяви, че „Ракетата е прелетяла над територията на Япония и представлява неприемлива заплаха за мира и стабилността в региона.“\r\n„Изпитанията от тази сутрин представляват сериозна ескалация от страна на Пхенян. Това е провокативен и заплашителен акт на един опасен режим“, допълни той.\r\n***\r\nПрезидентът на Турция Реджеп Таийп Ердоган заяви, че службите за сигурност на страната трябва да са под шапката на ръководителя на държавата, докато коментираше промените направени във функционирането на Националната разузнавателна агенция (МИТ), чрез декрета за извънредно положение, пише Hurryiet.\r\n“Не е ли ръководителят на държавата този, които трябва да получава най-важната информация и документи от разузнаването? Ако началникът на разузнаването не е директно подчинен на ръководителят на държавата, то страната губи способността си да действа“, заяви Ердоган по време на телевизионно интервю, което беше направено по случай 3-тата му годишнина като президент.\r\nДекретът, който беше обнародван на 25 август, привлече МИТ под командването на президента и активира отново събирането на разузнавателни данни от страна на военните. Като част от декрета, отговорността за МИТ, беше взета от министър-председателя и беше дадена на президента, което предизвика критика от страна на опозицията.\r\n„Необходимо е разузнавателната агенция да бъде отговорност на ръководителят на държавата, за да мога да получавам информация и да предприемам необходимите стъпки, които произтичат от това“, подчерта Ердоган и добави, че разузнавателните агенции в парламентарните демокрации се подчиняват на премиерите.\r\n„Главната ни опозиция „Републиканската народна партия“ гледа на въпроса от тази перспектива, защото имаме навиците на парламентарна демокрация. Опозицията не можа да се преориентира към президентската система“, заяви той.\r\n***\r\nЮжнокорейският президент Мун Дже-Ин призова за всеобхватни военни реформи, които да позволят на Юга да се противопостави на асиметричните заплахи от Северна Корея, предава The Korean Herald. \r\nГоворейки пред Министерството на националната отбрана и Министерството на делата на ветераните и патриотите, Мун Дже-Ин заяви, че военният капацитет на Южна Корея не отговаря на икономическата й мощ.\r\nТой подчерта, че брутния икономически продукт на Южна Корея е 45 пъти по-голям от този на Северна, което предполага, че и военният й капацитет трябва да нарасне през идните години.\r\n„Северна Корея се фокусира на асиметрични военни възможности като ракети и ядрени оръжия, а ние трябва да си осигурим средства за отговор“, заяви той.\r\n***\r\nНовият пакистански премиер Шахид Хакан Абаси поставя пред себе си изключително трудна задача, пише сингапурското издание The Straits Times . Той заяви, че ще работи с традиционния съперник на Пакистан Индия, за да бъде постигнат мир в Южна Азия.\r\nДвете ядрени сили не са имали високопоставен диалог от почти две години. Пакистанската армия е институционално противопоставена на сдобряването с Индия, с която са водени три войни от обявяването на независимостта от Британия през 1947-ма година до наши дни.\r\nНапрежението продължи да е високо, след като през януари миналата година, базирани в Пакистан бунтовници нападнаха индийска военновъздушна база близо до границата.\r\nВторо нападение срещу военна база в Кашмир накара индийския премиер Нарендра Моди да нареди офанзива срещу контролираната от Пакистан част от спорния регион Кашмир.\r\n„Смятаме да работим с тях за постигането на мир в региона“, заяви новият пакистански премиер, който пое поста си преди три седмици.\r\n„Ще се опитаме да работим с Индия, но те не са показали реципрочност, както би трябвало“, добави той.", "date": "2017.08.30", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/08/30/2430413/predstoyashti-sabitiya-v-stranata-za-30-avgust-agentsiya-fokus.html", "text": "***\r\nОт 10.00 часа ще се проведе седмичното заседание на Министерския съвет. \r\n***\r\nОт 10.00 часа в Пресклуба на БТА Национална браншова организация за електрическа мобилност – ИКЕМ (член на БСК) организира пресконференция на тема: „Е-forum и електрическата мобилност в България – бизнесът говори“. \r\n***\r\nОт 10.00 часа в Пресклуба на БТА Проф. Николай Овчаров ще представи антични бижута и красиви средновековни накити от „Града на мъртвите” от Археологическа кампания „Перперикон 2017”.\r\n***\r\nОт 13.00 часа в Пресклуба на БТА Сдружение „Алианс за защита от насилие основано на пола” ще проведе пресконференция на тема: „НЕ на насилието срещу Жените и бездействието на институциите! ДА на незабавната ратификация на Конвенцията на Съвета на Европа за превенция и борба срещу насилието срещу жените и домашното насилие – Истанбулската конвенция!”\r\n***\r\nОт 19.00 часа в Борисовата градина  - лятна естрада ще се състои концерт от цикъла „Остров на музиката“.\r\n***\r\nВ 13.30 часа в зала №5 в сградата на Община Благоевград ще се проведе пресконференция във връзка с предстоящото трето издание на The Brava fest Vol.\r\n***\r\nОт 10.00 часа в Заседателната зала на Община Бургас ще започне пресконференция за предстоящото снукър шоу в града\r\n***\r\nОт 11.00 часа в заседателна зала на Областна администрация Варна, областният управител ще награди  Дарена Миленова Славова – ученичка в Математическа гимназия „Д-р Петър Берон\" гр. Варна, по повод връчване на Почетно отличие на МОН „Национална диплома“ за зрелостниците от випуск 2016/2017г. от област Варна за постигнати отлични резултати в образователната дейност.\r\n***\r\nОт 09.00 часа в Хотел „Рачев Резидънс“ ще се проведе Национална среща на регионалните управления по образованието - откриване. \r\n***\r\nОт 19.00 часа в боровата гора на кв. „Бузлуджа“ ще се проведе „Еко-стадион – новите пътеки“ – вечерни спортни занимания. \r\n***\r\nОт 16.00 часа кметът на Община Видин Огнян Ценков ще приеме Нейно Превъзходителство Ирит Лилиан - посланик на Израел в България. В 17.00 ч., в музей \"Кръстата казарма\" двамата ще открият изложбата \"Израелски открития и разработки, променили света\".\r\n***\r\nОт 10.00 часа в градинката зад паметника на Христо Ботев ще се състои закриването на „Лято в библиотеката 2017“.\r\n***\r\nОт 17.00 часа в Конферентната зала на Община Враца ще се проведе обществено обсъждане за поемане на дългосрочен дълг по проект “Интегриран проект за воден цикъл на град Враца”.\r\n***\r\nОт 10.00 часа в Телекомуникационен ендоскопски център на Медицински университет-Плевен, зала „Амброаз Паре“,  Организационният комитет при Институт по лозарство и винарство-Плевен ще чества 115 години от основаването си.\r\n***\r\nОт 10.00 часа в зала 2 Окръжен съд-Пловдив ще гледа делото срещу Ремзи Ф., срещу когото е повдигнато обвинение, че е извършил опит умишлено да умъртви П.Г.\r\n***\r\nОт 11.00 часа на жп гара Белозем зам.-министърът на транспорта, информационните технологии и съобщенията Велик Занчев ще участва в официалната церемония „първа копка“ на проект  „Рехабилитация на железопътен участък Скутаре-Оризово“.\r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.\r\n***\r\nОт 11.00 часа в залата на втория етаж на Община Хасково, зам.-кметът Милена Трендафилова ще даде пресконференция във връзка с предстоящия рок фест в града.\r\n***\r\nОт 11.00 часа в бившия фуражен завод  Роберт Линдеман- Берк, председател на Надзорния съвет на „Каолин“- ЕАД, част от Кварцверке Груп, ще бъде на посещение в града и ще се срещне с кметския екип и кметовете на населени места в общината. \r\n***\r\nОт 11.00 часа в зала 107 на Община Ямбол ще се състои пресконференция по проект за устойчиво и интегрирано развитие на образователната инфраструктура на общината.", "date": "2017.08.30", "title": "Предстоящи събития в страната за 30 август (Агенция „Фокус“)"}
{"url": "http://www.focus-news.net/news/2017/08/30/2430414/afp-balgarskite-vlasti-sa-izzeli-zarazen-s-fipronil-yaychen-prah-ot-germaniya.html", "text": "Властите в България са иззели един тон яйчен прах, заразени със същия химикал, заради който милиони продукти от домашни птици бяха изтеглени от търговската мрежа в Европа, предава AFP. \r\nОт Българската агенцията по безопасност на храните съобщиха, че по-рано този месец са били информирани от германските власти за 500 кг яйчен  прах от Германия, използвани за производство на майонеза и сладолед, които е бил заразен с фипронил. \r\nВъв вторник е била открита нова партида отново от Германия. \r\nМилиони яйца бяха изтеглени от супермаркетите и унищожени в цяла Европа, а десетки ферми за домашни птици бяха затворени от началото на август, когато започна скандалът.  Мария Динкова", "date": "2017.08.30", "title": "AFP: Българските власти са иззели заразен с фипронил яйчен прах от Германия"}
{"url": "http://www.focus-news.net/news/2017/08/30/2430415/nezavisimaya-gazeta-izstrelyanata-ot-phenyan-raketa-e-v-otgovor-na-ucheniyata-mezhdu-sasht-i-yuzhna-koreya.html", "text": "Макар че телефоните и високоговорителите информираха жителите на японския остров Хокайдо за опасността, военните не се опитаха да унищожат севернокорейската ракета, пише руският вестник „Независимая газета“. Министър-председателят на страната Шиндзо Абе определи изстреляната ракета като безпрецедентна заплаха и в разговор с американския президент Доналд Тръмп получи неговата подкрепа. Но тъй като ракетата не летеше в посока на САЩ, то Тръмп щеше да изглежда като агресор, ако нареди започване на военни действия. Според експерт изстрелването на ракетата е бил отговорът на Пхенян срещу ученията между Вашингтон и Сеул. \r\nТова е първата севернокорейска ракета, която преминава над Япония от 2009г. насам. Тогава Пхенян предупреди за своите действия, но този път нямаше такова уведомление. Жителите на Хокайдо бяха призовани да се евакуират. \r\nМинистърът на отбраната на Япония Ицунори Онодера отбеляза, че е нямало заплаха и затова военните не са унищожили ракетата. В крайна сметка летателният апарат падна в Тихия океан. Той даже не беше насочен срещу американската тихоокеанска територия Гуам, макар че скоро лидерът на Северна Корея Ким Чен Ун съобщи, че изучава такива възможности.  Мария Динкова", "date": "2017.08.30", "title": "„Независимая газета“: Изстреляната от Пхенян ракета е в отговор на ученията между САЩ и Южна Корея"}
{"url": "http://www.focus-news.net/news/2017/08/30/2430416/tass-sergey-lavrov-shte-obsadi-v-katar-krizata-mezhdu-arabskite-strani-i-situatsiyata-v-siriya.html", "text": "В сряда руският министър на външните работи Сергей Лавров ще приключи обиколката си из страните от Персийския залив, предава ТАСС. Той ще проведе визита в Катар, където ще бъдат обсъдени различни въпроси от двустранните отношения, кризата между Доха и арабските страни, а също така ситуацията в Сирия. \r\nОчаква се Лавров да разговаря с емира на Катар Тамим бен Хамад ал Тани, с външния министър Мухамед бен Абдел Рахман aл Тани и с министъра на отбраната Халед бин Мохамед ал Атия.  Мария Динкова", "date": "2017.08.30", "title": "ТАСС: Сергей Лавров ще обсъди в Катар кризата между арабските страни и ситуацията в Сирия"}
{"url": "http://www.focus-news.net/news/2017/08/30/2430417/afp-severna-koreya-saobshti-che-vav-vtornik-e-izstrelyala-raketata-huason-12-sas-sreden-obseg.html", "text": "В сряда Северна Корея съобщи, че вчера е изстреляла ракета над Япония, за първи път без да я предупреди за това, предава AFP. \r\nРакетата „Хуасон-12“ със среден обсег, чието изстрелване беше следено от лидера на Северна Корея Ким Чен Ун, „премина през небето над остров Ошима и над нос Еримо на остров Хокайдо според предварителния маршрут и точно удари целта във водите в северната част на Тихия океан“, съобщи севернокорейската национална информационна агенция (KCNA).  Мария Динкова", "date": "2017.08.30", "title": "AFP: Северна Корея съобщи, че във вторник е изстреляла ракетата „Хуасон-12“ със среден обсег"}
{"url": "http://www.focus-news.net/news/2017/08/30/2430418/zadarzhaha-30-godishen-pastir-za-pozhara-v-kresnenskoto-defile-obzor.html", "text": "Овладян е пожарът край Кресненското дефиле, който пламна преди шест дни в района на село Мечкул. През следващите дни екипи ще работят по окончателното погасяване на последните останали огнища от пожара. Осигурено е полицейско присъствие в района, включително и по главния път, за гарантиране спокойствието на местните жители.\r\nНа провел се брифинг на 29 август говорителят на главния прокурор Румяна Арнаудова съобщи, че има задържан за пожара - 30-годишният пастир Костадин Митев от Симитли. Основната версия за възникване на пожара е незагасена цигара. Извършени са разпити на повече от 10 човека, както и обиски. Обвиненията са за пожар по непредпазливост, а нанесените щети са за около 3 300 000 лева. Тя добави, че  пожар с размерите на този в Кресненското дефиле не е имало повече от 15 години в района. Предстои да бъде внесено искане за постоянното задържане на извършителя. „Не, защото престъплението е тежко наказуемо, а защото деянието се отличава с изключителна обществена опасност“, обясни Арнаудова.\r\nОт своя страна районният прокурор на Благоевград Борислав Ковачки обяви, че ще бъде поискана най-тежката мярка за Костадин Митев, въпреки неговото съдействие към този момент. По думите му се касае за деяние, което е извършено по непредпазливост. „Костадин  Митев е говедар в района на пожара. На 24 август лицето е изкарало животните на паша, откарал ги е в единствения голям водоем наблизо и там е запалил цигара. В този момент животните са се разделили на две, Митев е скочил внезапно и е захвърлил цигарата. След 15 минути е погледнал назад и е видял, че зад него има голям пожар. Започнал е да гаси, една от горните му дрехи е изгоряла, но не е успял да се справи“, каза Ковачки.\r\nСтарши комисар Николай Хаджиев, директор на ОД на МВР – Благоевград допълни, че Костадин Митев е съден за кражба. „Още в четвъртък, когато беше получен сигнала за възникналия пожар, след доклад от прокуратурата беше образувано досъдебно производство и започна актива работа по случая. От наша страна бяха извършени оперативно издиравателните дейности, за да установим какво се е случило“, каза Хаждиев . \r\nВ обедните часове във вторник вътрешният министър Валентин Радев обяви, че закрива Кризисният щаб, тъй като огнищата в Кресненското дефиле са локализирани, ограничени и овладени.\r\nПовече от 1000 служители на Югозападното държавно предприятие от териториалните поделения в областите Благоевград, Кюстендил и Софийска бяха мобилизирани в битката с огъня над Кресненското дефиле. Заедно с тях участваха и стотици пожарникари, военни и доброволци от цялата страна. В гасенето на огнената стихия се включиха и хеликоптери.\r\nКато локална екологична катастрофа определи директорът на ЮЗДП инж. Дамян Дамянов последиците от пожара, обхванал по предварителни данни 16 000 декара иглолистни и широколистни гори на възраст 40-60 години, ниска растителност, хиляди декари пасища и земеделски земи. Изгорелият почвен слой е 10 сантиметра. Поне 50 години и десетки милиони лева ще са необходими за възстановяване на унищожените гори след огненото бедствие. Преди това теренът трябва да се почисти, да се извърши сериозна подготовка на почвата и едва след това ще започне да се залесява с местни широколистни видове, които са устойчиви на запалвания.", "date": "2017.08.30", "title": "Задържаха 30-годишен пастир за пожара в Кресненското дефиле (ОБЗОР)"}
{"url": "http://www.focus-news.net/news/2017/08/30/2430419/sport-rafael-nadal-zapochna-s-kategorichna-pobeda-na-otkritoto-parvenstvo-na-sasht-po-tenis.html", "text": "Световният №1 Рафаел Надал  започна с категорична победа на Откритото първенство на САЩ по тенис. След 2 часа и 20 минути на корта испанецът надделя над сърбина Душан Лайович с 7:6, 6:2, 6:2. \r\nЗаради дъжда в Ню Йорк срещите от вторник ще се изиграят по програма само на централния корт, тъй като само той има покрив.", "date": "2017.08.30", "title": "Спорт: Рафаел Надал  започна с категорична победа на Откритото първенство на САЩ по тенис"}
{"url": "http://www.focus-news.net/news/2017/08/30/2430420/moskovskiy-komsomolets-situatsiyata-na-koreyskiya-poluostrov-vse-poveche-napomnya-za-baruten-pogreb.html", "text": "Във вторник беше проведено поредното ракетно изпитание на Северна Корея, като ситуацията се усложни още повече заради пряката заплаха, която то представляваше за Япония, пише вестник „Московский комсомолец“. Ракетата прелетя над североизточната част на страната и падна на 1, 18 км от остров Хокайдо. \r\nРъководителят на комисията по международни дела към Държавната дума Леонид Слуцкий отбеляза, че след проведеното изпитание „ситуацията на Корейския полуостров все повече напомня за барутен погреб“. \r\nПрофесор Дмитрий Стрелцов от Московския държавен институт по международни отношения подчерта, че е възможно да се стигне до непредсказуемо развитие на събитията. \r\n„Според мен самите политици, даже като става дума за Северна Корея, не са самоубийци, за да започнат война. Но съществува вероятност за непредсказуемо развитие на събитията. То може да бъде свързано с някакви непровокирани действия, които да са под непосредствения контрол на политиците. Това могат да бъдат аварии на ядрени обекти, неправилно разбрани съобщения за намеренията на другата страна, например лъжливи сведения за атака. Това също така могат да са провокации на една от страните, които да доведат до конфликт“, обясни експертът.  Мария Динкова", "date": "2017.08.30", "title": "„Московский комсомолец“: Ситуацията на Корейския полуостров все повече напомня за барутен погреб"}
{"url": "http://www.focus-news.net/news/2017/08/30/2430421/emsc-zemetresenie-s-magnitud-5-4-po-skalata-na-rihter-e-bilo-registrirano-vav-filipinite.html", "text": "В сряда земетресение с магнитуд 5, 4 по скалата на Рихтер е било регистрирано във Филипините, съобщиха от Европейския средиземноморски сеизмологичен център (EMSC). \r\nЕпицентърът на труса е бил на дълбочина 40 км и на 189 км северно от град Тугегарао. \r\nНяма информация за пострадали или разрушения.  Мария Динкова", "date": "2017.08.30", "title": "EMSC: Земетресение с магнитуд 5, 4 по скалата на Рихтер е било регистрирано във Филипините"}
{"url": "http://www.focus-news.net/news/2017/08/30/2430422/kommersant-obedinenoto-kralstvo-izbyagva-obsazhdaneto-na-finansovite-vaprosi-svarzani-s-brekzit.html", "text": "В Брюксел продължава третият кръг от преговорите за излизането на Великобритания от Европейския съюз, пише „Коммерсант“. В центъра на вниманието са гражданските права, въпроса за границата с Ирландия и размера на плащанията, които трябва да осъществи Лондон. Но Обединеното кралство избягва обсъждането на финансовите въпроси и настоява за определени условия за търговията след Брекзит, което е обект на критика от страна на Брюксел. Експертите обаче имат различни мнения за това кой от въпросите в най-голяма степен ще затрудни преговорния процес. \r\nНовият кръг от разговорите стартира още в понеделник вечерта. Европейската страна е представена от делегация, оглавена от Мишел Барние. След предишните срещи той разкритикува правителството на британския премиер Тереза Мей за липсата му на подготовка и беше готов да преустанови преговорите. Този път обаче британската страна представи ясна позиция: за период от две седмици правителството публикува документи, които я отразяват. \r\nВъпреки това Брюксел не беше доволен от резултата. Председателят на Европейската комисия Жан-Клод Юнкер заяви: „Аз внимателно четох всички документи, подготвени от правителството на нейно величество и нито един не ме удовлетворява“. \r\nРезултатите от сегашния етап на преговорите ще бъдат потвърдени в четвъртък. Очаква се окончателните условия за излизането на Обединеното кралство от блока да бъдат определени през октомври.  Мария Динкова", "date": "2017.08.30", "title": "„Коммерсант“: Обединеното кралство избягва обсъждането на финансовите въпроси, свързани с Брекзит"}
{"url": "http://www.focus-news.net/news/2017/08/30/2430423/sport-na-26-godishna-vazrast-pochina-svetovnata-shampionka-po-boks-anzhelik-dyushyoman.html", "text": "Във вторник на 26-годишна възраст почина световната шампионка по бокс в категория „перо“ Анжелик Дюшьоман. \r\nПо време на тренировка тя е почувствала дискомфорт. Получила е първа помощ в залата, след което е била откарана в болница в Перпинян, където е починала. \r\nПо-късно лекарите са установили, че причината за внезапната смърт на спортистката е белодробна емболия. \r\nНа 12 октомври в Монпелие французойката трябваше да защити своята титла.", "date": "2017.08.30", "title": "Спорт: На 26-годишна възраст почина световната шампионка по бокс Анжелик Дюшьоман"}
{"url": "http://www.focus-news.net/news/2017/08/30/2430424/hranilishte-za-radioaktivni-otpadatsi-shte-bade-izgradeno-v-kozloduy-obzor.html", "text": "Изграждането на Национално хранилище за  радиоактивни отпадъци е изключително важно за бъдещото развитие на българската ядрена енергетика. Това заяви министърът на енергетиката Теменужка Петкова по време на официална церемония, с която бе даден старт на строителството на Националното хранилище за ниско и средно радиоактивни отпадъци. Символичната „първа копка“ бе направена съвместно от енергийния министър и изпълнителния директор на ДПРАО Дилян Петров на площадка „Радиана“, намираща се в непосредствена близост до АЕЦ „Козлодуй“. \r\nМинистър Петкова подчерта, че изграждането на хранилището е задължително условие за развитието на ядрената енергетика в България. Тя припомни, че строежът на съоръжението е залегнало и в настоящата програма на правителството за управление на Република България в периода 2017-2021 г. „Изпълняваме приоритетите си, а не остават само на хартия“, заяви министър Петкова. По думите й при строителството ще бъдат спазени всички международни стандарти и хранилището ще бъде едно от най-модерните съоръжения в Европа. \r\nПроектът за изграждане на Националното хранилище за Радиоактивни отпадъци се изпълнява от Държавното предприятие „Радиоактивни отпадъци”. Съоръжението е предназначено за преработени и обезопасени радиоактивни отпадъци, генерирани единствено на територията на България. В него ще бъдат съхранявани ниско и средноактивни радиоактивни отпадъци от промишлеността, медицината и бита, отпадъци, генерирани при извеждането от експлоатация на I-IV блок на АЕЦ „Козлодуй”, както и от дейността на бъдещи нови ядрени мощности. В хранилището няма да се съхраняват високоактивни радиоактивни отпадъци и отработено ядрено гориво. Капацитетът му е 138 200 куб. метра и се предвижда то да се експлоатира 60 години като през целия период ще се провежда стриктен контрол, както на площадката на съоръжението, така и на околната среда. След затварянето му ще бъде подложено на мониторинг в продължение на още 300 години. \r\nЗа първия етап от изграждането е осигурено безвъзмездно финансиране в размер на 143 млн. лв. от Международен фонд \"Козлодуй\" чрез Европейската банка за възстановяване и развитие. Очаква се да бъде въведено в експлоатация през 2021 г. \r\nИзграждането на Национално хранилище за  радиоактивни отпадъци  е част от ангажиментите на България като страна-членка на ЕС, експлоатираща ядрени мощности. Германо-български консорциум „Национално хранилище за радиоактивни отпадъци“ ще изгражда първия етап от НХРАО, който включва 22 клетки за погребване на радиоактивни отпадъци .  Водещ партньор в консорциума е NUKEM Technologies GmbH, включени са и четири български компании\r\nНа днешната символична първа копка на обекта присъстваха и зам.-министъра на регионалното развитие и благоустройство Валентин Йовев, зам.-председателя на комисията по енергетика в Народното събрание Валентин Николов, депутати, представители на местната власт, на Европейската комисия, фонд „Козлодуй“ и ЕБВР.\r\nПред журналисти след официалната церемония енергийният министър коментира новите тарифи за пренос на газ, обявени от „Булгартрансгаз“ и това, че индустрията обяви готовност за стачки,  ако те влязат в сила. По думите й, ако новите тарифи за пренос на газ, обявени от „Булгартрансгаз“, не бъдат въведени, има опасност страната ни да влезе в наказателна процедура. Министър Петкова допълни, че е насрочила среща за 30 август с представители на бизнеса, „Булгаргаз“, „Булгартрансгаз“ и КЕВР. Тя отбеляза, че новите цени за пренос и за достъп трябва да бъдат в сила от 1 октомври, но това, което бизнесът предлага и „Булгаргаз“ смята за удачно е да се въведе един тестови период. „Този тестови период според бизнеса трябва да бъде в рамките на 6 месеца. Нека утре да проведем срещата и да видим какво показват цифрите, защото аз вярвам единствено и само на цифрите. Когато те говорят, всички останали трябва да замълчат“, подчерта министър Петкова.\r\nПо-рано големите енергийни консуматори (БФИЕК) заявиха, че имат готовност за стачки,  заради новите тарифи, обявени от „Булгартрансгаз“. Бизнесът не е съгласен с предлагания начин за определяне на тарифите за пренос и достъп до газопреносната мрежа и прогнозира, че това ще доведе до драстично повишение на цените за достъп и пренос до газопреносната мрежа.", "date": "2017.08.30", "title": "Хранилище за радиоактивни отпадъци ще бъде изградено в Козлодуй (ОБЗОР)"}
{"url": "http://www.focus-news.net/news/2017/08/30/2430425/afp-novoto-uchreditelno-sabranie-na-venetsuela-shte-sadi-opozitsionnite-lideri-za-darzhavna-izmyana.html", "text": "Във вторник новото учредително събрание на Венецуела съобщи, че съди за държавна измяна опозиционните лидери, които подкрепят икономическите санкции, наложени от САЩ, предава AFP. \r\nСъбранието одобри указ, в който обявява „историческо“ дело срещу „онези, които подкрепят тези неморални действия срещу интересите на венецуелския народ“.   Мария Динкова", "date": "2017.08.30", "title": "AFP: Новото учредително събрание на Венецуела ще съди опозиционните лидери за държавна измяна"}
{"url": "http://www.focus-news.net/news/2017/08/30/2430426/the-times-predi-poseshtenieto-si-v-yaponiya-tereza-mey-osadi-raketnoto-izpitanie-na-severna-koreya.html", "text": "Британският министър-председател Тереза Мей осъди проведеното от Северна Корея изпитание на балистична ракета, която прелетя над японския остров Хокайдо и падна в Тихия океан, пише вестник The Times. Тя определи тези действия като безразсъдна провокация, преди да замине за Токио, където трябва да обсъди възможностите за сключване на търговска сделка след Брезкит.\r\nРакетното изпитание във вторник беше първото, насочено срещу въздушното пространство на Япония. \r\nАмериканският президент Доналд Тръмп подчерта, че „всички опции са на масата“, Той предупреди, че действията на лидера на Северна Корея Ким Чен Ун „само увеличават изолацията на режима“ и допълни: „Този режим показа неуважение към съседите си, към всички членове на ООН и към минималните стандарти за допустимо международно поведение“.   Мария Динкова", "date": "2017.08.30", "title": "The Times: Преди посещението си в Япония Тереза Мей осъди ракетното изпитание на Северна Корея"}
{"url": "http://www.focus-news.net/news/2017/08/30/2430427/balgariya-komentari-v-svetovnite-medii-balgariya-zapochva-da-stroi-depo-za-radioaktivni-otpadatsi-balgarskite-vlasti-sa-izzeli-zarazen-s-fipronil-yaychen-prah-golyam-potok-ot-ruski-turisti-pochiva-na-balgarskoto-chernomorie-agentsiya-fokus.html", "text": "***\r\nПосланикът на Украйна в България Микола Балтажи изисква разследване на провокацията по време на честванията, посветени на 140-годишнината от битката при Шипка, когато в ефира на българска телевизия бе показано знамето на Донецката народна република. Това съобщиха от пресслужбата на Министерството на външните работи на Украйна, предава 112 UA.\r\n„Аз съм дълбоко притеснен и възмутен от флага на Донецката народна република в Шипка. Считам това за подигравка на възпоменанието на украинските войници и истинските бунтовници, които освободиха българската земя. Настоявам за разследването на тази мръсна провокация от страна на българските власти\", отбеляза Балтажи.\r\nГрупата от хора, които разгърнаха флаг със знак \"Донецка народна република\", беше показана в ефира на българска телевизия. \r\nЧестванията на годишнината от битката при Шипка се състояха на 26 август. Тя е едно от най-известните и ключови събития в Руско-турската война през 1877-1878 г. Президентът на България Румен Радев също взе участие в тържествата.\r\n***\r\nБългария е започнала да строи депо за ядрени отпадъци, за своята единствена ядрена централа – АЕЦ Козлодуй. Очаква се депото да заработи до 2021 година, предаде Reuters, позовавайки се на думите на българския Министър на енергетиката Теменужка Петкова.\r\nМиналата година черноморската държава подписа договор с германската „Нукем Технолоджис“ (Nukem Technologies), която е контролирана от руската държавна „Атомстройекспорт“ и още четири български компании, които трябва да завършат първата фаза от строежа на съоръжението, което ще помогне за извеждането от експлоатация на четири ядрени реактора от съветската епоха в Козлодуй.\r\nПроектът, на стойност 72 милиона евро, е финансирано от Международен фонд за подпомагане на извеждането от експлоатация на Козлодуй, управляван от Европейската банка за възстановяване и развитие.\r\n„Изграждането на националния депозитьор на радиоактивни отпадъци е изключително важно за развитието на ядрената енергетика в България“, заяви Петкова.\r\n***\r\nВластите в България са иззели един тон яйчен прах, заразени със същия химикал, заради който милиони продукти от домашни птици бяха изтеглени от търговската мрежа в Европа, предава AFP. \r\nОт Българската агенцията по безопасност на храните съобщиха, че по-рано този месец са били информирани от германските власти за 500 кг яйчен  прах от Германия, използвани за производство на майонеза и сладолед, които е бил заразен с фипронил. \r\nВъв вторник е била открита нова партида отново от Германия. \r\nМилиони яйца бяха изтеглени от супермаркетите и унищожени в цяла Европа, а десетки ферми за домашни птици бяха затворени от началото на август, когато започна скандалът.\r\n***\r\nОгромен брой руски туристи почиват на плажовете по българското крайбрежие на Черно море, пише Deutsche Welle.\r\nМалкият град Кранево наброява не повече от хиляда жители, но през лятото посреща огромен поток руснаци по своите плажове. Ресторанти, барове, магазини и хотели рекламират на руски език, на него се говори по улиците и крайбрежието. \r\n„Руските клиенти поръчват много, не са претенциозни и дават хубави бакшиши“, разказва Венко, сервитьор в ресторант.\r\nРуснаците оценяват българските плажове по-високо от тези във Франция и Италия. За многобройните плажуващи са подготвени множество забавления за хора от всички възрасти, тъй като по-голямата част от туристите са средностатистически руски семейства, които идват със своите деца или родители.", "date": "2017.08.30", "title": "България - коментари в световните медии: България започва да строи депо за радиоактивни отпадъци, Българските власти са иззели заразен с фипронил яйчен прах, голям поток от руски туристи почива на Българското Черноморие (Агенция „Фокус“)"}
{"url": "http://www.focus-news.net/news/2017/08/30/2430428/sport-sandra-perkovich-postavi-nov-rekord-pri-hvarlyaneto-na-disk-na-turnira-v-zagreb.html", "text": "Хърватката Сандра Перкович спечели златото при хвърлянето на диск на турнира по лека атлетика, който се провежда в Загреб. Тя постави нов рекорда на състезанието, но не успя да подобри световния в тази дисциплина. \r\nСледващото предизвикателство за Перкович ще бъде в Брюксел, където тя се надява да защити диамантения си трофей.", "date": "2017.08.30", "title": "Спорт: Сандра Перкович постави нов рекорд при хвърлянето на диск на турнира в Загреб"}
{"url": "http://www.focus-news.net/news/2017/08/30/2430429/interfaks-savetat-za-sigurnost-osadi-porednoto-raketno-izpitanie-na-severna-koreya.html", "text": "Съветът за сигурност на ООН осъди поредното ракетно изпитание на Северна Корея и настоя Пхенян небавно да прекрати подобни действия, предава Интерфакс. \r\n„Съветът на сигурност осъжда Северна Корея за нейните възмутителни действия и настоява Пхенян незабавно да прекрати подобни действия. Съветът за сигурност подчертава, че това представлява заплаха не само за региона, но и за всички държави членки на ООН“, се отбелязва в изявлението на организацията. \r\nОсвен това Съветът за сигурност допълни, че е необходимо да се предприемат незабавни конкретни действия за намаляване на напрежението на Корейския полуостров  и извън него.  Мария Динкова", "date": "2017.08.30", "title": "Интерфакс: Съветът за сигурност осъди поредното ракетно изпитание на Северна Корея"}
{"url": "http://www.focus-news.net/news/2017/08/30/2430430/afp-v-bedstvashtiya-hyustan-vavedoha-politseyski-chas.html", "text": "Във вторник властите в Хюстън въведоха полицейски час на фона на големите наводнения в Тексас, причинени от урагана „Харви“, предава AFP. \r\nКметът на града Силвестър Търън отбеляза, че полицейският час ще е в сила от 22 ч. до 5 ч. \r\n„Има хиляди граждани, които са извън домовете си, в подслони, чакайки водите да спаднат“, обясни Търнър. \r\n„Заради настоящата ситуация и факта, че толкова много хора не са в домовете си, няма електричество и все още е опасно да се пътува късно през нощта, реших да наложа полицейски час, който започва да действа незабавно още тази вечер“, допълни кметът на Хюстън.  Мария Динкова", "date": "2017.08.30", "title": "AFP: В бедстващия Хюстън въведоха полицейски час"}
{"url": "http://www.focus-news.net/news/2017/08/30/2430431/vitsepremierat-valeri-simeonov-pokaza-bastuna-na-daskal-botyo-petkov-obzor.html", "text": "На брифинг в Министерския съвет вицепремиерът Валери Симеонов показа бастуна на даскал Ботьо Петков. Симеонов предвождаше българска правителствена делегация на посещение в Украйна и Молдова. Освен него в нея влизаха още председателят на Държавната агенция за българите в чужбина (ДАБЧ) Петър Харалампиев, зам.-министърът на образованието Петър Николов, зам.-министърът на регионалното развитие Валентин Йовев, шефът на дипломатическата мисия на България в Украйна Красимир Минчев, а също и наши депутати и представители на бизнеса. По предложение на генералния ни консул в Одеса – Димитър Тучков, директорът на Българския културен център Дмитрий Фьодорович Терзи предаде на вицепремиера Валери Симеонов автентичния бастун на даскал Ботьо Петков – бащата на Христо Ботев. Реликвата ще бъде предадена на музея на революционера в родния му Калофер като ценен подарък за калоферци от бесарабските българи.\r\nПо време на брифинга Симеонов заяви, че бастунът на даскал Ботьо Петков е ценна реликва от българската история, важна за целия ни народ. По думите му бастунът е бил подарен от Ботев в далечната 1874 г. на неговия приятел Атанас Николов Събев, който е негов съученик и впоследствие учител в село Задунаевка. Вицепремиерът допълни, че датата, на която Христо Ботев започва учителството си по български език и пристига в село Задунаевка е 29 август 1866 г. Той обясни, че бастунът е изработен от абаносово дърво и е в изключително добро състояние е. Вицепрмеиерът благодари на хората, заради които този бастун се е върнал в родината ни. „На първо място това е Димитър Терзиев, който е председател на Всеукраинския център за българска култура в Одеса, на Антон Иванович Киссе и на генералния консул на България в Одеса – Димитър Тучков. Това е голям патриот, който във всеки ден, в който живее се опитва да направи нещо, за да спомогне в живота и сближаването на българската диаспора“, заяви Симеонов. По думите му Димитър Тучков със свои средства е закупил къщата в Задунаевка, в която е живял Христо Ботев и в която е спал Георги С. Раковски. „Била е в полусъборено състояние, той я купува с лични средства, а не с държавни. Възстановява я и буквално след няколко месеца той ще я дари на българската държава. Има и такива хора“, подчерта Симеонов. \r\nТой показа и икона, която им е била дарена в Твърдица, Молдова от църквата „Св. Петка“. \r\nПо думите му България, особено в последните години, е организирала доста сериозна помощ - и финансова, и от гледна точка на учебни материали за всички неделни училища, както и за висшето в Тараклия, и средното в Одеса. „Предстои възстановяването на още нови паралелки от 1 септември. Не се усеща недостиг на учебни материали“, каза още Валери Симеонов.\r\nПредседателят на Държавната агенцията за българите в чужбина (ДАБЧ) Петър Харалампиев допълни, че в последните години все повече се завишава броят на българските училища в Украйна и Молдова. По думите му в Бесарабия живеят българи, които много активно, задълбочено работят, запазили са своя език, култура, самобитност и идентичност. Според него нашите сънародници там имат нужда от изучаване и опресняване на своя книжовен български език и много от тях търсят и намират реализация в България. По думите му тази година основно с техните усилия и голямата активност на вицепремиера Валери Симеонов е била дадена възможност на над 6000 българи от Украйна и Молдова да работят в сферата на туризма и услугите. „Не е тайна, че има огромна нужда от квалифицирана, почтена и сериозна работна ръка. Вместо да се чудим от къде да внасяме работници, тъй като в България, поради тежката демографска ситуация, нямаме достатъчно налични хора, можем да разчитаме на нашите сънародници от Бесарабия, Македония“, допълни той. Според него в предстоящата административна реформа, която ще се случва в Украйна, българските общности се борят и с тяхна подкрепа ще запазят целостта на Болградския регион, така че да не бъдат допуснати различните села да се смесват с други. „Българската нация е съставена както от българите, които живеят в България, така и от огромната историческа общност, която живее зад граница, а и имигриралите по една или друга причина извън страната ни“, каза още председателят на ДАБЧ.\r\nЛюба АЛЕКСИЕВА", "date": "2017.08.30", "title": "Вицепремиерът Валери Симеонов показа бастуна на даскал Ботьо Петков (ОБЗОР)"}
{"url": "http://www.focus-news.net/news/2017/08/30/2430432/the-independent-liderat-na-severna-koreya-zayavi-che-raketnoto-izpitanie-nad-yaponiya-e-parvata-stapka-za-sdarzhaneto-na-guam.html", "text": "Лидерът на Северна Корея Ким Чен Ун определи последното ракетно изпитание над Япония „прелюдия към сдържането на Гуам“ и отбеляза, че неговата страна трябва да извършва повече подобни тестове в Тихия океан, пише британският вестник The Independent. Това изказване отново превръща малкия тихоокеански остров в твърде значим играч във връзка с военните амбиции на Северна Корея. \r\nСлед ракетното изпитание ООН свика извънредна среща с цел ограничаване на заплахата от Пхенян. Японските власти призова международната общност за засилване на натиска над Северна Корея. По-рано този месец Съветът единодушно наложи нови санкции, с които да засегне икономическите интереси на Пхенян. \r\nОсвен това преди извънредната среща постоянният представител на САЩ Ники Хейли заяви: „нещо сериозно трябва да се случи“, без да уточнява допълнителни подробности. От своя страна американският президент Доналд Тръмп подчерта, че „всички опции са на масата“ и предупреди, че действията на Ким Чен Ун „само увеличават изолацията на режима“.  Мария Динкова", "date": "2017.08.30", "title": "The Independent: Лидерът на Северна Корея заяви, че ракетното изпитание над Япония е първата стъпка за сдържането на Гуам"}
{"url": "http://www.focus-news.net/news/2017/08/30/2430433/reuters-buryata-harvi-paralizira-edna-peta-ot-kapatsiteta-za-neftoprerabotka-na-sasht.html", "text": "Наводненията, причинени от тропическата буря „Харви“, са парализирали почти една пета от капацитета за нефтопреработка на САЩ, увеличавайки  притесненията за възникване на  криза при доставките на газ, предава Reuters. \r\nПлановете за възобновяването на работата дори при най-добрите  условия ще отнемат около седмица или повече. \r\nВ тази връзка основните тръбопроводи за газ, дизел и гориво за реактивни двигатели са започнали да променят доставките или да затварят линии.  Мария Динкова", "date": "2017.08.30", "title": "Reuters: Бурята „Харви“ парализира една пета от капацитета за нефтопреработка на САЩ"}
{"url": "http://www.focus-news.net/news/2017/08/30/2430434/greek-reporter-obshto-46-chuzhdentsi-sa-bili-arestuvani-na-ostrov-krit-za-pritezhavane-na-falshivi-lichni-dokumenti.html", "text": "Гръцките власти са арестували общо 46 чужденци, опитващи се да стигнат до Европа от летищата на остров Крит с фалшиви паспорти, предава Greek Reporter. \r\nЧужденците са били на възраст между 17г. и 51г., като сред тях има граждани на различни държави. Те са  опитали да използват подправени документи, за да достигнат до различни дестинации в Европа. \r\nОт полицията съобщиха, че  сред задържаните е имало 24 сирийци, 10 афганистанци, трима палестинци, четирима иранци, един индиец, един алжирец, един иракчанин, един еритреец и един йеменец. Мария Динкова", "date": "2017.08.30", "title": "Greek Reporter: Общо 46 чужденци са били арестувани на остров Крит за притежаване на фалшиви лични документи"}
{"url": "http://www.focus-news.net/news/2017/08/30/2430435/the-guardian-velikobritaniya-iska-pravi-razyasneniya-ot-es-otnosno-kraynata-smetka-za-brekzit.html", "text": "Преговорният екип на британския министър по въпросите за Брекзит Дейвид Дейвис иска правни разяснение от Брюксел във връзка с настояването на Европейския съюз Великобритания да плати значителна финансова сума като част от Брекзит, пише вестник The Guardian. \r\nВисокопоставен правителствен служител заяви, че британските преговарящи са засипали европейските служители с въпроси относно правните принципи, които според Брюксел трябва да бъдат използвани, за да се изчисли крайната сметка. \r\nДейвис е решен да не предлага определена сума, която Великобритания трябва да плати при напускането на блока, тъй като според него това е лоша преговорна тактика. Мария Динкова", "date": "2017.08.30", "title": "The Guardian: Великобритания иска прави разяснения от ЕС относно крайната сметка за Брекзит"}
{"url": "http://www.focus-news.net/news/2017/08/30/2430436/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "***\r\nМакар че телефоните и високоговорителите информираха жителите на японския остров Хокайдо за опасността, военните не се опитаха да унищожат севернокорейската ракета, пише руският вестник „Независимая газета“. Министър-председателят на страната Шиндзо Абе определи изстреляната ракета като безпрецедентна заплаха и в разговор с американския президент Доналд Тръмп получи неговата подкрепа. Но тъй като ракетата не летеше в посока на САЩ, то Тръмп щеше да изглежда като агресор, ако нареди започване на военни действия. Според експерт изстрелването на ракетата е бил отговорът на Пхенян срещу ученията между Вашингтон и Сеул. \r\nТова е първата севернокорейска ракета, която преминава над Япония от 2009г. насам. Тогава Пхенян предупреди за своите действия, но този път нямаше такова уведомление. Жителите на Хокайдо бяха призовани да се евакуират. \r\nМинистърът на отбраната на Япония Ицунори Онодера отбеляза, че е нямало заплаха и затова военните не са унищожили ракетата. В крайна сметка летателният апарат падна в Тихия океан. Той даже не беше насочен срещу американската тихоокеанска територия Гуам, макар че скоро лидерът на Северна Корея Ким Чен Ун съобщи, че изучава такива възможности.\r\n***\r\nВ Брюксел продължава третият кръг от преговорите за излизането на Великобритания от Европейския съюз, пише „Коммерсант“. В центъра на вниманието са гражданските права, въпроса за границата с Ирландия и размера на плащанията, които трябва да осъществи Лондон. Но Обединеното кралство избягва обсъждането на финансовите въпроси и настоява за определени условия за търговията след Брекзит, което е обект на критика от страна на Брюксел. Експертите обаче имат различни мнения за това кой от въпросите в най-голяма степен ще затрудни преговорния процес. \r\nНовият кръг от разговорите стартира още в понеделник вечерта. Европейската страна е представена от делегация, оглавена от Мишел Барние. След предишните срещи той разкритикува правителството на британския премиер Тереза Мей за липсата му на подготовка и беше готов да преустанови преговорите. Този път обаче британската страна представи ясна позиция: за период от две седмици правителството публикува документи, които я отразяват. \r\nВъпреки това Брюксел не беше доволен от резултата. Председателят на Европейската комисия Жан-Клод Юнкер заяви: „Аз внимателно четох всички документи, подготвени от правителството на нейно величество и нито един не ме удовлетворява“. \r\nРезултатите от сегашния етап на преговорите ще бъдат потвърдени в четвъртък. Очаква се окончателните условия за излизането на Обединеното кралство от блока да бъдат определени през октомври.\r\n***\r\nВъв вторник беше проведено поредното ракетно изпитание на Северна Корея, като ситуацията се усложни още повече заради пряката заплаха, която то представляваше за Япония, пише вестник „Московский комсомолец“. Ракетата прелетя над североизточната част на страната и падна на 1, 18 км от остров Хокайдо. \r\nРъководителят на комисията по международни дела към Държавната дума Леонид Слуцкий отбеляза, че след проведеното изпитание „ситуацията на Корейския полуостров все повече напомня за барутен погреб“. \r\nПрофесор Дмитрий Стрелцов от Московския държавен институт по международни отношения подчерта, че е възможно да се стигне до непредсказуемо развитие на събитията. \r\n„Според мен самите политици, даже като става дума за Северна Корея, не са самоубийци, за да започнат война. Но съществува вероятност за непредсказуемо развитие на събитията. То може да бъде свързано с някакви непровокирани действия, които да са под непосредствения контрол на политиците. Това могат да бъдат аварии на ядрени обекти, неправилно разбрани съобщения за намеренията на другата страна, например лъжливи сведения за атака. Това също така могат да са провокации на една от страните, които да доведат до конфликт“, обясни експертът.", "date": "2017.08.30", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/08/30/2430437/daily-express-poveche-ot-70-ot-britantsite-shte-othvarlyat-smetka-za-brekzit-za-30mlrd-punda.html", "text": "Повече от 70% от британците ще отхвърлят сделка за Брекзит, при която Лондон трябва да плати 30 млрд. паунда или повече, показва ново проучване, пише Daily Express. \r\nКолко точно Обединеното кралство трябва да плати на Брюксел е един от ключовите въпроси от преговорния процес за Брекзит, който трябва да бъде решен, за да могат да започнат разговорите за бъдещите отношения с блока. \r\nСпоред изследването, подготвено от Guardian/ ICM, 41% от британците ще приемат крайна сметка от 10 млрд. паунда, докато 40% биха отхвърли подобно споразумение. \r\nОсвен това запитването разкрива, че около две трети от гласоподавателите ще одобрят сделка за 20 млрд. паунда, а 18% биха я отхвърлили.  \r\nБританският премиер Тереза Мей и министърът по въпросите за Брекзит Дейвид Дейвис не желаят да си покажат картите и отказват публично да обявят колко са склонни да платят на Брюксел. Мария Динкова", "date": "2017.08.30", "title": "Daily Express: Повече от 70% от британците ще отхвърлят сметка за Брекзит за 30млрд. пунда"}
{"url": "http://www.focus-news.net/news/2017/08/30/2430438/abc-news-liderite-na-yuzhna-koreya-i-yaponiya-sa-proveli-telefonen-razgovor.html", "text": "Президентът на Южна Корея Мун Дже-ин е провел телефонен разговор с министър-председателя на Япония Шиндзо Абе, предава ABC News. Мун е подчертал, че изстреляната от Северна Корея ракета е била „повече от просто провокация и акт на насилие срещу съседна държава“. \r\nОсвен това двамата лидери са се съгласили да продължат да поддържат връзка и да обсъдят ситуацията около Пхенян следващия месец във Владивосток, Русия.  Мария Динкова", "date": "2017.08.30", "title": "ABC News: Лидерите на Южна Корея и Япония са провели телефонен разговор"}
{"url": "http://www.focus-news.net/news/2017/08/30/2430440/xinhua-irak-othvarli-predlozhenieto-chlenove-na-islyamska-darzhava-da-bada-premesteni-kray-siriysko-irakskata-granitsa.html", "text": "Във вторник министър-председателят на Ирак Хайдер ал Абади отхвърли предложението за преместването на 700 членове на терористичната групировка „Ислямска държава“ и техните семейства в източния сирийски град Букамал, намиращ се близо до границата с Ирак, предава Xinhua. \r\n„Ние сме притеснени за евакуацията на голям брой терористи от „Ислямска държава“ в райони край иракската граница. Това е неприемливо“, заяви премиерът. \r\n„Бихме искали те да го обсъдят с нас. Ние молим сирийското правителство да си сътрудничи с нас и да започне разследване по въпроса“, допълни Абади. Мария Динкова", "date": "2017.08.30", "title": "Xinhua: Ирак отхвърли предложението членове на „Ислямска държава“ да бъда преместени край сирийско-иракската граница"}
{"url": "http://www.focus-news.net/news/2017/08/30/2430441/pregled-na-mezhdunarodnite-novini-do-6-chasa-agentsiya-fokus.html", "text": "*** Преговорният екип на британския министър по въпросите за Брекзит Дейвид Дейвис иска правни разяснение от Брюксел във връзка с настояването на Европейския съюз Великобритания да плати значителна финансова сума като част от Брекзит. \r\nВисокопоставен правителствен служител заяви, че британските преговарящи са засипали европейските служители с въпроси относно правните принципи, които според Брюксел трябва да бъдат използвани, за да се изчисли крайната сметка. \r\nДейвис е решен да не предлага определена сума, която Великобритания трябва да плати при напускането на блока, тъй като според него това е лоша преговорна тактика.\r\n*** Във вторник министър-председателят на Ирак Хайдер ал Абади отхвърли предложението за преместването на 700 членове на терористичната групировка „Ислямска държава“ и техните семейства в източния сирийски град Букамал, намиращ се близо до границата с Ирак.\r\n„Ние сме притеснение за евакуацията на голям брой терористи от „Ислямска държава“ в райони край иракската граница. Това е неприемливо“, заяви премиерът. \r\n„Бихме искали те да го обсъдят с нас. Ние молим сирийското правителство да си сътрудничи с нас и да започне разследване по въпроса“, допълни Абади.\r\n*** Съветът за сигурност на ООН осъди поредното ракетно изпитание на Северна Корея и настоя Пхенян небавно да прекрати подобни действия. \r\n„Съветът на сигурност осъжда Северна Корея за нейните възмутителни действия и настоява Пхенян незабавно да прекрати подобни действия. Съветът за сигурност подчертава, че това представлява заплаха не само за региона, но и за всички държави членки на ООН“, се отбелязва в изявлението на организацията. \r\nОсвен това Съветът за сигурност допълни, че е необходимо да се предприемат незабавни конкретни действия за намаляване на напрежението на Корейския полуостров  и извън него.\r\n*** Във вторник властите в Хюстън обявиха въвеждане на вечерен час на фона на големите наводнения в Тексас заради  урагана „Харви“.\r\nКметът на града Силвестър Търън отбеляза, че вечерният час ще действа от 22 ч. до 5 ч. \r\n„Има хиляди граждани, които са извън домовете си, в подслони, чакайки водите да спаднат“, обясни Търнър. \r\n„Заради настоящата ситуация и факта, че толкова много хора не са в домовете си, няма електричество  и все още е опасно да се пътува късно през нощта, реших да наложа вечерен час, който започва да действа незабавно още тази вечер“, допълни кметът на Хюстън.\r\n*** В сряда земетресение с магнитуд 5, 4 по скалата на Рихтер е било регистрирано във Филипините. \r\nЕпицентърът на труса е бил на дълбочина 40 км и на 189 км северно от град Тугегарао. \r\nНяма информация за пострадали или разрушения.\r\n*** Гръцките власти са арестували общо 46 чужденци, опитващи се да стигнат до Европа от летищата на остров Крит с фалшиви паспорти.\r\nЧужденците са били на възраст между 17г. и 51г., като сред тях има граждани на различни държави. Те са  опитали да използват подправени документи, за да достигнат до различни дестинации в Европа. \r\nОт полицията съобщиха, че  сред задържаните е имало 24 сирийци, 10 афганистанци, трима палестинци, четирима иранци, един индиец, един алжирец, един иракчанин, един еритреец и един йеменец.\r\n*** Във вторник новото учредително събрание на Венецуела съобщи, че съди за държавна измяна опозиционните лидери, които подкрепят икономическите санкции, наложени от САЩ. \r\nСъбранието одобри указ, в който обявява „историческо“ дело срещу „онези, които подкрепят тези неморални действия срещу интересите на венецуелския народ“.  \r\n***  Британският министър-председател Тереза Мей осъди проведеното от Северна Корея изпитание на балистична ракета, която прелетя над японския остров Хокайдо и падна в Тихия океан. Тя определи тези действия като безразсъдна провокация, преди да замине за Токио, където трябва да обсъди възможностите за сключване на търговска сделка след Брезкит.\r\nРакетното изпитание във вторник беше първото, насочено срещу въздушното пространство на Япония. \r\nАмериканският президент Доналд Тръмп подчерта, че „всички опции са на масата“, Той предупреди, че действията на лидера на Северна Корея Ким Чен Ун „само увеличават изолацията на режима“ и допълни: „Този режим показа неуважение към съседите си, към всички членове на ООН и към минималните стандарти за допустимо международно поведение“.  \r\n***Президентът на Турция Реджеп Таийп Ердоган заяви, че службите за сигурност на страната трябва да са под шапката на ръководителя на държавата, докато коментираше промените направени във функционирането на Националната разузнавателна агенция (МИТ), чрез декрета за извънредно положение.\r\n“Не е ли ръководителят на държавата този, които трябва да получава най-важната информация и документи от разузнаването? Ако началникът на разузнаването не е директно подчинен на ръководителят на държавата, то страната губи способността си да действа“, заяви Ердоган по време на телевизионно интервю, което беше направено по случай 3-тата му годишнина като президент.\r\nДекретът, който беше обнародван на 25 август, привлече МИТ под командването на президента и активира отново събирането на разузнавателни данни от страна на военните. Като част от декрета, отговорността за МИТ, беше взета от министър-председателя и беше дадена на президента, което предизвика критика от страна на опозицията.\r\n„Необходимо е разузнавателната агенция да бъде отговорност на ръководителят на държавата, за да мога да получавам информация и да предприемам необходимите стъпки, които произтичат от това“, подчерта Ердоган и добави, че разузнавателните агенции в парламентарните демокрации се подчиняват на премиерите.\r\n„Главната ни опозиция „Републиканската народна партия“ гледа на въпроса от тази перспектива, защото имаме навиците на парламентарна демокрация. Опозицията не можа да се преориентира към президентската система“, заяви той.", "date": "2017.08.30", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/08/30/2430442/ria-novosti-kitay-prizova-da-se-prekrati-razpolaganeto-na-sistemite-za-protivoraketna-otbranata-thaad-v-yuzhna-koreya.html", "text": "Постоянният председател на Китай в ООН Лю Цзеи призова да се прекрати разполагането на системите за противоракетна отбрана на САЩ (THAAD) на Корейския полуостров, предава РИА Новости. \r\n„Китай се противопоставя на всякакъв хаос или война на Корейския полуостров. Разгръщането на военни части там няма да помогне да се постигнат целите, свързани с денуклеаризацията или регионалната стабилност. Разполагането на системите THAAD в североизточната част на Азия поставя под сериозна заплаха регионалния стратегически баланс, подкопавайки стратегическите интереси за сигурността на всички страни в региона, включително на Китай“, заяви постоянният представител. \r\nОсвен това той настоя да  се преустанови въвеждането на едностранни санкции срещу отделни лица и организации в други страни. Мария Динкова", "date": "2017.08.30", "title": "РИА Новости: Китай призова да се прекрати разполагането на системите за противоракетна отбраната  THAAD в Южна Корея"}
{"url": "http://www.focus-news.net/news/2017/08/30/2430443/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "***\r\nБританският министър-председател Тереза Мей осъди проведеното от Северна Корея изпитание на балистична ракета, която прелетя над японския остров Хокайдо и падна в Тихия океан, пише вестник The Times. Тя определи тези действия като безразсъдна провокация, преди да замине за Токио, където трябва да обсъди възможностите за сключване на търговска сделка след Брезкит.\r\nРакетното изпитание във вторник беше първото, насочено срещу въздушното пространство на Япония. \r\nАмериканският президент Доналд Тръмп подчерта, че „всички опции са на масата“, Той предупреди, че действията на лидера на Северна Корея Ким Чен Ун „само увеличават изолацията на режима“ и допълни: „Този режим показа неуважение към съседите си, към всички членове на ООН и към минималните стандарти за допустимо международно поведение“.  \r\n***\r\nЛидерът на Северна Корея Ким Чен Ун определи последното ракетно изпитание над Япония „прелюдия към сдържането на Гуам“ и отбеляза, че неговата страна трябва да извършва повече подобни тестове в Тихия океан, пише британският вестник The Independent. Това изказване отново превръща малкия тихоокеански остров в твърде значим играч във връзка с военните амбиции на Северна Корея. \r\nСлед ракетното изпитание ООН свика извънредна среща с цел ограничаване на заплахата от Пхенян. Японските власти призова международната общност за засилване на натиска над Северна Корея. По-рано този месец Съветът единодушно наложи нови санкции, с които да засегне икономическите интереси на Пхенян. \r\nОсвен това преди извънредната среща постоянният представител на САЩ Ники Хейли заяви: „нещо сериозно трябва да се случи“, без да уточнява допълнителни подробности. От своя страна американският президент Доналд Тръмп подчерта, че „всички опции са на масата“ и предупреди, че действията на Ким Чен Ун „само увеличават изолацията на режима“.\r\n***\r\nПреговорният екип на британския министър по въпросите за Брекзит Дейвид Дейвис иска правни разяснение от Брюксел във връзка с настояването на Европейския съюз Великобритания да плати значителна финансова сума като част от Брекзит, пише вестник The Guardian. \r\nВисокопоставен правителствен служител заяви, че британските преговарящи са засипали европейските служители с въпроси относно правните принципи, които според Брюксел трябва да бъдат използвани, за да се изчисли крайната сметка. \r\nДейвис е решен да не предлага определена сума, която Великобритания трябва да плати при напускането на блока, тъй като според него това е лоша преговорна тактика.\r\n***\r\nПовече от 70% от британците ще отхвърлят сделка за Брекзит, при която Лондон трябва да плати 30 млрд. паунда или повече, показва ново проучване, пише Daily Express. \r\nКолко точно Обединеното кралство трябва да плати на Брюксел е един от ключовите въпроси от преговорния процес за Брекзит, който трябва да бъде решен, за да могат да започнат разговорите за бъдещите отношения с блока. \r\nСпоред изследването, подготвено от Guardian/ ICM, 41% от британците ще приемат крайна сметка от 10 млрд. паунда, докато 40% биха отхвърли подобно споразумение. \r\nОсвен това запитването разкрива, че около две трети от гласоподавателите ще одобрят сделка за 20 млрд. паунда, а 18% биха я отхвърлили.  \r\nБританският премиер Тереза Мей и министърът по въпросите за Брекзит Дейвид Дейвис не желаят да си покажат картите и отказват публично да обявят колко са склонни да платят на Брюксел.", "date": "2017.08.30", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/08/30/2430444/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще бъде предимно слънчево с временни увеличения на облачността, почти без валежи. Ще духа слаб североизточен вятър. Ще се затопли, максималните температури ще са между 23° и 28°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: Карнобат-Ветрен от км 325+000 до км 359+000 – движение с повишено внимание, поради почистване на окопи и водостоци. Срок до 31.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. Срок 30.09.2017 г.; В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; при Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г; Движение в една лента посока Варна, поради ремонтни дейности в изпреварващата лента на дясната тръба на тунел „Ечемишка”. Движението ще се осъществява в активната лента. Срок до 30.08.2017 г.;\r\nобласт Шумен: Белокопитово-Каспичан от км 338+520 до км 362+600 посока Каспичан – стесняване на една от лентите за движение, поради ръчно и машинно косене и почистване на регули. Движение с повишено внимание. Срок до 01.09.2017 г.; от км 346+000 до км 362+600 Белокопитово-Шумен посока Шумен – движение с повишено внимание, поради монтаж на дъждоприемни шахти. Срок до 30.08.2017 г.\r\nАМ „Струма“: област Кюстендил: Движение с повишено внимание при км 45+700, поради извършване на кратковременни ремонти. Затваряне на една от лентите за движение. Участъка се регулира от „Пътна Полиция“. Срок до 31.08.17 г.;\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: в гр. Враца по бул. „Васил Кънчов“ от км 143+164 до км 146+856 – полагане на напречна пътна маркировка. Стесняване на две от лентите за движение. Срок до 01.09.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: между гр. Благоевград и Железница от км 367+000 до км 371+000 – движението се извършва в лявата или дясната лента за движение, съгласно поставените пътни знаци, поради косене на тревни площи и рязане на храсти. Срок в интервала от 6:30 до 15:00 часа до 01.09.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; Луковит-Джурово от км 141+000 до км 170+730 –движение с повишено внимание, поради изсичане на храсти и ръчно косене по банкети. Срок до 01.09.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 13.09.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Русе-В.Търново  от км 23+000 до км 26+000 - ремонтни дейности по асфалтовата настилка. Движението се регулира от сигналисти. Срок до 01.09.2017 г.; област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 09.09.2017 г.; област Бургас: изхода на  Венец посока Бургас от км 432 до км 433 – частични ремонти на пътната настилка. Срок до 31.08.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: от км 168+100 до км 226+900 Обзор-Сарафово – движение с повишено внимание, поради почистване на пътното тяло. Срок до 31.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; \r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението се извършва в лявата или дясната лента за движение. Срок до 01.09.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 01.09.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 31.08.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Липница-Мизия от км 49+000 до км 60+500 – полагане на напречна пътна маркировка. Една от лентите за движение е затворена. Срок до 01.09.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Фурен от км 0+000 до км 23+000 – частични ремонти дейности на асфалтовата настилка, рязане на дървета и храсти. Една от лентите за движение е затворена. Срок до 01.09.2017 г.; път III-1302 Пудрия-Главаци от км 0+000 до км 2+700 – затворена е една от лентите за движение, поради частични ремонти на асфалтовата настилка. Срок до 30.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Стефаново-Добрич от км 37+964 до км 43+515 – движение с повишено внимание, поради частични ремонтни дейности на асфалтовата настилка. Срок до 30.08.2017 г.; път II-97 околовръстен път Добрич от км 0+898 до км 16+539 – движение с повишено внимание, поради частични ремонтни дейности на асфалтовата настилка. Срок до 30.08.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът ІIІ-357 Орешак-Дебнево от км 6+000 до км 14+900 движение с повишено внимание – машинно и ръчно косене на банкети. Срок до 01.09.2017 г.; път ІIІ-3005 Радювене-Катунец от км 30+200 до км 42+720 – движение с повишено внимание, поради изсичане на храсти по банкети. Срок до 31.08.2017 г.;  път ІIІ-3013 Деветаки-Брестово от км 0+000 до км 11+500 – движение с повишено внимание поради ремонт на пътната настилка. Срок до 01.09.2017 г.;\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63 Перник-Брезник-Стрезимировци (посока Перник-Брезник) от км 17+000 до км 18+000 – движение в едната лента, поради изсичане на храсти. Срок до 31.08.2017 г.; път ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът IІ-23 Русе-Кубрат  от км 0+030 до км 31+761 - ремонтни дейности по асфалтовата настилка. Движението се регулира от сигналисти. Срок до 01.09.2017 г.; път IІ-54 Бяла-Ценово - Караманово  от км 11+000 до км 12+000 – почистване на окопи и подравняване на банкети. Движението се регулира от сигналисти. Срок до 01.09.2017 г. път ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път II-21 Русе-Силистра в участъка Алдемир-Калипетрово – движение в една лента с повишено внимание, поради ремонт на дилатационни фуги на надлез при километър 110+900. Срок до 01.09.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІI-197 Доспат-Девин от км 41+900 до км 70+500 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 01.09.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІI-865 с. Леска-п.к. Стояново от км 0+000 до км 15+150 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 01.09.2017 г.; път ІІI-866 Стойките-Девин от км 20+100 до км 50+300 – почистване на пътни окопи и почистване на свлачища и срутища. Движението се осъществява с повишено внимание в свободната лента, съобразно създадената организация на движение. Срок до 01.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът II-18 - движение с повишено внимание по Софийски околовръстен път (СОП) при моста преминаващ над Симеоновско шосе, поради ремонтни дейности в крайната лява лента за движение в южното платно в посока Пловдив. Трафикът ще е в другите две ленти. Срок до 01.09.2017 г.;\r\nпът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът II-18 Околовръстен път на гр. София – ремонт на дилатационни фуги на мостовото съоръжение на пътен възел „Симеоновско шосе“ в крайната лява лента за движение в южното платно в посока Пловдив. Трафикът се осъществява в другите две ленти. Срок до 14 ч. на 01.09.2017 г. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът III-554 Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-707 Недялско-Александрово от км 26+600 до км 36+100 – ремонтни дейности по настилката. Срок до 01.09.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.30", "title": "Актуална пътна обстановка"}
{"url": "http://www.focus-news.net/news/2017/08/30/2430445/angela-merkel-gartsiya-e-v-mnogo-po-dobro-sastoyanie-sega-v-sravnenie-s-minalata-godina.html", "text": "Гърция сега е в много по-добро състояние, отколкото беше преди година, заяви в сряда германският канцлер Ангела Меркел по време на пресконференция, предава Independent Balkan News Agency. \r\n„Надявам се и смятам, че Гърция ще приложи всичко, за което беше постигнато съгласие“, отбеляза Меркел. Същевременно тя подчерта, че не е в позиция да обещае нищо на гърците, тъй като не е гръцки политик. \r\nОсвен това канцлерът пожела на Атина успех  и изрази увереност, че Гърция ще спечели и ще постигне просперитет след създаването на повече работни места. Мария Динкова", "date": "2017.08.30", "title": "Ангела Меркел: Гърция е в много по-добро състояние сега в сравнение с миналата година"}
{"url": "http://www.focus-news.net/news/2017/08/30/2430446/predstoyashti-sabitiya-v-stranata-za-30-avgust-agentsiya-fokus.html", "text": "***\r\nОт 10.00 часа ще се проведе седмичното заседание на Министерския съвет. \r\n***\r\nОт 10.00 часа в Пресклуба на БТА Национална браншова организация за електрическа мобилност – ИКЕМ (член на БСК) организира пресконференция на тема: „Е-forum и електрическата мобилност в България – бизнесът говори“. \r\n***\r\nОт 10.00 часа в Пресклуба на БТА Проф. Николай Овчаров ще представи антични бижута и красиви средновековни накити от „Града на мъртвите” от Археологическа кампания „Перперикон 2017”.\r\n***\r\nОт 13.00 часа в Пресклуба на БТА Сдружение „Алианс за защита от насилие основано на пола” ще проведе пресконференция на тема: „НЕ на насилието срещу жените и бездействието на институциите! ДА на незабавната ратификация на Конвенцията на Съвета на Европа за превенция и борба срещу насилието срещу жените и домашното насилие – Истанбулската конвенция!”\r\n***\r\nОт 19.00 часа в Борисовата градина - лятна естрада ще се състои концерт от цикъла „Остров на музиката“.\r\n***\r\nВ 16.30 часа в зала №5 в сградата на Община Благоевград ще се проведе пресконференция във връзка с предстоящото трето издание на The Brava fest Vol.\r\n***\r\nОт 10.00 часа в Заседателната зала на Община Бургас ще започне пресконференция за предстоящото снукър шоу в града\r\n***\r\nОт 11.00 часа в заседателна зала на Областна администрация Варна, областният управител ще награди Дарена Миленова Славова – ученичка в Математическа гимназия „Д-р Петър Берон\" гр. Варна, по повод връчване на Почетно отличие на МОН „Национална диплома“ за зрелостниците от випуск 2016/2017 г. от област Варна за постигнати отлични резултати в образователната дейност.\r\n***\r\nОт 09.00 часа в Хотел „Рачев Резидънс“ ще се проведе Национална среща на регионалните управления по образованието - откриване. \r\n***\r\nОт 19.00 часа в боровата гора на кв. „Бузлуджа“ ще се проведе „Еко-стадион – новите пътеки“ – вечерни спортни занимания. \r\n***\r\nОт 16.00 часа кметът на Община Видин Огнян Ценков ще приеме Нейно Превъзходителство Ирит Лилиан - посланик на Израел в България. В 17.00 часа, в музей \"Кръстата казарма\" двамата ще открият изложбата \"Израелски открития и разработки, променили света\".\r\n***\r\nОт 10.00 часа в градинката зад паметника на Христо Ботев ще се състои закриването на „Лято в библиотеката 2017“.\r\n***\r\nОт 17.00 часа в Конферентната зала на Община Враца ще се проведе обществено обсъждане за поемане на дългосрочен дълг по проект “Интегриран проект за воден цикъл на град Враца”.\r\n***\r\nОт 10.00 часа в Телекомуникационен ендоскопски център на Медицински университет-Плевен, зала „Амброаз Паре“, Организационният комитет при Институт по лозарство и винарство-Плевен ще чества 115 години от основаването си.\r\n***\r\nОт 10.00 часа в зала 2 Окръжен съд - Пловдив ще гледа делото срещу Ремзи Ф., срещу когото е повдигнато обвинение, че е извършил опит умишлено да умъртви П.Г.\r\n***\r\nОт 11.00 часа на жп гара Белозем зам.-министърът на транспорта, информационните технологии и съобщенията Велик Занчев ще участва в официалната церемония „първа копка“ на проект „Рехабилитация на железопътен участък Скутаре - Оризово“.\r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.\r\n***\r\nОт 11.00 часа в залата на втория етаж на Община Хасково, зам.-кметът Милена Трендафилова ще даде пресконференция във връзка с предстоящия рок фест в града.\r\n***\r\nОт 11.00 часа в бившия фуражен завод Роберт Линдеман - Берк, председател на Надзорния съвет на „Каолин“ - ЕАД, част от Кварцверке Груп, ще бъде на посещение в града и ще се срещне с кметския екип и кметовете на населени места в общината. \r\n***\r\nОт 11.00 часа в зала 107 на Община Ямбол ще се състои пресконференция по проект за устойчиво и интегрирано развитие на образователната инфраструктура на общината.", "date": "2017.08.30", "title": "Предстоящи събития в страната за 30 август (Агенция „Фокус“)"}
{"url": "http://www.focus-news.net/news/2017/08/30/2430447/predstoyashti-mezhdunarodni-sabitiya-za-30-avgust-agentsiya-fokus.html", "text": "Министър-председателят Мариано Рахой ще се обърне към парламента, по въпроса за корупционния скандал, който засегна бивши членове на партията му.\r\n*** Третият кръг от преговорите между ЕС и Великобритания продължава с разговор между главните преговарящи Мишел Барние и Дейвид Дейвис.\r\n*** Най-старият филмов фестивал в света започва.\r\n*** Министърът на външните работи на Германия Зигмар Габриел ще говори на среща на посланиците на Франция по света.\r\n***  Външният министър на Гърция Никос Коциас започва двудневната си визита в Скопие, в опит да се сложи край на спора за името между Атина и Македония.", "date": "2017.08.30", "title": "Предстоящи международни събития за 30 август /Агенция „Фокус“/:"}
{"url": "http://www.focus-news.net/news/2017/08/30/2430448/nimh-vremeto-shte-bade-predimno-slanchevo-i-pochti-bez-valezhi-s-maksimalni-temperaturi-mezhdu-23-i-28.html", "text": "Времето ще бъде предимно слънчево с временни увеличения на облачността, почти без валежи. Ще духа слаб североизточен вятър. Дневните температури ще се повишат и максималните ще са между 23° и 28°, в София 25°. Това съобщи за Агенция „Фокус“ дежурният синоптик Христо Христов от Националния институт по метеорология и хидрология (НИМХ) към Българската академия на науките (БАН). Над Черноморието ще преобладава слънчево време, с увеличения на облачността главно в сутрешните часове. Ще духа до умерен североизточен вятър. Максималните температури ще са 22-25°, температурата на морската вода е 25-26°. Вълнението на морето ще е 2-3 бала. В планините ще преобладава слънчево време, с по-значителна облачност и мъгли в сутрешните часове. Ще духа слаб изток-североизточен вятър. Максималната температура на височина 1200 метра ще бъде около 18°, на 2000 метра – около 11°.", "date": "2017.08.30", "title": "НИМХ: Времето ще бъде предимно слънчево и почти без валежи, с максимални температури между 23° и 28°"}
{"url": "http://www.focus-news.net/news/2017/08/30/2430449/pravitelstvoto-shte-razgleda-doklada-za-sastoyanieto-na-otbranata-i-vaorazhenite-sili-na-republika-balgariya-prez-2016-g.html", "text": "На редовно правителствено заседание вицепремиерът по обществения ред и сигурността и министър на отбраната Красимир Каракачанов ще представи проект на решение за одобряване на Доклада за състоянието на отбраната и въоръжените сили на Република България през 2016 г. \r\nВ дневния ред на кабинета е включена точка относно създаване на Координационен борд по въпросите на Българското председателство на Съвета на Европейския съюз през 2018 г. Със създаването на Координационен борд се преодоляват съществуващите празноти в нормативната уредба, като се регламентират последователно, ясно и непротиворечиво въпросите, които се отнасят до оперативната координация по европейските въпроси по време на Българското председателство на Съвета на Европейския съюз през 2018 г. С Координационния борд се гарантира оперативното проследяване на преговорния процес в рамките на Съвета на ЕС и неговите подготвителни органи. \r\nПравителството ще разгледа и проект на постановление за изменение и допълнение на правилника за прилагане на Закона за отбраната и въоръжените сили на Р България, приет с постановление №46 на МС от 2010 г.", "date": "2017.08.30", "title": "Правителството ще разгледа Доклада за състоянието на отбраната и въоръжените сили на Република България през 2016 г."}
{"url": "http://www.focus-news.net/news/2017/08/30/2430450/ewb-federika-mogerini-shte-se-sreshtne-s-liderite-na-sarbiya-i-kosovo.html", "text": "Върховният представител на Европейския съюз по въпросите за външните работи и политиката на сигурност Федерика Могерини ще бъде домакин на неформална среща с президента на Сърбия Александър Вучич и с държавния глава на Косово Хашим Тачи на 31 август в Брюксел, предава European Western Balkans. \r\nТе ще обсъдят продължаването на преговорите за нормализиране на отношенията между Белград и Прищина, след като през юли  беше постигнато споразумение да се започне нова фаза от диалога. Мария Динкова", "date": "2017.08.30", "title": "EWB: Федерика Могерини ще се срещне с лидерите на Сърбия и Косово"}
{"url": "http://www.focus-news.net/news/2017/08/30/2430451/dnes-shte-se-provede-darzhavniyat-zrelosten-izpit-po-zhelanie.html", "text": "Днес ще се проведе държавният зрелостен изпит по желание, за който заявление са подали 11 младежи. Това съобщиха от пресцентъра на Министерство на образованието и науката. Общо 3 715 зрелостници положиха вчера втората задължителна матура по предмет по избор от сесията за август - септември. Заявленията са подадоха 4 826 младежи. Най-много се явиха на изпита по география – 1 409, и по биология – 1 367. Нямаше желаещи за зрелостен изпит по френски и по италиански език. Тестовете по всички предмети и ключ с верните отговори са качени на сайта на Министерството на образованието и науката (МОН). Резултатите от държавните зрелостни изпити за сесията за август - септември ще бъдат обявени до 11 септември 2017 г.", "date": "2017.08.30", "title": "Днес ще се проведе държавният зрелостен изпит по желание"}
{"url": "http://www.focus-news.net/news/2017/08/30/2430452/gd-granichna-politsiya-3-km-kolona-ot-tovarni-avtomobili-se-e-obrazuvala-na-gkpp-dunav-most-2-na-izhod-ot-stranata.html", "text": "На българо-румънската граница на ГКПП \"Дунав мост 2\" се е образувала 3 км колона от товарни автомобили на изход от страната. Това съобщиха от пресцентъра на ГД \"Гранична полиция\". Информацията за трафика по граничните пунктове в страната е към 6.00 часа. На българо-турската граница на ГКПП \"Лесово\" на вход трафикът е интензивен за леки и товарни автомобили. На българо-сръбската, българо-македонската и българо-гръцката граница трафикът е нормален на всички гранични контролно пропускателни пунктове.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.30", "title": "ГД \"Гранична полиция\": 3 км колона от товарни автомобили се е образувала на ГКПП \"Дунав мост 2\" на изход от страната"}
{"url": "http://www.focus-news.net/news/2017/08/30/2430453/blagoevgrad-v-sgradata-na-obshtinata-shte-se-provede-preskonferentsiya-vav-vrazka-s-predstoyashtoto-treto-izdanie-na-the-brava-fest-vol-3.html", "text": "От 16.30 часа в зала №5 в сградата на Община Благоевград ще се проведе пресконференция във връзка с предстоящото трето издание на The Brava fest Vol. 3. Това съобщиха от пресцентъра на общината.", "date": "2017.08.30", "title": "Благоевград: В сградата на общината ще се проведе пресконференция във връзка с предстоящото трето издание на The Brava fest Vol. 3"}
{"url": "http://www.focus-news.net/news/2017/08/30/2430454/postoyanniyat-predstavitel-na-rusiya-v-oon-raketnata-i-yadrenata-programa-na-severna-koreya-tryabva-da-badat-prekrateni.html", "text": "Ракетната и ядрената програма на Северна Корея трябва да бъдат прекратени, а проблемите на Корейския полуостров трябва да бъдат решение по мирен път, заяви във вторник постоянният представител на Русия в ООН Василий Небензя след консултациите в Съвета по сигурност, предава ТАСС. \r\n„Ние призоваваме за пълно спазване на резолюциите на Съвета за сигурност на ООН. Пхенян трябва да преустанови тези програми“, подчерта Небензя. Същевременно той уточни, че „членовете на Съвета за сигурност трябва да търсят мирно, дипломатическо и политическо решение на проблема на Корейския полуостров“. \r\n„Ние сме против извършването на ракетни изпитания от страна на Северна Корея, но както неведнъж сме отбелязвали, опитите да се разреши въпросът на Корейския полуостров чрез санкции и натиск са неефективни. Този път няма да ни даде желания резултат. Освен това този начин не предвижда възможност за започване на конструктивни преговори с Пхенян“, допълни постоянният представител. Мария Динкова", "date": "2017.08.30", "title": "Постоянният представител на Русия в ООН: Ракетната и ядрената програма на Северна Корея трябва да бъдат прекратени"}
{"url": "http://www.focus-news.net/news/2017/08/30/2430455/prof-nikolay-ovcharov-shte-predstavi-antichni-bizhuta-i-krasivi-srednovekovni-nakiti-ot-grada-na-martvite.html", "text": "Фини антични бижута и красиви средновековни накити от „Града на мъртвите” бележат последните седмици от Археологическа кампания „Перперикон 2017”, съобщи за Агенция \"Фокус\"", "date": "2017.08.30", "title": "Проф. Николай Овчаров ще представи антични бижута и красиви средновековни накити от „Града на мъртвите”"}
{"url": "http://www.focus-news.net/news/2017/08/30/2430456/denyat-30-avgust-v-balgarskata-istoriya.html", "text": "През 1040 г. избухва въстанието на Петър Делян, едно от най-големите на Балканския полуостров срещу византийското владичество. Откриват е паметникът на Царя-Освободител в София по проект на италианския скулптор Арнолдо Цоки. Храм-паметникът „Свети Александър Невски” е осветен на тази дата през 1924 година. Пак на 30 август, но през 1724 година руският цар Петър Първи тържествено пренася мощите на светеца Александър Невски в Санкт Петербург. Навършват се 24 години от терористичния атентат в Централната ж.п. гара в Пловдив. Атентатът е дело на турски терористи, при него загина една жена от Кърджали и бяха ранени близо 40 души. През 1992 г. президентът Желю Желев свиква пресконференция на поляната пред резиденцията в Бояна, на която критикува правителството на Филип Димитров, че е влязло в конфликт с медиите, синдикатите, Българската православна църква, президентската институция и извънпарламентарните политически формации (т. нар. Боянски ливади). На 30 август е роден Димитър Цонев - български журналист. На тази дата умира: Емил Радославов Манов - български писател. \r\n2011 г.\r\nПрезидентът на Република България връчва на Тодор Симов орден „Стара планина“ първа степен „за изключително големите му заслуги към Република България в областта на физическото възпитание и спорта“\r\n2011 г.\r\nПрезидентът на Република България връчва на Димитър Златанов орден „Стара планина“ първа степен „за изключително големите му заслуги към Република България в областта на физическото възпитание и спорта“\r\n2007 г.\r\nЗапочва изграждането на 188-километровия туркменски участък на тръбопровода. Този участък е построен от „Стройтрансгаз“, филиал на „Газпром“. Главните изпълнители са Китайското бюро за нефтопроводи, CNPC и „Зеромакс“.\r\n2004 г.\r\nПрезидентът на Македония Бранко Цървенковски пристига на първото си официално посещение в България.\r\n2003 г.\r\nВ Охрид приключва двудневния форум “Диалог на цивилизациите”. Основният акцент в изказването на българският президент Георги Първанов е възстановяването на културно-историческите коридори в Югоизточна Европа като път към разбирателството и просперитет на страните от региона. Форумът е открит от президента на Македония Борис Трайковски. В него участват президентите на още 7 страни.\r\n2002 г.\r\nВ обръщение към нацията президентът Георги Първанов критикува Правителството заради корупцията, неефективната борба с престъпността, намаляващото доверие на българските граждани към институциите заради нерешените проблеми на българското производство и тежкото социално положение.\r\n1992 г.\r\nПрезидентът Желю Желев свиква пресконференция на поляната пред резиденцията в Бояна, на която критикува правителството на Филип Димитров, че е влязло в конфликт с медиите, синдикатите, Българската православна църква, президентската институция и извънпарламентарните политически формации (т. нар. Боянски ливади).\r\n1990 г.\r\nВНС отново избира за министър-председател Андрей Луканов и му възлага съставянето на правителство.\r\nАндрей Луканов е български политик и държавник, 40-ят министър-председател на България (08 февруари – 22 септември 1990 г., 22 септември – 20 декември 1990 г.), министър на външнотърговските връзки (1987 г. -1989 г.). Член на Политбюро и секретар на ЦК на БКП (1989 г.).\r\nЗавършва Института за международни отношения в Москва /1963 г./. Работи като инспектор в отдел “Икономически, СИВ и Общ пазар” на Министерството на външните работи /1963–1965 г./. Началник отдел “Международни организации” при Министерството на външната търговия /1966 г. – 1968 г./. Първи секретар в постоянното представителство на НРБ в ООН в Женева /1969 г. – 1972 г./. От 1972 г. е заместник-министър, а от 1973 г. е първи зам.-министър на външната търговия. Председател на Комисията за икономическо и научно-техническо сътрудничество при Министерски съвет /1976-1980 г./. Член е на Държавния съвет от 17 ноември 1989 г. Член е на председателството на ВПС и член на ВПС на БСП / 2 февруари – 25 септември 1990 г./.\r\nНароден представител в VII, VIII и IX Народно събрание /1976 г. – 1990 г./, VII Велико Народно събрание /1990 г. – 1991 г./, в XXXVI и XXXVII Обикновено Народно събрание /1991 г.– 1996 г./.\r\nПо искане на Главния прокурор на Република България му е отнет депутатският имунитет, арестуван е и е подведен под отговорност за отпускане на кредити и безвъзмездна помощ на някои развиващи се страни. През март 1997 г. година Европейският съд за правата на човека в Страсбург решава, че тези действия на Прокуратурата са неоснователни. На 2 октомври 1996 година е убит пред дома си в София.\r\n1987 г.\r\nСтефка Костадинова поставя световен рекорд в скока на височина — 209 см.\r\n1984 г.\r\nВ 17 ч. и 30 мин. в чакалнята на железопътната гара в Пловдив избухва саморъчно направено взривно устройство. На място загива 50-годишна жена от Кърджали, а 13-годишно дете остава без око. Ранени са още 41 души. Атентатът е дело на турски терористи. В 18 ч. и 5 мин. е извършен втори терористичен акт - на паркинга пред аерогара Варна избухва бомба, която ранява 2 жени.\r\n1944 г.\r\nВ хода на Втората световна война е изпратена съветска нота, чрез която България е обвинена, че продължава да пропуска немски войски, напускащи Румъния.\r\n1944 г.\r\nСъветски разузнавателен отряд достига българската граница в Добруджа.\r\n1939 г.\r\nС постановление на правителството се забраняват всички общи събрания на обществените организации и дружества.\r\n1924 г.\r\nВ гр. София е осветен православния храм „Св. Александър Невски“.\r\n1908 г.\r\nНа 30 август 1908 г. в Цариград е устроена официална вечеря по случай рождения ден на Султана, на която са поканени дипломатически представители в страната с изключение на българския представител Иван Стефанов Гешов. С това младотурското правителство иска да подчертае васалното положение на България. От София отговарят с отзоваване на Гешов. Случаят е популярен с названието “инцидент Гешов”.\r\nИван Стефанов Гешов е роден на 15 март 1854 г. в Пловдив. Той е политически и държавен деец, дипломат. Следва финансови и политически науки в Манчестър, Англия. След Освобождението участва в политическия живот на Източна Румелия. От 1883 г. е лидер на Народната (съединистка) партия. В периода 1884–1885 г. е председател на Постоянния комитет на Източна Румелия. От 1897 г. преминава на дипломатическа работа. В периода 1897–1901 г. е дипломатически агент в Париж, а от 1901 до 1903 г. – в Цариград. От 1904 г. до 1906 г. е във Виена, от 1906 г. до 1909 г. – в Цариград. В периода 1909–1910 г. отново е във Виена, а от 1910 г. до 1913 г. – в Берлин. Завършва дипломатическата си кариера като пълномощен министър в Берн (1919–1920 г.). Умира на 24 април 1932 г.\r\n1907 г.\r\nОткрит е паметникът на Царя-Освободител в София по проект на италианския скулптор Арнолдо Цоки.\r\nОсновният камък е положен на 23 април 1901 г. (Гергьовден) в присъствието на княз Фердинанд I, а работата по него завършва на 15 септември 1903 г. На освещаването му на 30 август 1907 г. присъстват участници от войната, Фердинанд I със синовете си Борис и Кирил, великият княз Владимир Александрович, син на Александър II, със съпругата си Мария Павловна и сина им Андрей, военният министър ген. Каулбарс, ген. Столетов, комендантът на Санкт Петербург ген. Паренсов, както и Арнолдо Дзоки. Изграден от полиран гранит, паметникът се състои от цоклен постамент, средна част с фигури и масивен ренесансов корниз, завършен със скулптурата на руския цар, възседнал кон. Бронзовият венец, поставен в основата на паметника, е дарен от румънската страна в памет на загиналите румънски воини.\r\n1887 г.\r\nВдигнато е военното положение, въведено след преврата на 9 август 1886. и са насрочени избори за V Обикновено народно събрание.\r\n1885 г.\r\nКняз Александър I приема в Шумен пратениците на БТЦРК майор Сава Муткуров и Димитър Ризов и одобрява плана за съединението на Източна Румелия с Княжество България.\r\nСъединението на Източна Румелия с Княжество България е извършено на 6 септември 1885 г. по силата на Берлинския договор 1878 г. Южна България, наречена по искане на английската дипломация Източна Румелия, е откъсната от възобновената Българска държава и включена отново в пределите на Османската империя, с известна автономия. Българското население от Областта не се примирява с несправедливите решения на Берлинския договор и незабавно повежда борба против тях. Първоначалният замисъл е присъединяването на Областта да стане заедно с присъединяването на другите откъснати от Княжеството български области. След като това се оказва невъзможно главно поради неподходящата международна обстановка, на преден план излиза задачата да се реализира поне присъединяването само на Източна Румелия. Първите опити за осъществяване на тази задача се предприемат още през 1880 г. През 1884 г. въпросът за присъединяването на Източна Румелия към Княжество България отново излиза на преден план, но и този път не може да бъде решен. Борбата взема организиран характер след учредяването на Българския таен централен революционен комитет (БТЦРК) в Пловдив през февруари 1885 г. Той се нагърбва с изпълнението на задачата само с революционни средства, по примера на дейците на Априлското въстание 1876 г. През лятото на 1885 г. е избран нов състав на БТЦРК, който, без да се отказва от подготовката на масова революционна борба, издига лозунга за обединение на Южна и Северна България под скиптъра на княз Александър I Батенберг. Предприемат се бързи действия за спечелване на някои командири на Източнорумелийската милиция. Решено е акцията да се проведе към средата на септември 1885 г., но започналите големи демонстрации в някои села и градове стават причина тя да се ускори. Дава се заповед на 5 срещу 6 септември формираните в околните на Пловдив чети да се отправят към областния център. Сутринта на 6 септември те, заедно с частите на Източнорумелийската милиция, обкръжават конака и арестуват намиращия се в него главен управител. Вместо да се възползва от дадените му права по силата на Органическия устав и да повика незабавно турски войски от Цариград, Г. Кръстевич, като истински български родолюбец, предпочита да се предаде доброволно. Веднага след провъзгласяването на Съединението е сформирано Временно правителство начело с д-р Г. Странски, което поема управлението на Областта до пристигането на княз Александър I Батенберг. На 8 септември в Търново княз Александър I Батенберг издава манифест, с който обявява, че приема Съединението. Извършеното Съединение предизвиква остра реакция от страна на някои съседни балкански държави и Русия. Османската империя реагира незабавно и обявява акта за очевидно нарушение на Берлинския договор 1878 г. Под натиска на Англия обаче Високата порта е принудена да се въздържи от незабавни контрамерки спрямо България. В края на октомври 1885 г. в Цариград Великите сили свикват конференция за разрешаване на спорните въпроси, възникнали във връзка със Съединението. Сръбският крал Милан Обренович не желае да изчака нейните решения. Подтикван тайно от Австро-Унгария, той реагира крайно рязко на Съединението, което нарушавало \"равновесието\" на полуострова в полза на България. В началото на ноември Сърбия напада България. С военната си победа над Сърбия България утвърждава завинаги делото на Съединението. С подписването на Българо-турската спогодба 1886 г. окончателно се слага край на конфликта на Балканите и Съединението получава международно признание.\r\n1883 г.\r\nПредставен е Княжески манифест за създаване на комисия за изработване на нова конституция. На 6 септември 1883 г. по искане на III ОНС князът възстановява с манифест Търновската конституция.\r\nТърновската конституция е приета на 16 април 1879 г. от Учредителното събрание в Търново. С нея юридически се утвърждават настъпилите в резултат на Освобождението социално-икономически и политически промени. Проектът на конституцията е изработен от С. И. Лукиянов, началник на Съдебния отдел при Съвета на императорския комисар. Този проект има умереноконсервативен характер. Дава широки права на княза в областта на изпълнителната и законодателната власт. Според проектa в Народното събрание влизат депутати по право, назначавани от княза и избирани от народа по двустепенна система. Въвежда се имуществен ценз. Проектът предвижда създаването на Държавен съвет, който да има контролни и съвещателни функции. В умерен вид са застъпени основните граждански и политически права и свободи. Проектът на Лукиянов е изпратен в Русия, където е прегледан и допълнен от особена комисия под председателството на княз С. Н. Урусов. Направените промени допринасят за демократизирането на проекта. Правата на княза са намалени. Въвежда се пряко и всеобщо гласоподаване по примера на Швейцария. Разширени са правомощията на Народното събрание. На 10 февруари 1879 г. в Търново се открива Учредително събрание, което трябва да обсъди и приеме конституцията. Избрана е 15-членна комисия, която трябва да изработи основните начала, върху които да се изгради основният закон на страната. Рапортът на тази комисия е изцяло в консервативен дух. Изхождайки от идеята, че българският народ не е готов за самостоятелен политически живот, комисията предлага силна княжеска власт, въвеждане на имуществен и образователен ценз и създаване на Сенат (горна камара), който да тълкува конституцията, да потвърждава приетите от Народното събрание закони и т. н. Либералите, водени от П. Каравелов и П. Р. Славейков, отхвърлят рапорта на комисията и пристъпват към гласуването на конституцията член по член. В резултат на това приетата Търновска конституция е една от най-демократичните за времето си конституции в Европа.\r\nТърновската конституция е нарушавана два пъти – по време на режима на пълномощията 1881–1883 г. и след държавния преврат на 19 май 1934 г. Тя престава да бъде в сила след приемането на Конституция на Народна република България от декември 1947 г.\r\n1881 г.\r\nБългарските военни части получават в София първите си бойни знамена. По този повод е учреден медал \"За раздаване на знамената на българската войска през 1881 г. \"\r\n1873 г.\r\nОбластният съд в Одрин приема решения по Хасковското съзаклятие, като предлага на Високата порта арестуваните 22-ма души, членове на революционните комитети в Хасково, Чирпан, Пловдив и др., да бъдат “заточени и изпратени в изгнание до живот в място, което ще бъде счетено за подходящо”.\r\n1040 г.\r\nИзбухва въстанието на Петър Делян, едно от най-големите на Балканския полуостров срещу византийското владичество.На тази дата са родени:\r\n1959 г.\r\nРоден е Димитър Костов Цонев - български журналист; син на актьора Коста Цонев. Завършва Софийския университет, специалност “Право”. Редактор е в “Международна информация” и в Балканския информационен пулт в “София прес” (1986-1991 г.). Водещ е на “По света и у нас” в БНТ от 1991 г. Отговорен редактор е на ПСН. Член е на СБЖ. Документални филми: “Професия полицай”, “Избори по американски”, “Туризъм в САЩ” и др. Печели награди от СБЖ и БНТ. От есента на 2002 г. е официален говорител на министър-председателя на Република България (С. Сакскобургготски).\r\n1932 г.\r\nРоден е Данко Димитров – български белетрист, автор е на произведения за деца и възрастни. Завършва българска филология в Софийския Университет (1961 г.). За пръв път печата през 1952 г. Някои съчинения: \"Зърното в пръстта кълни\" (1962 г.), \"Игуменът от Велчовата завера\" (1968 г.), \"Кога и как беше създадена Димитровската пионерска организация “Септемврийче\", \"Спомени\" (1969 г.), \"Български светини\" (1971 г.), \"Стоян Заимов. Книга за него и неговото време\" (1971 г.), \"Ако не беше книгата\" (1974 г.), \"Горският цар. Разказ за капитан Петко войвода\" (1978 г.), \"Съдбовно време\" (1979 г.) и др.На тази дата умират:\r\n1982 г.\r\nУмира Емил Радославов Манов - български писател. Завършва право в Софийския Университет “ Св. Климент Охридки” (1941 г.). Роден е на 29 юли 1919 г. в София. Член е на РМС, на БОНС. Публикува за пръв път през 1935 г. - стихове, белетристика - през 1936 г. През 1941 г. е осъден на доживотен затвор заради участие в бойните групи на Комунистическата партия. След Деветосептемврийския преврат 1944 г. е полковник в армията, под председателството на Комитета за наука, изкуство и култура (КНИК), заместник-главен редактор е на издателство “Български писател” (1955-1958 г.), главен редактор е на сп. “Родна реч” (1958-1966 г.), подпредседател на СБП (1967-1968 г.). Автор е на произведения за деца и юноши, на романи, повести, новели, разкази, очерци, пиеси. Някои съчинения: “Млади герои на Отечествената война” (1945 г.), “Пленено ято. Затворническа хроника” (1947 г.), “Краят на Делиите” (1954 г.), “Недостоверен случай” (1957 г.), “Огънчето” (1957 г.), “Ден се ражда” (1959 г.), “Бягството на Галатея” (1963 г.), “Грешката на Авел” (драма, 1963 г.), “Стръмнини” (1965 г.), “Моето първо лято” (1967 г.), “Ваня и статуетката” (1967 г.), “Съвест” (пиеса, 1968 г.), “Галактическа балада” (1971 г.), “Младоженецът” (комедия, 1973 г.), “Синът на директора” (1973 г.), “Пътуване в Уибробия” (1975 г.) и др.\r\n1960 г.\r\nУмира Петър Райчев - български оперен и концертен певец - лирико-драматичен тенор. Роден е на 9 март 1887 г. във Варна. Завършва Московската консерватория, отива в Неапол, където учи при Фердинандо ди Лучия. В Петербург изпълнява ролите Дон Хосе (\"Кармен\"), Рудолф (\"Бохеми\"), Ленски (\"Евгений Онегин\"), Герман (\"Дама пика\") и др. През войната напуска Петербург, гостува в София в Народната опера. Пее с голям успех в Берлин, Париж, Виена, Будапеща, Загреб и др. Автор е на мемоарната книга \"Живот и песен\" (1951 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.30", "title": "Денят 30 август в българската история"}
{"url": "http://www.focus-news.net/news/2017/08/30/2430457/voa-novite-merki-za-sigurnost-v-evropa.html", "text": "Европейските власти отново се опитват да въведат нови мерки за сигурност, за да попречат на екстремистите да използват автомобили, ножове и други нискотехнологични оръжия при нападения срещу цивилните в центровете на градовете и край туристическите забележителности, предава Voice of America. \r\nПрез август имаше две подобни атака: в Барселона превозното средство се вряза в пешеходци, а във финландския град Турку граждани  бяха нападнати с нож. Това накара националните и местните власти на континента да преразгледат мерките за сигурност и да издигнат бетонни бариери, за да попречат на терористите да нападат цивилни. Разходи и естетика \r\nАнализаторите подчертават, че много от властите в градове не желаят да въвеждат „израелски тип“ мерки за сигурност, като също така голямо значение имат разходите и естетиката. „Ние не можем да напълним Барселона с ограничителни колчета“, отбеляза Хоаким Форн, който е вътрешен министър за автономния региона Каталония. \r\nВъпреки това бавно, но сигурно след всяка атака, нежеланието за подобни мерки се изпарява. Производителите на колчета и бариери отбелязват, че през последните седмици се е повишил броят на поръчките. \r\nНякои местни власти, например в британския град Бирмингам използват водни съоръжения и дървета, за да осигурят някаква защита.  Мария Динкова", "date": "2017.08.30", "title": "VOA: Новите мерки за сигурност в Европа"}
{"url": "http://www.focus-news.net/news/2017/08/30/2430458/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Във връзка с реконструкция на водопровод на ул. „Рила“, кв. „Обеля“, се налага спиране на водоподаването от 9:00 до 21:00 часа на клиентите на „Софийска вода”, живеещи в района между: ул. 6, ул. „Рила“, ул. 3, и ул. 13. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. 3 и ул.13. След възстановяване на водоснабдяването е възможно временно повишаване мътността на водата.\r\nВъв връзка със строително-ремонтни дейности на ул. „Руйни води”, с. Мрамор, се налага спиране на водоподаването от 9:00 до 19:00 часа на клиентите на „Софийска вода”, живеещи в района между: Бивш стопански двор – районът между ул. „Мраморен рид“, ул. „Магараница“,ул. „Църна бара“, ул. „Руйни води“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Руйни води“, ъгъла с ул.“Църна бара“.  \r\nВъв връзка с монтаж на водомерен възел на ул. „Йеромонах Гаврил Лесновски“ № 3, в.з. „Симеоново-север“, се налага спиране на водоподаването от 9:30 до 21:30 часа на клиентите на „Софийска вода”, живеещи в района на: ул. „Йеромонах Гаврил Лесновски“ № 1, №3, № 5; ул. „45“ от № 5 до № 24 . При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йеромонах Гаврил Лесновски“ № 5.\r\nВъв връзка с подмяна на сградно водопроводно отклонение на ул. „Слънчев бряг“, м. „Бели брег“, гр. Банкя, се налага спиране на водоподаването от 9:30 до 16:30 часа на клиентите на „Софийска вода”, живеещи в района на: м. „Бели брег“, ул. „Слънчев бряг“ , ул. „Янтра“, ул. „Боримечката“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Слънчев бряг“ №1.\r\nВъв връзка с изпълнение на строително-монтажни работи на ул. „Детски мир“, вилна зона „Киноцентър“, се налага спиране на водоподаването от 10:00 до 15:00 часа на клиентите на „Софийска вода”, живеещи в района на: в.з. „Киноцентър“ III част . При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Детски  мир“, ъгъла  с ул. „Голяма могила“.\r\nВъв връзка с подмяна на сградно водопроводно отклонение на ул. „Варна”, жк „Света троица“, се налага спиране на водоподаването от 11:00 до 19:00 часа на клиентите на „Софийска вода”, живеещи в района между: жк „Света Троица“ - бл.373 вх.Б, В,  Г. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  бл.373 вх. Г .\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2017.08.30", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/30/2430459/burgas-v-obshtinata-shte-se-provede-preskonferentsiya-za-predstoyashto-snukar-shou-v-grada.html", "text": "От 10.00 часа днес в Заседателната зала на Община Бургас ще се проведе пресконференция за предстоящото снукър шоу в Бургас, с участието на Рони О‘Съливан и Стивън Хендри. Това съобщиха от пресцентъра на Община Бургас. В нея ще участва Олег Велинов - президент на Българската федерация по снукър, кметът Димитър Николов, както и представители на домакина Община Бургас.", "date": "2017.08.30", "title": "Бургас: В Общината ще се проведе пресконференция за предстоящо снукър шоу в града"}
{"url": "http://www.focus-news.net/news/2017/08/30/2430460/denyat-30-avgust-v-svetovnata-istoriya.html", "text": "Международен ден на безследно изчезналите от насилие. Арабите разгромяват кръстоносците в битката при Ал-Мансур в Египет на 30 август 1221 г. Започват германските бомбардировки над Париж (1914 г.). На 30 август е създадена френската авиокомпания “Ер Франс”. Нейното официално откриване се състои на летището Бурже на 7 октомври 1933 г. През 1944 г. в хода на Втората световна война американското командване предава управлението на Париж на френските власти, начело с Шарл де Гол. Гийон Блуфорд става първият афро-американец излязъл в космоса. Полетът е извършен със совалката Челинджър (1983). През 1993 г. на Айфеловата кула се изкачва 150-милионният й посетител. 2003 г. - руската ядрена подводница К-159 потъва в Баренцово море с 10 души екипаж. Подводницата е произведена през 1963 г. Само един от моряците е спасен, а от водата са извадени труповете на още двама. На 30 август са родени: руският живописец Исаак Левитан, английският физик Ърнест Ръдърфорд, английската писателка Мери Шели, автор на „Франкенщайн”, американският астронавт Джон Суиджърт. На 30 август умират: английският морски офицер Джон Рос, Джовани Фатори, италиански живописец, Анри Барбюс, френски писател и общественик.\r\n2014 г.\r\nВ Кралство Лесото е извършен държавен преврат. Министър-председателят на страната Томас Табане напуска страната.\r\n2013 г.\r\nДържавният департамент на САЩ отказва да изчака разследването на инспектората към ООН във връзка с използването на химическо оръжие в Сирия.\r\n2011 г.\r\nМинистърът на финансите Есихико Нода и лидер на управляващата Демократическа партия на Япония бе избран за министър председател на Япония.\r\n2007 г.\r\nЗапочва изграждането на 188-километровия туркменски участък на тръбопровода. Този участък е построен от „Стройтрансгаз“, филиал на „Газпром“. Главните изпълнители са Китайското бюро за нефтопроводи, CNPC и „Зеромакс“.\r\n2003 г.\r\nРуската ядрена подводница К-159 потъва в Баренцово море с 10 души екипаж. Подводницата е произведена през 1963 г. Само един от моряците е спасен, а от водата са извадени труповете на още двама.\r\n1995 г.\r\nНАТО стартира Операция \"Преднамерена сила\" срещу армията на Република Сръбска, която заплашва да атакува обозначените от ООН \"безопасни зони\" в Босна и Херцеговина.\r\n1993 г.\r\nНа Айфеловата кула се изкачва 150-милионният й посетител.\r\nАйфеловата Кула (Tour Eiffel) е построена през 1889 г. за Парижкото изложение, в чест на 100-годишнината на френската революция. Днес тя е символ на Париж. Конструкцията тежи над 990 тона и съдържа 18 000 метални профила, хванати с 2 500 000 болта и други крепежни елементи. Издига се на 324 метра и до 1929 г. е била най-високата постройка в света. Тя е проектирана от Густав Айфел.\r\n1991 г.\r\nПровъзгласена е независимостта на Азербайджан с декларация на Върховния съвет (парламент) на страната .\r\n1983 г.\r\nГийон Блуфорд става първият афро-американец излязъл в космоса. Полетът е извършен със совалката Челинджър.\r\n1945 г.\r\nБританските сили освобождават Хонконг от японска окупация.\r\n1944 г.\r\nАмериканското командване предава управлението на Париж на френските власти, начело с Шарл де Гол.\r\n1940 г.\r\nСъстои се сватбата на актьорите Вивиан Ли и Лоурънс Оливие.\r\nЛоурънс Оливие е роден на 22 май 1907 г. Играе в \"Хенри V\" (Henry V, 1944 г.), \"Хамлет\" (Hamlet, 1948 г.), \"Ричард III\" (Richard III, 1956 г.) и \"Отело\" (Othello, 1966 г.),\"Комедиантът\". През 60-те години се снима в \"Маратонецът\" (Marathon Man, 1976 г.) и \"Момчетата от Бразилия\" (The Boys From Brazil, 1978 г.). Той е ръководител на основания през 1963 г. Национален театър. През 1947 г. получава почетната титла \"сър\". Получава множество награди не само за актьорските си постижения, но и за режисурата на редица филми. Носител е на три награди \"Оскар\" (1946 г., 1948 г., 1970 г.), златен медал на кинофестивала във Венеция, Главна награда пак във Венеция'1948, сребърна награда на Берлинския фестивал през 1956 г. Оливие се снима за последно във филма \"Реквием за войната\" през 1988 г. Година по-късно през 1989 г. на 11 юни умира на 81-годишна възраст.\r\nБританската актриса Вивиан Мери Хартли е родена през1913 г. Ролята й в \"Отнесени от вихъра\" й носи първият Оскар през 1939 г. Вторият идва след 12 години (1951 г.) за филма по пиесата на Тенеси Уилямс: \"Трамвай желание\", където изиграва ролята на Бланш Дюбуа. Умира през 1967 г. от туберкулоза.\r\n1933 г.\r\nСъздадена е френската авиокомпания “Ер Франс”. Нейното официално откриване се състои на летището Бурже на 7 октомври 1933 г.\r\nФренският национален въздушен превозвач Air France (\"Ер Франс\"), вторият по големина в Европа, е създаден на 30 август 1933 г. след обединяване на предприятието за експлоатация на въздушни линии SCEDLA (Societe Centrale pour l’Exploitation De Lignes Aeriennes) и предприятието за въздушни съобщения CGA (Compagnie Generale Aeropostale). Френското правителство окуражава дейността на новосъздадената фирма за въздушен транспорт, като й дава право да експлоатира линии за превоз на пътници, обслужвани от 1919 - 1920 г. нередовно от някои малки въздушни компании.\r\n1924 г.\r\nНа 30 август 1724 г. Петър Първи тържествено пренася мощите на Св. Александър Невски в новата руска столица Петербург. На този ден, но през 1924 г. е осветен храм-паметникът Св. Александър Невски в София, който е една от най-големите забележителности и символи на града, както и най-големият храм-паметник на Балканския полуостров. Той е построен в памет на Цар Александър II, наричан от българите Цар Освободител, чиято армия освобождава България от турско робство през 1878 г. Храмът заема площ от 2600 кв.м., с дължина от 70 м и широчина от 55 м. Представлява внушителна петкорабна постройка от кръстокуполен тип. Самата църква има кръгла форма, като се състои от три олтарни абсиди: централна, посветена на Александър Невски, южна – на Цар Борис I Кръстителя, и северна – на светите братя Кирил и Методий. Иконите и стенописите в храма са дело на видни български и руски художници. Сред тях се срещат много ценни уникални експонати, един от които е Бисерната икона, изобразяваща Св. Богородица и младенеца, за която се смята, че е чудотворна. Друг ценен експонат е камъкът от Голгота, поставен в седефена кутия с герба на Царство България, който е подарен на храма от патриарх Кирил.\r\n1914 г.\r\nЗапочват немските бомбардировки над Париж.\r\nПрез 1914 г. започва Първата световна война, след като Австро-Унгария обявява война на Сърбия точно един месец след убийството на австро-унгарския престолонаследник Франц Фердинанд в Сараево.\r\nМеждувременно в Европа вече са се оформили два големи военни лагера - Тройният съюз (военнополитически блок между Германия, Австро-Унгария и Италия, образуван през 1882 г.) и Антантата (Русия, Англия, Франция). В началото на военните действия в конфликта постепенно се намесват Германия - като съюзник на Австро-Унгария, а Русия - на страната на Сърбия. Заедно с това Германия обявява война на Русия и Франция и навлиза със своите войски в пределите на неутрална Белгия. Последва и намесата на Англия на страната на Франция и Русия. В края на октомври 1914 г. австро-германският блок успява да привлече за свой съюзник Турция. Италия, която е член на Тройния съюз, проявява колебания и през пролетта на 1915 г. е привлечена на страната на Съглашението. България влиза във войната през септември 1915 г. на страната на Тройния съюз. От лятото на 1914 г. до лятото на 1915 г. войната се води с променлив успех и за двете групировки, като превес продължават да имат държавите от Тройния съюз. През 1916 г. настъпва равновесие на силите. С намесата на САЩ във войната (6 април 1917 г.) на страната на Съглашението настъпва обрат в хода на военните действия и през есента на 1918 г. държавите от Тройния съюз капитулират.\r\n1221 г.\r\nАрабите разгромяват кръстоносците в битката при Ал-Мансур в Египет.\r\nКръстоносните походи са средновековни военни операции, имащи за цел да освободят Божи гроб или да покръстят в католическата вяра някои \"езически\" народи. Състоят се от няколко одобрени от папата военни кампании, които са проведени между 11-ти и 13-ти век. Първоначално кръстоносните походи са усилия на Католическата църква да си върне Светите земи от мюсюлманите. Някои от походите са насочени и срещу други европейци като например Четвъртият кръстоносен поход срещу Константинопол, Албигенският поход срещу катарите в Южна Франция и Северният кръстоносен поход срещу Балтийските народи.\r\nТрадиционното преброяване на Кръстоносните походи посочва 9 основни.На тази дата са родени:\r\n1931 г.\r\nРоден е Джон Суиджърт - американски астронавт. Завършва университета в Колорадо (1953 г.), Политехническия институт в Ренсълърт (1965 г.) и Хартфордския университет (1967 г.). Работи като летец изпитател. През 1966 г. влиза в групата на астронавтите към НАСА. От 11 до 17 април 1970 г. лети в Космоса заедно с Дж. Ловел и Ф. Хейс като пилот на основния блок на космическия кораб “Аполо-13”. Поради авария на кораба кацането на Луната е отменено и “Аполо-13” се завръща благополучно на Земята. Полетът продължава 142 ч и 55 мин.\r\n1913 г.\r\nРоден е Джон Ричард Никълъс Стоун - английски икономист и статистик, един от първите, който се занимава с анализа на националния доход. Завършва образованието си в Кеймбриджския университет. Член е на Централното статистическо бюро на военния кабинет на Великобритания (1940-1945 г.), преди да се завърне обратно в Кеймбридж отначало като директор на отдела за приложна икономика (1945-1955 г.); по-късно като професор по финансово счетоводство (1955-1980 г.). Стоун отделя значително внимание и на анализа на търсенето, на изучаването на съотношенията вложения - произведен продукт и на функциите на пределното потребление и пределните спестявания. Носител е на Нобелова награда за икономика (1984 г.).\r\n1912 г.\r\nРоден е Едуард Милс Пърсел - американски физик. Завършва електроинженерство в университета \"Пърдю\" в Индиана. Защитава докторат (1938 г.) и става преподавател в Харвардския университет; професор е от 1949 г. Изследва ядрено-магнитния резонанс, който е в основата на томографския скенер (1946 г., независимо от Ф. Блох). През 1951 г. открива излъчването на неутрален междузвезден водород на вълна с дължина 21 см. Научен съветник е на САЩ (1957-1960 г.) и на американския президент (1962-1966 г.). Автор е на учебника \"Електричество и магнетизъм\" (1965 г.). Получава Нобелова награда за физика (1952 г., заедно с Ф. Блох) за нови методи за измерване на ядрената магнитна прецесия и откритията, свързани с тях.\r\n1902 г.\r\nРоден е Юзеф Мария Бохенски - швейцарски философ неотомист. Член е на Ордена на доминиканците. Основател е на сп. \"Studies in Soviet Thought\" и серията \"Sovietica\". През 1957-1972 г. е директор на Института по източноевропейски изследвания при Фрайбургския университет (Швейцария). Автор е на трудове по история на философията, методология и логика, философия на религията. Опитва се да намери нови пътища за укрепване на позициите на неотомизма. Според него отделни положения на феноменологията, неопозитивизма, лингвистичната философия могат и трябва да бъдат използвани от теоретиците на неотомизма, както за защитата на собствената светогледна програма, така и за създаването на \"синтетичен\" метод за философстване. В съчиненията на Бохенски марксизмът се разглежда като вяра, лишена от научна обоснованост.\r\n1884 г.\r\nРоден е Теодор Сведберг - шведски физико-химик, член на Шведската Академия на науките. Завършва университета в Упсала (1907 г.) и работи в него. От 1949 г. е директор на Института за ядрена химия (Институт “Г. Вернер”). Основните му изследвания са в областта на колоидната химия, определянето на размерите и формите на молекулите, електрофорезата. През 1907 г. експериментално потвърждава разработената от А. Айнщайн и М. Смолуховски теория за брауновото движение. Създава метод за ултрацентрофугиране за отделяне на колоидни частици от разтвор, създава първите ултрацентрофуги. Има голям принос за развитието на физико-химията на белтъчините. Получава Нобелова награда за химия (1926 г.).Умира на 26 февруари 1971 г. в Копарберг.\r\n1871 г.\r\nРоден е Ърнест Ръдърфорд - английски физик. Член е на Лондонското кралско дружество (от 1903 г.). Професор е в Манчестърския университет (1907-1919 г.), в Кеймбриджкия университет (от 1919 г.), директор е на Кавендишовата лаборатория. През 1899 г. първи открива, че радиоактивните лъчения имат различна проницаемост, а в 1902 г. ги характеризира като 3 вида лъчи. Въвежда названията им: a-, b- и g-лъчи в зависимост от техния електрически товар и от силата и посоката на въздействието на магнитни полета върху тях. Разработва нови опитни методи за ядрените си изследвания. Формулира заедно с Ф. Соди закона на радиоактивното разпадане (1902 г.), а в 1911 г. доказва по опитен път съществуването на атомните ядра и полага основите на сегашния модел на атома. През 1919 г. открива първите атомни преобразувания - ядрени реакции при бомбардировка на леки атомни ядра с a-частици. Още в 1912 г. Ръдърфорд предвижда съществуването на нова неутрална частица - неутрона, открита 11 години по-късно от Дж. Чадуик. Получава Нобелова награда за химия (1908 г.).Умира на 19 октомври 1937 г. в Кеймбридж.\r\n1860 г.\r\nРоден е Исаак Илич Левитан - руски живописец. Създава \"пейзажи на настроението\", пълни с поетични асоциации, мажорност или скръбна одухотвореност на образите. По-известни негови платна са: \"След дъжда. Плес\" (1889 г.), \"Вечер. Златен Плес\" (1889 г.), \"Тиха обител\" (1890 г.), \"Вечерен звън\" (1891 г.), \"Владимирка\" (1892 г.), \"Над вечния покой\" (1894 г.), \"Пролет - пълноводие\" (1897 г.), \"Лунна нощ. Големият път\"(1897 г.), \"Езеро. Русия\" (1899 г.) и др. Умира на 4 август 1900 г. в Москва.\r\n1797 г.\r\nРодена е Мери Уолстънкрафт Шели - английска писателка. На 19 години създава романа “Франкенщайн, или Новият Прометей” (1818 г.), който впечатлява с философската си дълбочина. Авторка е на множество произведения: “Матилда” (1819 г., публ. 1959 г.), “Валперга” (1823 г.), “Последният човек” (1826 г.), автобиографичния роман “Лодор” (1835 г.).Умира на 1 февруари 1851 г. в Лондон.\r\n1748 г.\r\nРоден е Жак Луи Давид - френски художник. Участник е във Великата френска революция. Той е придворен художник на Наполеон I. Автор е на портрети и на ценни исторически картини (\"Бонапарт в прохода Сен Бернард\", \"Коронясването на Наполеон\", \"Сабинянките\" и др.). Чрез класическата красота на рисунъка си Давид реагира на маниеризма от ХVIII в. Умира на 29 декември 1825 г. в Брюксел.\r\n1705 г.\r\nРоден е Дейвид Хартли - английски мислител, един от основоположниците на асоциативната психология. Син на свещеник, изучава богословие в Кеймбридж. Завършва медицина и работи като лекар до края на живота си. Стреми се да установи точните закони на психичните процеси за управление на поведението на човека, както и да приложи в психологията принципите на Нютон. Според Хартли вибрациите на външния ефир предизвикват съответни вибрации в сетивните органи, мозъка и мускулите, а паралелната им дейност е свързана с психичните явления (от елементарните усещания до мисленето и волята). На базата на учението на Дж. Лок Хартман за първи път използва механизма на асоциациите като универсален принцип за обясняване на психическата дейност. Механистично по характер, учението му представлява крачка напред за материалистическото разбиране на психиката. Освен в психологията влиянието на Хартли се разпростира и върху етиката, естетиката, логиката, педагогиката и биологията. Активен пропагандатор на неговото учение е английския химик и философ Дж. Пристли. Умира на 28 август 1757 г. в Бат.На тази дата умират:\r\n1935 г.\r\nУмира Анри Барбюс - френски писател, общественик. Роден е на 17 май 1873 г. в Анер. Член е на Френската комунистическа партия. Привърженик е на войнстващия интернационализъм. Автор е на няколко романа, от които най-известен е \"Огънят\". Написва също \"Палачът на Балканите\" - памфлет, в който са изложени на критика политическите режими на балканските държави след I световна война.\r\n1929 г.\r\nУмира Иво Войнович – хърватски писател и сръбски драматург. Роден е на 9 октомври 1857 г. в Дубровник. Завършва Юридическия факултет на Загребския университет (1880 г.). Литературен ръководител на Загребския театър (1907-1911 г.). Най-добрите му драми са \"Бурята на равноденствието\" (1895 г.) и \"Дубровнишка трилогия\" (1902 г.). Проповядва идеята за обединение на сърби, хървати, словенци. В по-късните му пиеси преобладават религиозни мотиви, лирическо, символистично и натуралистично вдъхновение.\r\n1928 г.\r\nУмира Франц фон Щук - германски живописец, един от основателите на “Мюнхенския сецесион”. Роден е на 23 февруари 1863 г. в Тетенвайс, Долна Бавария. Посещава Мюнхенската художествена академия през 1885 г., но основно се самообразова. Изпитва влиянието на А. Бьоклин, Ф. фон Ленбах. Създава алегорични и митологични платна (“Грях”, “Война” и др.), проникнати от претенциозна, преднамерено “брутална” символика, които съчетават чертите на академичния натурализъм и “югенстила”. Изявява се и като живописец, портретист и скулптор.\r\n1908 г.\r\nУмира Джовани Фатори - италиански живописец. Роден е на 6 септември 1825 г. в Ливорно. Учи в Художествената академия във Флоренция (1846-1849 г.), където преподава от 1869 г. Взема участие в революциите 1848-1849 г. Автор е на баталните картини: “Италианският лагер след битката при Мадженте” (1861 г., галерия “Пити”, Флоренция); по-малки успехи има в неголеми картини и в етюдите, характеризиращи се с жизнена непосредственост (“Белият кон”, “На пост” и др.). Създава острохарактерни портрети, работи и като офортист.\r\n1869 г.\r\nУмира Пьотр Павлович Ершов - руски писател. Роден е на 6 март 1815 г. в Безруково, близо до гр. Ишим, Тюменска област. Следва във Философско-юридическия факултет на Петербургския университет (1831-1835 г.). От 1836 г. живее в Тоболск; от 1857 г. е директор на Тоболската гимназия. По време на следването си създава своето най-добро произведение - \"Конче-вихрогонче\" (1834 г., пълно издание 1856 г.). Автор е на лирични стихотворения, на пиесата \"Суворов и станционният надзирател\" (1835 г.), разкази (\"Есенни вечери\", 1857 г.).\r\n1856 г.\r\nУмира Джон Рос - английски морски офицер, изследовател на Арктика. Роден е на 24 юни 1777 г. в Шотландия. По време на експедиция, търсеща Северозападния проход (1818 г.), изследва Бафиново море и западния бряг на Гренландия до 76° 54' с. ш., уточнява и поправя контурите му по картата. Навлиза в пролива Ланкастър, но го смята за залив. Ръководи експедиция (1829-1833 г.), която открива полуостров Бутия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.30", "title": "Денят 30 август в световната история"}
{"url": "http://www.focus-news.net/news/2017/08/30/2430461/haskovo-v-obshtinata-shte-se-provede-preskonferentsiya-vav-vrazka-s-predstoyashtiya-rok-fest-haskovo-2017.html", "text": "Днес, от 11.00 часа, в залата на втория етаж на Община Хасково ще се проведе пресконференция. Темата е Рок фест Хасково 2017, съобщиха от пресцентъра на Община Хасково. Подробности за участниците и програмата представи зам.-кметът Милена Трендафилова. Очаква се да се включат и някои от участниците във фестивала.", "date": "2017.08.30", "title": "Хасково: В Общината ще се проведе пресконференция във връзка с предстоящия Рок фест Хасково 2017"}
{"url": "http://www.focus-news.net/news/2017/08/30/2430462/balkan-insight-v-ukrayna-shte-se-provede-obedinitelen-sabor-na-balgarite.html", "text": "Всебългарският събор, подкрепен от неправителствени организации и обществени фигури, ще се проведе на 16-17 септември в близост до село Мала Перешкепина, Централна Украйна, предава Balkan Insight. С него ще бъде отбелязана 105-та годишнина от откриването на гроба на създателя на българската държава хан Кубрат край украинското село в Полтавска област. \r\nОрганизаторите отбелязаха, че събитието няма конкретен политически дневен ред и все още не е получило официалната подкрепа на българското правителство, но има поддръжката на над 50 общини и Държавната агенция за българите в чужбина.\r\n„Всебългарският събор в село Мала Перешкепина в Украйна е насочен единствено към [запазване] на духовната и културна памет на българите\", заяви на пресконференция във вторник Румен Спасов, председател на комисията, отговаряща за организирането на събитието.\r\nПо-рано през юни Спасов поясни, че целта на инициативата е да превърне планината на хан Кубрат в свято място за българите.\r\n„Нашата цел е да превърнем това място в българска Мека\",подчерта Спасов. Основен покровител на срещата е българският професионален боксьор Кубрат Пулев.\r\nКомитетът набра средства за изграждането на паметник на Кубрат и неговите пет сина в Мала Перешкепина. През 2001 г. българската общност в Украйна, водена от украинският политик от български произход Николай Габер и лидера на Партията на патриотите в Украйна, издигна паметника на планината и проведе първия Всебългарски събор. През 2012 г. бе направена и алея към мемориалния парк.Тереза Герова", "date": "2017.08.30", "title": "Balkan Insight: В Украйна ще се проведе обединителен събор на българите"}
{"url": "http://www.focus-news.net/news/2017/08/30/2430463/yambol-v-grada-shte-se-provede-preskonferentsiya-po-proekt-za-ustoychivo-i-integrirano-razvitie-na-obrazovatelnata-infrastruktura-v-obshtinata.html", "text": "Начална пресконференция по проект „Устойчиво и интегрирано развитие на образователната инфраструктура на община Ямбол“ ще се проведе днес, от 11.00 часа, в зала 107 на Община Ямбол. Това съобщиха от пресцентъра на Община Ямбол. Проектът се изпълнява от Община Ямбол, и се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз, чрез Европейски фонд за регионално развитие. На събитието ще бъде представена информация за проекта, предвидените дейности и очакваните резултати. \r\nПроектът предвижда изпълнението на комплексни мерки за обновяване и модернизиране на обекти от образователната инфраструктура на община Ямбол с цел осигуряване на подходяща среда за провеждане на ефективен образователен процес и намаляване на отпадналите ученици. Дейностите ще обхванат следните обекти: Детска ясла „Мечо Пух“, детска градина „Свобода“, детска ясла „Слънчево детство“ към Детска градина „Пламъче“ и Средно училище „Св. Климент Охридски“ - град Ямбол.", "date": "2017.08.30", "title": "Ямбол: В града ще се проведе пресконференция по проект за устойчиво и интегрирано развитие на образователната инфраструктура в общината"}
{"url": "http://www.focus-news.net/news/2017/08/30/2430464/zdf-zapochva-traditsionnoto-za-myusyulmanite-poklonenie-v-meka.html", "text": "Мюсюлмани от цял свят започват днес традиционното поклонение в град Мека, припомня германският телевизионен канал ZDF. \r\nВластите в Саудитска Арабия очакват повече от два милиона души да се включат в хаджа. И тази година петдневното събитие ще се проведе на фона на засилено напрежение в региона. Поклонниците от Катар няма да имат възможност да се включат в него. През юни Саудитска Арабия изигра ключова роля в блокадата на емирството, което е в тясна връзка с регионалния й съперник Иран и според Рияд – с екстремистки групировки.Тереза Герова", "date": "2017.08.30", "title": "ZDF: Започва традиционното за мюсюлманите поклонение в Мека"}
{"url": "http://www.focus-news.net/news/2017/08/30/2430465/nyakolko-stolichni-kvartala-shte-badat-bez-topla-voda-do-11-septemvri-zaradi-remont-na-magistralen-toploprovod.html", "text": "„Топлофикация София“ ЕАД напомня на своите клиенти, че ТЕЦ „София Изток“ спира работа в периода от 0.00 часа днес до 11 септември 2017 г. (включително), съобщиха от пресцентъра на дружеството. \r\nВ посочения период без топла вода ще останат клиентите от следните квартали: ж.к. „Дружба“ 1 и 2, Промишлен район „Гара Искър”, ж.к. „Младост“ 1, 1А, 2, 3, 4, ж.к. „Дървеница”, кв. „Мусагеница”, кв. „Витоша”, ж.к. „Студентски град”, ж.к. „Изток”, ж.к. „Изгрев”, ж.к. „Дианабад”, ж.к. „Лозенец”, ж.к. „Гео Милев”, кв. „Яворов”, кв. „Иван Асен“ II, ж.к. „Подуене център”, кв. „Редута”, ж.к. „Слатина”; кв. „Цариградски комплекс”, Академия МВР, ВТУ „Т. Каблешков”; м. „Къро”; кв. „Полигона”, НРТЦ, ЗИТ, БАН - ХМС, БАН-Враня, резиденции.\r\nПо време на спирането на централата ще бъде въведен в експлоатация рехабилитирания магистрален топлопровод, аварирал през зимата. С оглед минимизиране на неудобствата за потребителите, графикът за спиране на централата е съчетан с профилактиката на газоснабдяващите съоръжения, като в същото време ще бъдат извършени и основни ремонти на съоръженията в централата. \r\nИнформацията за сроковете на спиране на топлата вода и засегнатите квартали е публикувана в сайта на дружеството – www.toplo.bg и във Фейсбук - www.facebook.com/www.toplo.bg. Повече подробности клиентите могат да получат на информационния телефон в Кол центъра на компанията – 0 700 11 111. За времето на ремонтите на абонатите няма да бъдат начислявани сметки за топла вода и това ще бъде отразено в месечните съобщения.", "date": "2017.08.30", "title": "Няколко столични квартала ще бъдат без топла вода до 11 септември заради ремонт на магистрален топлопровод"}
{"url": "http://www.focus-news.net/news/2017/08/30/2430466/plovdiv-okrazhniyat-sad-shte-gleda-delo-sreshtu-mazh-obvinen-v-opit-za-ubiystvo.html", "text": "Окръжен съд - Пловдив ще гледа дело срещу мъж, обвинен в опит за убийство. Това съобщиха от пресцентъра на Окръжен съд - Пловдив. Делото ще започне в 10.00 часа в зала 2 на Окръжния съд в града. Срещу подсъдимия Ремзи Ф. е повдигнато обвинение в това, че на 6 ноември 2015 г., около 15.40 часа, в град Асеновград, област Пловдив, пред жилищен блок на ул. „Шести януари“ №32, е извършил опит умишлено да умъртви П. Г., при което изпълнителното деяние, макар да е довършено, не са настъпили предвидените в закона и искани от дееца обществено опасни последици за това престъпление.", "date": "2017.08.30", "title": "Пловдив: Окръжният съд ще гледа дело срещу мъж, обвинен в опит за убийство"}
{"url": "http://www.focus-news.net/news/2017/08/30/2430467/mvr-41-dushi-sa-raneni-pri-26-katastrofi-v-stranata-prez-izminaloto-denonoshtie.html", "text": "41 души са ранени при 26 катастрофи в страната през изминалото денонощие. Това съобщиха от пресцентъра на МВР. В София 3-ма души са ранени при станалите 3 тежки и 138 леки пътни произшествия. От началото на месеца в страната са възникнали 604 катастрофи, загиналите са 55 души, а ранените 806. От началото на годината са загинали 405 души, а 5488 са ранени при 4317 катастрофи.", "date": "2017.08.30", "title": "МВР: 41 души са ранени при 26 катастрофи в страната през изминалото денонощие"}
{"url": "http://www.focus-news.net/news/2017/08/30/2430468/makedoniya-gratskiyat-vanshen-ministar-kodzias-pristiga-v-skopie-sporat-za-imeto-zasega-otsastva-ot-temite-za-razgovor-obzor-na-gratskite-i-makedonskite-medii.html", "text": "Гръцкият външен министър Никос Кодзиас пристига в четвъртък в Скопие, като спорът за името засега отсъства от темите за разговор, предават македонските медии.\r\nДържавната телевизия МРТ съобщава за предстоящата дълго чакана визита като цитира публикация в гръцкия вестник \"To Vima\", в която се казва, че посещението на министър Кодзиас \"трябва да укрепи мерките на доверие\", като заедно с това няма да позволи \"македонските власти да монополизират конструктивността, създадена след подписването на договора за добросъседство с България, бързото разрешаване на дипломатическия спор със Сърбия и внасянето в парламента на Закона за употребата на езиците\".\r\nСпоред гръцките медии трудно може да се приеме, въпреки предварително направените заявления, че по време на разговорите няма да се коментират различията в спора за името на Македония. \r\nТелевизия \"ТВ21\" се позовава на дипломатически източници от Гърция, според които \"проблемът с името не може да се реши толкова бързо\", а посещението на Кодзиас в Скопие може да се използва за обсъждане на последните събития в региона.\r\nТелевизия \"Сител\" смята, че външните министри Димитров и Кодзиас ще продължат да работят за разширяване на списъка с мерките за изграждане на взаимно доверие между двете страни.\r\nЕлектронното издание \"Press 24\" предава, че на гръцкия външен министър, който беше заявил, не желае да каца на аерогарата \"Александър Велики\", ще му се наложи да премине по магистралата \"Александър Македонски\".\"МК News\" продължава темата за историческите обременености, като съобщава, че \"гръцкият външен министър пристига с автомобил, за да не му се налага да каца на летището \"Александър Велики\".\r\nДържавната информационна агенция \"Макфакс\" и електронното издание \"Точка\" извеждат в заглавие, че \"Атина се страхува от конструктивността на Македония\".\r\nМакедонският \"Фокус\" пише, че темите за разговор ще се ограничат върху ситуацията в региона и върху укрепването на мерките за взаимно доверие, тъй като \"гръцката страна не е убедена в готовността на Македония за водене на преговори\".МКД твърди, че \"Кодзиас няма да разговаря за името, но ще опипва пулса за преговори\", докато \"Слободен печат\", \"Алсат-М\", \"Стандарт\", \"A1 ON\" смятат, че \"официална Атина е с ниски очаквания за предстоящата среща между Димитров и Кодзиас\".\r\nМакедонските медии отбелязват, че в програмата на гръцкия външен министър са включени срещи с президента Георги Иванов, с премиера Зоран Заев и с лидери на политически партии, без да се конкретизира точно с кои лидери.\r\nВ същото време гръцките Avgi,Stoxos и Protothema информират за приключилия в Атина шести кръг заседания на работните групи между Гърция и Македония за засилване на мерките за доверие.Тереза Герова", "date": "2017.08.30", "title": "Македония: Гръцкият външен министър Кодзиас пристига в Скопие, спорът за името засега отсъства от темите за разговор (Обзор на гръцките и македонските медии)"}
{"url": "http://www.focus-news.net/news/2017/08/30/2430469/mvnr-nyama-danni-za-postradali-balgari-v-sledstvie-na-uragana-harvi-v-sasht.html", "text": "Към 08.30 часа няма данни за пострадали българи в следствие на урагана „Харви“ в САЩ. Това съобщиха от пресцентъра на Министерство на външните работи (МВнР). По информация на Държавния департамент на Съединените американски щати (САЩ), получена в посолството на България във Вашингтон, няма данни за пострадали български граждани в следствие на урагана „Харви“, засегнал в най-голяма степен щатите Тексас и Луизиана.   \r\nБългарското дипломатическо представителство проведе телефонни разговори с местните центрове за операции при извънредни ситуации, местния офис на Държавния департамент (гореща линия), както и с представители на българската общност в засегнатите райони. До момента не е постъпвала информация и за български граждани, нуждаещи се  от помощ. Посолството на България във Вашингтон е в контакт с местните власти и следи ситуацията.  \r\nВсички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството във Вашингтон: \r\n+1 202 387 0174; \r\n+1 202 387 5770; \r\n+1 202 483 1386; \r\n+1 202 299 0273.", "date": "2017.08.30", "title": "МВнР: Няма данни за пострадали българи в следствие на урагана „Харви“ в САЩ"}
{"url": "http://www.focus-news.net/news/2017/08/30/2430470/pregled-na-osnovnite-temi-v-starozagorskiya-pechat.html", "text": "„Белградската \"Queen Real Tribute\" забива на Бирфеста в Стара Загора“ е водещо заглавие от страниците на вестник „Старозагорски новини“. За първи път в третото поредно издание на станалия емблематичен за Стара Загора и страната \"Загорка Бирфест\", който ще се проведе от 6 до 9 септември тази година, ще има международно участие. На специалната сцена в парк \"Пети октомври\" ще се качи хитовата белградска група \"Queen Real Tribute\", станала популярна с репертоар от песни на прочутата група на Фреди Меркюри. Бандата, която е обиколила света с впечатляващото си лайв шоу в чест на \"Queen\", подарява на публиката брилянтно живо автентично изпълнение на техните песни. Белградските музиканти се обличат в костюми, с които групата на Фреди излизаше на сцената. А вокалистът е с глас, който напълно се покрива с този на космическия Меркюри. \"Несъмнено сръбската \"Queen Real Tribute\" e най-мащабният действащ в момента трибютен проект на роклегендите. Доволни сме, че приеха поканата да гостуват в Стара Загора\", сподели на пресконференция по повод предстоящата бирено-музикална фиеста Валентин Георгиев от Пивоварна \"Загорка\". \"С гордост можем да кажем, че Стара Загора е столица на бирата. Сътрудничеството между Общината и Пивоварната е пример не просто за добри отношения между местна власт и инвеститори. Щастливи сме, че Община Стара Загора има лоялен и коректен партньор в лицето на \"Загорка\", заяви пред журналисти зам.-кметът Красимира Чахова. Седем тематични квартала ще бъдат разположени в парк \"Пети октомври\" по време на феста. Организаторите от Община Стара Загора и Пивоварна \"Загорка\" са се погрижили за старозагорци и гостите на града да има седем различни марки наливна бира с вкусна скара, които ще се продават на 4 обособени пункта. Общо 8 състава ще повдигат настроението на гостите на феста. На 6 септември от 20 часа музикалните концерти ще открие група \"Обратен ефект\". След тях до 23 часа пред публиката ще са \"Светльо and The Legend\". На следващия ден в същия час пред публиката ще се изявят победителят от третия сезон на \"Х Factor\" Славин Славчев и група \"Еридан\". До 23 часа рок бандата \"SEVI\", която има над 30 концерта в България и в чужбина, ще изпълнява парчета от своя албум \"The Battle Never Ends\". На 8 септември от 20.00 часа концерта на хитовата българска група \"Контрол\" ще подгрее старозагорската банда \"Revival\". В събота, 9 септември, отново от 20.00 часа на сцената ще бъдат старозагорските рокаджии от \"Rock Stage\", слeд което публиката ще се наслади на великолепното шоу на \"Queen Real Tribute\". Водещи на феста ще са актьорът-старозагорец Станимир Гъмов и колегата му Петьо Петков - Шайбата, известен на широката аудитория от телевизионното шоу \"Комиците\". Забавни игри с тематика като за бирен фестивал - хвърляне на чували със зърно, редене на пъзели, забиване на пирон в дънер и др., ще забавляват присъстващите всеки работен ден от 17.00 часа, а в почивните - от 10.00 часа. И тази година организаторите са включили турнир по канадска борба, помислили са и за награди. Второто издание на \"Загорка Бирфест\" е било посещавано всеки ден от над 2 хиляди души. Тази година се очаква посетителите да бъдат много повече. Организаторите уточняват, че концертите са безплатни. „18-годишен жител на Сърнево загина при тежка катастрофа“, пише още изданието. Зад волана е бил с година по-голям от него братовчед, който нямал шофьорска книжка Неправоспособен водач на лек автомобил мерцедес стана причина за тежко пътно-транспортно произшествие, при което е загинал с година по-малкият му втори братовчед. Инцидентът е станал около 15.00 часа в понеделник по път III-5701 между селата Сърнево и Пшеничево, община Раднево. Зад волана на немското возило бил 19-годишният Николай Димитров, който никога не е минавал през курсове за водачи, коментираха запознати с произшествието. При движение вероятно с несъобразена скорост, автомобилът напуснал асфалтовото платно и се преобърнал на няколко пъти в нивата, при което возещият се предната седалка роднина на шофьора е получил множество рани в областта на главата. 18-годишният Господин Димитров е починал, докато са го преглеждали в Спешния център на старозагорската УМБАЛ \"Проф. д-р Стоян Киркович\". Няма данни за употреба на алкохол или наркотици. Водачът е задържан за 24 часа в Първо РУ \"Полиция\", по случая е образувано е досъдебно производство по член 343 от НК. Автомобилът е собственост на бащата на неправоспособния шофьор. Младежите бързали за среща с приятелката на загиналия, която живеела в Пшеничево, уточниха жители на Сърнево. „БСП си \"прибра\" паметника на Бузлуджа“ е друго заглавие от страниците на вестника. БСП подслони паметника на Бузлуджа. Макет на монумента, известен навремето като Дом-паметник на БКП, а понастоящем като Чинията, е сложен в червената партийна централа на \"Позитано\" 20. Той посреща малко след входа всички посетители и журналисти. Така левицата символично си \"прибра\" паметника, съобщи вчера news.bg. Горещи страсти между настоящото правителство и ръководството на БСП на тема \"Дайте си ни паметника\" белязаха последния политически сезон между двамата основни опоненти, припомня информационната агенция. Столетницата си поиска паметника на Бузлуджа с аргумент, че управлението не полага нужната грижа. Кабинетът обаче не даде Чинията на едноименния връх. Медията ни припомня, че на заседанието си от 12 юли т.г. Министерски съвет отхвърли с 12 на 7 гласа искането на БСП да получи безвъзмездно право на ползване за срок от 10 години върху Чинията. Предложението беше внесено за разглеждане от министъра на регионалното развитие и благоустройството след напъна на БСП да стане стопанин на порутения монумент, който през последните няколко години се оказа магнитна туристическа дестинация за любителите на екстремните селфита. През 2011 г., по време на предходно правителство на ГЕРБ, беше взето решение паметникът да бъде прехвърлен безвъзмездно в собственост на БСП. Социалистическата партия обаче тогава не предприе своевременни стъпки за финализиране на процедурата. Влезлите в сила през февруари т.г. промени в Закона за държавната собственост направиха невъзможно прилагането на решението от 2011 г. Междувременно и Община Казанлък прояви желание да бъде стопанин на обекта с цел превръщането му в туристическа дестинация, заради което беше организирана и обществена дискусия с участието на представители на държавната власт, която беше бойкотирана от БСП. Всички участници в дискусията тогава се обединиха около идеята, че без държавно финансиране монументът не може да бъде възстановен.", "date": "2017.08.30", "title": "Преглед на основните теми в старозагорския печат"}
{"url": "http://www.focus-news.net/news/2017/08/30/2430471/pravoslavnata-tsarkva-pochita-pametta-na-sv-aleksandar-nevski.html", "text": "На 30 август, когато е Денят на Свети Александър, Православната църква прославя Светия благоверен княз Александър Невски. На тази дата Църквата чества пренасянето на неговите честни мощи. Денят е и един от храмовите празници на патриаршеската катедрала „Св. Александър Невски”. Едноименният храм в София е посветен на Александър Невски и победата му над Тевтонския орден в битката на Чудското езеро, провъзгласен за светец от руската православна църква. На днешния ден се почита паметта и на константинополските патриарси Йоан и Павел. Александър, Йоан и Павел били боголюбиви християни. Със своята всеотдайна дейност в името на Бог те били ръкоположени за патриарси на Цариград при управлението на императорите Константин Велики и Анастасия. Името Александър е от гръцки произход и означава \"защитник, закрилник на мъжете\"", "date": "2017.08.30", "title": "Православната църква почита паметта на св. Александър Невски"}
{"url": "http://www.focus-news.net/news/2017/08/30/2430472/liviu-dragnea-lider-na-upravlyavashtata-partiya-v-rumaniya-nyama-pravitelstvena-initsiativa-za-priemaneto-na-evroto.html", "text": "Лидерът на управляващата в Румъния Социалдемократическа партия Ливиу Драгнеа, заяви, че правителството в Букурещ не е предприемало каквито и да е било действия за приемането на единната европейска валута през 2022 г., съобщава електронното издание Romania Insider.\r\nСпоред него начинанието не е никак лесно и е необходимо по-нататъшно развитие на конкретен проект за него.\r\n„Има желание, естествено желание. За да се говори за предположения проект, ние се нуждаем от сериозен анализ на мнозинството, на целия парламент, на Националната банка, на правителството, трябва да имаме дискусия с президента. Това е нещо, което всички искаме, но това не е много лесен проект и не можем да си играем с него, което означава, че не можем да прокараме срокове\", подчерта Драгнеа. \r\nИзявлението му бе направено, след като министърът на външните работи на Румъния Теодор Мелешкану увери, че Румъния може да се присъедини към еврозоната през 2022 г., след като доходите на най-бедните граждани на страната се покачват.Тереза Герова", "date": "2017.08.30", "title": "Ливиу Драгнеа, лидер на управляващата партия в Румъния: Няма правителствена инициатива за приемането на еврото"}
{"url": "http://www.focus-news.net/news/2017/08/30/2430473/vratsa-mazh-e-s-opasnost-za-zhivota-sled-poboy-v-selo-galiche.html", "text": "Мъж е с опасност за живота след побой в село Галиче. Това съобщиха от ОДМВР - Враца. Вчера, около 07.15 часа, в ОДЧ на РУ - Бяла Слатина е получено съобщение от жителка на село Галиче, която е заявила за нанесен побой на лице, с което живее на съпружески начала. От извършената проверка се установи, че на същата дата около 07.10 часа в село Галиче на автобусна спирка в центъра на селото лицето с инициали В. П. (на 40 г. от село Търнава) е нанесъл побой с метална тръба на мъж с инициали Е. М., след възникнал скандал, в резултат на което е причинена средна телесна повреда (фрактура на черепа). М. е прегледан във ФЦСМП - Бяла Слатина, след което е транспортиран за лечение в гр. Плевен с опасност за живота. В. П. е установен и задържан в РУ - Бяла Слатина за срок до 24 часа за престъпление по чл.129 от НК. Започнато е досъдебно производство по описа на РУП - Бяла Слатина.", "date": "2017.08.30", "title": "Враца: Мъж е с опасност за живота след побой в село Галиче"}
{"url": "http://www.focus-news.net/news/2017/08/30/2430474/kmetat-na-sofiya-yordanka-fandakova-shte-proveri-remonta-na-prostranstvo-na-ploshtad-balgariya-pred-sgradata-na-ndk.html", "text": "Днес, от 13.00 часа, кметът на София Йорданка Фандъкова ще провери ремонта на пространство на площад „България“ пред сградата на НДК. Това съобщиха от пресцентъра на Столична община. Ремонтът и възстановяването на пространството е част от инвестиционната програма на Столична община. Входът към обекта е откъм пилоните на НДК.", "date": "2017.08.30", "title": "Кметът на София Йорданка Фандъкова ще провери ремонта на пространство на площад „България“ пред сградата на НДК"}
{"url": "http://www.focus-news.net/news/2017/08/30/2430475/veliko-tarnovo-narusheno-e-vodopodavaneto-v-deset-naseleni-mesta-ot-obshtinata-zaradi-avarii.html", "text": "Нарушено е водоподаването в десет населени места от Великотърновска община, съобщиха за Радио „Фокус“ – Велико Търново от водоснабдителното дружество. Вода и днес няма да има в селата Беляковец, Самоводене, Шемшево, Леденик, Пушево, Момин сбор, Балван, Ветринци, Ново село и  Емен. Преустановено ще е водоподаването до 17.00 часа и за улиците „Никола Габровски“, „Борис Богданов“, „36-та“, „Арх. Георги Козаров“, Велики Преслав“, „Филип Тотю“ и части от „Краков“ и „Ниш“. Причината са възникнали аварии по водопроводната мрежа. От дружеството се извиняват за причинените неудобства и уверяват, че при възможност водата ще бъде пусната по-рано.\r\nЛуиза ТРАНЧЕВА", "date": "2017.08.30", "title": "Велико Търново: Нарушено е водоподаването в десет населени места от общината заради аварии"}
{"url": "http://www.focus-news.net/news/2017/08/30/2430476/abc-news-kmetat-na-hyustan-razporedi-vavezhdaneto-na-politseyski-chas-v-opit-da-predotvrati-grabezhi-i-bezreditsi.html", "text": "Кметът на Хюстън Силвестър Търнър разпореди въвеждането на задължителен полицейски час за придвижване в града от полунощ до 5 часа сутринта в опит да предотврати потенциални грабежи и безредици в бедстващия град, съобщи самият той на пресконференция във вторник вечерта, предава ABC News.\r\nПредвиденият от закона полицейски час е „инструмент за оценка на намеренията на хората, които са там\", подчерта началникът на полицията в Хюстън Арт Асеведо, предупреждавайки жителите да не остават по улиците след 22 часа, освен ако не е „абсолютно необходимо\".\r\nПравоохранителните органи в Хюстън ще спре да подпомага мисиите за издирване и спасяване на бедстващи хора, за да се съсредоточи върху „преследването на престъпниците и запазването на сигурността Хюстън\", допълни още началникът на полицията в тексаският град.\r\nСъщевременно кметът  предупреди жителите да бъдат бдителни за лица, представящи се за полицейски служители.\r\nПо-рано през деня Асеведо призова потенциалните разбойници да останат извън града, обещавайки да хванат всеки един престъпник, дръзнал да престъпи закона в критичния за щата момент.Тереза Герова", "date": "2017.08.30", "title": "ABC News: Кметът на Хюстън разпореди въвеждането на полицейски час в опит да предотврати грабежи и безредици"}
{"url": "http://www.focus-news.net/news/2017/08/30/2430477/pregled-na-osnovnite-temi-v-blagoevgradskiya-pechat.html", "text": "„Община Сатовча продаде за 30 000 лв. старото гробище в Крибул, ще строят ресторант върху костите на мъртъвците“ е водещото заглавие на вестник „Струма“. В статията пише още, че решението за продажбата бе взето на сесия на местния парламент. Мястото е продадено за сумата от 30 000 лева и е с площ 89 кв. метра. Според местни жители на неговото място скоро ще изникнат малък ресторант и гаражи. Имотът е закупен от местния бизнесмен Атанас Чаушев, който явно също не е знаел, че там навремето е имало гробище. На челото на вестника е поместено и заглавието „Януарския стреля с пистолет срещу животновъдите Сагреви, мина с буса си през бащата Славчо“. От дописката става ясно, че двама мъже от Разлог- Славчо Сагрев и Цветан Юруков, известен с прякора Януарския, са настанени в разложката болница с натъртвания и охлузвания след физическа саморазправа , развихрила се в покрайнините на града. От първа страница научваме още, че капитанът на националния отбор и на „Лудогорец“ Св. Дяков ще учи за треньор в ЮЗУ.\r\n„Посредствени певци тържествуваха с награди от „Пирин фолк“, пренебрегнаха талантливата поетеса Катя Кирянова, Вили Рай се раздаде, без да получи признание“ е водещото заглавие на вестник „Вяра“. В статията е публикуван коментарът на бизнесдамата Снежана Филчева от Благоевград, че журито тази година е дало предимство на невръстни творци. Китан Емилов и Емил Мирчев от своя страна казват, че истинска македонска музика са чули само от Б. Груевски. На челото на вестника е поместено и заглавието „Шумни ромски сватби изтормозиха кюстендилци, Йонка Василева и Борис Самаринов питат дали е глух кмтът, или да викат Валери Симеонов на помощ.", "date": "2017.08.30", "title": "Преглед на основните теми в благоевградския печат"}
{"url": "http://www.focus-news.net/news/2017/08/30/2430478/pazardzhik-nyakolko-rayona-na-velingrad-sa-s-narusheno-vodopodavane-poradi-avariya-na-glaven-vodoprovod.html", "text": "Поради авария на главен водопровод „Клептуза“ във Велинград от 9.00 до 17.00 часа ще бъде нарушено водоподаването на абонатите, захранващи се от него. Това съобщи за Радио „Фокус“ – Пазарджик Бояна Кирилова от общинската администрация. Тя уточни, че ще бъдат засегнати улиците от лявата страна на булевард „Съединение“ по посока към квартал „Чепино“ и самия център. От общинското водоснабдително дружество се извиняват на абонатите си за причиненото неудобство.", "date": "2017.08.30", "title": "Пазарджик: Няколко района на Велинград са с нарушено водоподаване поради авария на главен водопровод"}
{"url": "http://www.focus-news.net/news/2017/08/30/2430479/veliko-tarnovo-v-grada-shte-se-provede-preskonferentsiya-vav-vrazka-s-proekt-za-dostavka-na-zanayatchiyski-i-fermerski-produkti.html", "text": "Пресконференция по повод изпълнение на проект „FairDeal – мрежа от платформи за бърза доставка на уникални занаятчийски и фермерски продукти“ ще се проведе на 1 септември от 10.30 часа. Това съобщиха от пресцентъра на Община Велико Търново. Проектът е финансиран по Програма Interreg V-A Румъния – България 2014-2020, съфинансирана от Европейския съюз чрез Европейски фонд за регионално развитие. Пресконференцията ще се състои на 1 септември 2017 г., от 10.30 часа, в административната сграда на Община Велико Търново, зала 302. В събитието ще вземат участие представители на Община Велико Търново, партньори и екипа за управление на проекта проекта.", "date": "2017.08.30", "title": "Велико Търново: В града ще се проведе пресконференция във връзка с проект за доставка на занаятчийски и фермерски продукти"}
{"url": "http://www.focus-news.net/news/2017/08/30/2430480/sarbiya-general-ratko-mladich-napisa-pismo-ot-kiliyata-na-zatvora-v-haga-vuchich-samo-ti-mozhesh-da-spasish-sarbiya.html", "text": "Бившият командващ армията на Република Сръбска и настоящ затворник, осъден от Трибунала в Хага за престъпления по време на войната в Босна (1992-1995), генерал Ратко Младич, е изпратил писмо от затвора в Хага до президента на Сърбия Александър Вучич, в което заявява: \"Вучич, само ти можеш да спасиш Сърбия!\", твърди белградското електронно издание Alo в ексклузивна публикация.\r\nИзданието съобщава, че генерал Младич е изпратил до президента няколко ситно изписани на ръка писма, в които е отправил препоръки \"затова как трябва да се изгражда образът на Сърбия пред света\" и \"затова какво трябва да се пази на всяка цена\".\r\nВ писмата си бившият командващ на армията на Република Сръбска заявява, че се обръща към президента Александър Вучич, като към единствения политик, който \"може да запази сръбския народ и да води сръбската държава\".\r\nМладич смята още, че \"Западът винаги е бил тъмница и загуба за сръбския народ\", а създадената и защитена от този народ Република Сръбска - \"трън в окото на Запада\".\r\nБившият генерал заявява, че се страхува за бъдещето на сърбите, които живеят на запад от Дрина и че \"всичко, което са успели да съхранят с кръв и борба\" може да бъде изтъргувано от продажни политици.\r\nПо тази причина той смята, че главна опора на нацията е именно настоящия президент, на който тежи отговорността за спасяване на сръбската нация.Тереза Герова", "date": "2017.08.30", "title": "Сърбия: Генерал Ратко Младич написа писмо от килията на затвора в Хага: \"Вучич, само ти можеш да спасиш Сърбия!\""}
{"url": "http://www.focus-news.net/news/2017/08/30/2430481/pss-loshi-sa-usloviyata-za-turizam-v-planinite.html", "text": "Условията за туризъм в планините не са много добри. Това съобщиха за Агенция „Фокус“ от Планинската спасителна служба (ПСС) при БЧК. Във високите части на планината е мъгливо и облачно. Температурите варират между 3 и 13 градуса. Духа слаб до умерен вятър. Времето все още е мрачно, но се очаква подобрение. Лифтовите съоръжения работят на Пампорово, Банско и Боровец, но на Витоша не. Няма регистрирани инциденти през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.30", "title": "ПСС: Лоши са условията за туризъм в планините"}
{"url": "http://www.focus-news.net/news/2017/08/30/2430482/dimitris-avramopulos-bryuksel-obmislya-novi-pravila-za-proverkite-po-vatreshnite-granitsi-na-es.html", "text": "Комисарят по миграция, вътрешни работи и гражданство Димитрис Аврамопулос сподели пред гермаския вестник Die Passauer Neue Presse,  че Брюксел обмисля нови правила за проверките в Шенгенското пространство.\r\n„Сигурносттана европейците трябва да бъде приоритет и в ЕК обмисляме дали настоящите правила за Шенгенското пространство трябва да бъдат адаптирани към променената ситуация“, подчерта гръцкият политик. \r\n„Трябва да разграничаваме вътрешноевропейските проверки, свързани с бежанската криза от 2015-2016 г. от тези, които са въведени от съображения за сигурността“, предупреди Аврамопулос, допълвайки, че поради тази причина се намира в непрекъснат контакт с вътрешните министерства на държавите от ЕС и е „отворен към нови предложения“.\r\nПроверките по границите на някои от страните от Общността бяха въведени за първи път през септември 2015 г., в разгара на бежанската криза. Към настоящия момент контрол по вътрешните граници в Шенгенското пространство може да бъде въведен само със специално разрешение, припомнят от редакцията.Тереза Герова", "date": "2017.08.30", "title": "Димитрис Аврамопулос: Брюксел обмисля нови правила за проверките по вътрешните граници на ЕС"}
{"url": "http://www.focus-news.net/news/2017/08/30/2430483/pregled-na-osnovnite-temi-v-shumenskiya-pechat.html", "text": "\"Удрят с 1000 лева глоба нарушители, изхвърлили боклук в гората“ е водещото заглавие във вестник „Шуменска заря“. Нарушители, изхвърлили строителни и битови отпадъци в боровата горичка край Лозево, ще получат най-високата глоба от 1000 лева за деянието си. За да стигнат до поляната, те са минали поне покрай десетина контейнера за смет. Въпреки това са поели риска да си хвърлят боклуците сред природата. Нарушителите са установени и ще трябва да си платят солидните санкции. Това съобщи на брифинг в община Шумен вчера Борислав Станев – главен експерт в дирекция „Устройство на територията”. „Верижна катастрофа на бул. „Ришки проход“ завърши със смачкани ламарини“, пише вестникът. Лек автомобил, който направил опит да спре, се блъснал в микробус. След леката кола имало автобус на градския транспорт, който се ударил в задната част на леката кола. Инцидентът става на мокър и хлъзгав път. „НАП проверява фирми с големи суми в касите си“, съобщава изданието. Данъчните ще проверяват дали селектираните дружества не са извършили по този начин скрито разпределение на печалба. Според данните, които сами са подали в НАП, 1289 от фирмите имат в касите си по над 1 милион лева в брой. „Китайски инвеститори искат да строят международен скоростен път през Шумен“, е акцент от стр.2 в броя. Китайски инвеститори проявяват интерес към изграждането на международен скоростен път Силистра – Шумен – Карнобат – Ямбол – Лесово с мост между Силистра и Кълъраш. За този маршрут се говори много отдавна. Години наред бизнесът защитава идеята, че единствено съвременни високоскоростни транспортни магистрали ще доведат сериозни инвестиции в нашия регион. “С 200 лева по-малка средна заплата получава шуменецът“, информира всекидневникът. В област Шумен средната брутна месечна работна заплата за април 2017 г. е 855 лв., за май – 845 лв., а за юни – 828 лв., сочат данните на ТСБ – Шумен. Средното възнаграждение в областта остава значително по-ниско от това за страната, което за юни е 1027 лева. „Село Пет могили предлага тристаен апартамент, за да си намери доктор“, е заглавие от стр.4 в броя. От няколко месеца здравноосигурените пациенти в Пет могили, Каравелово, Красен дол и Ружица са без доктор. Дългогодишният им лечител д-р Каджа Дудекула напусна практиката си, защото специализира кардиология и няма време на пациентите си. „Не достигат около 50 учители в Шуменско“, пише вестникът.", "date": "2017.08.30", "title": "Преглед на основните теми в шуменския печат"}
{"url": "http://www.focus-news.net/news/2017/08/30/2430484/inzh-damyan-damyanov-yuzdp-spokoyno-e-preminala-noshtta-i-nyama-podnovyavane-na-pozhara-v-kresnenskoto-defile.html", "text": "Спокойно е преминала нощта и няма подновяване на пожара в Кресненското дефиле. Това съобщи за Радио „Фокус“ - Пирин Дамян Дамянов, директор на Югозападното държавно предприятие (ЮЗДП). По думите му седем служители на регионалното горско стопанство и три на пожарната са останали да дежурят тази нощ.\r\nЛора КАЛЧЕВА", "date": "2017.08.30", "title": "Инж. Дамян Дамянов, ЮЗДП: Спокойно е преминала нощта и няма подновяване на пожара в Кресненското дефиле"}
{"url": "http://www.focus-news.net/news/2017/08/30/2430485/zam-kmetat-evgeni-krusev-predvizhdame-osnovnite-remonti-v-sofiya-da-priklyuchat-predi-nachaloto-na-uchebnata-godina.html", "text": "Предвиждаме основните ремонти в София да приключат преди началото на учебната година. Toва каза заместник-кметът на Столична община с направление „Транспорт и транспортни комуникации“ Евгени Крусев в предаването „Денят започва“ по БНТ.\r\n„Към момента движението във всички точки, в които се извършват ремонтни дейности, е спокойно. Въпреки това полагаме усилия те да се завършват възможно най-скоро, за да се облекчи напълно трафикът до 15 септември. Основните ремонти продължават по бул. „Прага“, бул. „Княз Александър Дондуков“, бул. „Овча купел“, започнахме и бул. „Тодор Каблешков“ и неговото разширениe и реконструкция“, обясни той.\r\nПо темата за подмяната на релсите на трамвайна линия 7 Крусев обясни, че в рамките на следващата седмица изтича срокът за подаване на оферти, в които строителните компании могат да подадат своите предложения. „Предвиждаме ремонтните дейности да продължат около месец. Става въпрос за отсечка от 600 метра“, каза той.\r\nОтносно разширяването на зоните за паркиране Крусев уточни, че глобалната политика за София предвижда да се разширява зоната в определени райони, където гражданите са заявили желанието си да се въведе тази зона, която да даде повече ред и дисциплина при паркирането. „Целта ни е да не се паркира по тротоари, а по точно определени и обозначени за това места и да се спазва регламента за временно паркиране, така че повече хора да могат да се възползват от паркирането в сърцето на града“, каза той.", "date": "2017.08.30", "title": "Зам.-кметът Евгени Крусев: Предвиждаме основните ремонти в София да приключат преди началото на учебната година"}
{"url": "http://www.focus-news.net/news/2017/08/30/2430486/pazardzhik-izvarshva-se-dezinsektsiya-i-deratizatsiya-na-sgradi-i-trevni-ploshti-na-teritoriyata-na-obshtina-panagyurishte.html", "text": "Четвъртият етап на дезинсекция и дератизация на сгради и тревни площи на територията на община Панагюрище ще започне на 1 септември 2017 г. и ще продължи по график до 15 септември 2017 г., като ще бъде съобразено и с метеорологичните условия. Това съобщи за Радио „Фокус“ – Пазарджик Радка Костуркова от Общината. Тя обясни, че ще бъдат обработени общинските площи, подлежащи на дезинсекция и дератизация. С препарат Фендона 60 СК предстои да бъдат напръскани площите в училищата на територията на общината, а също районите около сградите на Общината, културни институции. Ще бъдат обработени сградите на осемте кметства на общината, както и всички заявени от кметовете по места закрити помещения и тревни площи. Ще бъде извършена дезинсекция на общинските тревни площи.\r\nВаня НИКОЛОВА", "date": "2017.08.30", "title": "Пазарджик: Извършва се дезинсекция и дератизация на сгради и тревни площи на територията на община Панагюрище"}
{"url": "http://www.focus-news.net/news/2017/08/30/2430487/plovdiv-400-dka-lozovi-masivi-i-30-dka-rozovi-nasazhdeniya-sa-unishtozheni-pri-pozhara-na-teritoriyata-na-obshtina-sopot.html", "text": "400 дка лозови масиви и 30 дка розови насаждения са унищожени при пожара на територията на общинаСопот в понеделник, около Анево. Това съобщи за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“ - Пловдив. По думите му при пожара до Анево са унищожени още фургон и 100 дка лесонепригодни площи. „Спасени са 3 сгради и 400 дка розови насаждения“, посочи инсп. Цвятко Дешев.\r\nПри пожара на територията на карловското село Климент, който се разрази около час след този в община Сопот, са унищожени 1 декар иглолистна гора, 80 дка лесонепригодни площи и 40 кв. м. покривна конструкция. Спасени от пламъците са 200 дка смесена гора и 50 дка иглолистна гора.\r\nОписването на щетите от двата пожара на територията на общините Сопот и Карлово продължава.\r\nТони МИХАЙЛОВ", "date": "2017.08.30", "title": "Пловдив: 400 дка лозови масиви и 30 дка розови насаждения са унищожени при пожара на територията на община Сопот"}
{"url": "http://www.focus-news.net/news/2017/08/30/2430488/pregled-na-osnovnite-temi-vav-velikotarnovskiya-pechat.html", "text": "„Прочутата стара печатница в центъра на В. Търново става американски колцентър“ е заглавие от първа страница на областния всекидневник „Янтра Днес”. Сградата на прочутата стара печатница на улица „Акация“ във Велико Търново ще се превърне в модерен колцентър. Бизнесменът Величко Минев се е заел да възстанови постройката, която повече от двадесет години стои затворена и се руши. „Парадокс – при 2000 безработни 411 места стоят незаети“ е друго заглавие от днешното издание. Почти 2000 са били безработните във Велико Търново, Елена и Златарица в края на миналия месец. Това са хора, които са регистрирани в Бюрото по труда като търсещи работа, каза директорът на Бюрото по труда във Велико Търново Обрешко Нечев. „Пътят до Преображенския манастир ще бъде готов до края на тази седмица“, пише още вестникът. Пътят до Преображенския манастир ще бъде готов до края на седмицата. Цялостното преасфалтиране на отсечката, свързваща историческата светиня с първокласното шосе Русе – Велико Търново, налага затварянето ѝ. „Разследват палеж на лек автомобил в Дебелец“ е  новина от криминалната хроника. На страниците на вестника ще откриете и статия, разказваща за закриването на лятната детска полицейска академия във Великотърновска община. „Имотният пазар във Велико Търново полудя, най-скъпи са жилищата с гледка и паркинг“ е заглавие от другия областен ежедневник „Борба“. 650 евро за квадратен метър струва най-скъпият апартамент, който се продава в момента във Велико Търново, показа справка в по-големите местни агенции за недвижими имоти. Според брокерите тепърва ще има голям марж в цените на недвижимостите заради нарастващия проблем с паркирането и презастрояването. „Паметник на Ботев с градинка ще има пред търновската поща“  е друга тема от всекидневника. Щедри спонсори осигуряват средства и правят дарение на града. И Министерство на културата като крайна инстанция одобри изграждането на четириметров паметник на Ботев, който е пряко свързан с Велико Търново, и паркова зона край него пред централната поща. „Симона Аврамова от Свищов получи национална диплома от МОН“, пише още ежедневника. Почетното отличие „Национална диплома“ получи вчера на тържествена церемония в Регионалното управление на образованието във Велико Търново Симона Аврамова. На страниците на днешното издание е поместен и материал, разказващ за безработни, които „се потопили в лукс след обир на 92 000 лв. от лихвар“.", "date": "2017.08.30", "title": "Преглед на основните теми във великотърновския печат"}
{"url": "http://www.focus-news.net/news/2017/08/30/2430489/enver-hodzhay-kosovo-ima-neobhodimiya-broy-glasove-za-chlenstvo-v-interpol-i-yunesko.html", "text": "В Прищина все още не е съставено новото правителство, но институциите в най-младата държава на Балканския полуостров влагат сериозни усилия за членството на Косово в международни организации като Интерпол и ЮНЕСКО. Сега министърът на външните работи в оставка Енвер Ходжай твърди, че страната разполага с необходимата подкрепа за приемането на Косово в двете организации, пише македонското електронно издание МКД.\r\nВлизането на Косово в Интерпол вече е включено в дневния ред на Общото събрание, което ще се проведе в края на септември в Китай. Косово не успя да стане член на ЮНЕСКО през 2015 г. и досега в Прищина все още не е взето решение дали заявлението за членство в тази организация ще бъде представено отново. Но косовските лидери са оптимисти относно броя на държавите, които ще им го подкрепят в усилията за достъп до двете организации.\r\n„Като външен министър мога да кажа, че Косово има гласове за ЮНЕСКО и за Интерпол. През последния период имахме интензивни дейности в тази област. Посетих много от държавите в Африка, Южна Азия, Латинска Америка, Европа ... и стана ясно, че събирането на подкрепа за Интерпол и за ЮНЕСКО е приоритет над приоритетите \", подчерта Ходжай.\r\nСпоред професор Авни Мазрекай подобни твърдения обаче са нереалистични, тъй като никой не може да знае как в крайна сметка членовете на Интерпол и ЮНЕСКО ще гласуват.\r\n\"Мненията на други държави по въпросите на външната политика, като приемането на Косово в международни организации са резултат от процеса на вземане на решения в националните държавни структури. Не е логично да се каже, че може да се гарантира, че всяка държава ще гласува за Косово. Това може да се види и в края на гласуването. Но се знае как Косово работеше в последно време и това, че губи твърде много време за предизборната кампания и сформиране на правителство не създава благоприятни условия в международен план\", предупреди професорът по европейска интеграция.\r\nКосово се бори за членството в Интерпол и ЮНЕСКО от 2015 г. насам. Най-сериозният проблем за достъпа на страната в тези международни организации е лобирането срещу независимостта на Косово от страна на Сърбия и Русия.Тереза Герова", "date": "2017.08.30", "title": "Енвер Ходжай: Косово има необходимия брой гласове за членство в Интерпол и ЮНЕСКО"}
{"url": "http://www.focus-news.net/news/2017/08/30/2430490/aktsenti-v-predavaneto-vsichki-v-chas-na-radio-fokus.html", "text": "Какъв е интересът тази година към професионалното образование в страната, по първоначални данни колко са записани след 7 клас? На тези и други въпроси ще ни отговори Мария Тодорова, директор на дирекция „Професионално образование и обучение“ в Министерство на образованието и науката (МОН). \r\nВ серия от интервюта и репортажи ви разказваме за изработвания механизъм на МОН за обхващане на всички деца, които не посещават училище. Ще чуем по темата какво каза образователният зам.-министър Деница Сачева на първата Национална кръгла маса в Асеновград, посветена на етническата интеграция. \r\nВ минутите до 11.00 часа ще се насочим към едно от големите училища в община Панагюрище – Основно училище „Проф. Марин Дринов. Колко деца се обучават там и какви са добрите практики ще ни каже колегата Ваня Николова от Радио „Фокус“ – Пазарджик. \r\nПървокласниците в малките основни училища в селата на Видинска област от няколко години намаляват драстично. Каква е причината потърси кореспондентът ни във Видин Анна Лозанова. \r\nВлезте в час от 10.00 до 11.00 часа с водещ Милослава Ангелова.", "date": "2017.08.30", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2017/08/30/2430491/dobrich-ogranicheno-e-dvizhenie-na-mps-nad-10-tona-po-patya-kranevo-varna.html", "text": "Ограничено е движение на МПС над 10 тона по пътя Кранево-Варна до края на месеца, предаде кореспондент на Радио „Фокус” – Варна. Обходният маршрут е през селата Кичево и Оброчище. Частични ремонти на асфалтовата настилка се извършват по Околовръстния път Добрич и по пътя за село Стефаново. Те ще продължат до края на август, движението на автомобили по тези пътни отсечки се извършва с повишено внимание. Спряно е движението на леки автомобили по пътя между селата Горун и Тюленово в Община Шабла заради лошото състояние на отсечката. Интензивен е трафикът по път I-9 от Границата с Република Румъния в посока Дуранкулак - Каварна - Балчик - Варна, както и по пътя Добрич - Балчик. В ремонт е пътят за Варна, въведено е временно ограничение на скоростта на движение на автомобилите. Апелът към участниците в движението по тази пътна отсечка е за повишено внимание и спазване ограниченията на скоростта. Като обходен маршрут за град Варна и обратно може да се ползва пътя Добрич - Оброчище - Рогачево - Кичево - Варна или Добрич - курортен комплекс „Албена“ - Кранево - курортен комплекс „Златни пясъци“ - Варна. Времето в Добрич е облачно, възможни са превалявания от дъжд, тихо е, температурата е около 16 градуса.\r\nЖулиета НИКОЛОВА", "date": "2017.08.30", "title": "Добрич: Ограничено е движение на МПС над 10 тона по пътя Кранево - Варна"}
{"url": "http://www.focus-news.net/news/2017/08/30/2430492/ministar-emil-karanikolov-5000-dushi-shte-sa-zasegnati-ako-dunarit-spre-rabota.html", "text": "Около 5 хил. души ще пострадат, ако спре работа русенският оръжеен завод „Дунарит” – работниците и техните семейство. Това каза министърът на икономиката Емил Караниколов в предаването „Тази сутрин” по бТВ.\r\nПреди дни Караниколов обяви, че държавата ще направи опит да придобие основен дял от завода, за да го спаси. Проблемът на дружеството е, че няма легитимни собственици, заради което ще му бъде отнет лицензът.\r\nСобствениците са подали оставки, но са обвинения и не може да бъдат освободени, уточни министърът. Той каза, че не знае за какво са обвинени. Напомни, че проблемите на завода са свързани с фалита на КТБ.\r\nДружеството е с годишна печалба от 24 милиона лева, но има изискуеми кредити за 67 млн. лв., които държавата е изкупила, за да запази работните места, каза още Караниколов.\r\nПо думите му то е от стратегическо значение като част от военнопромишления комплекс. В този бизнес няма вакуум, ако един ден не работи, конкуренцията ще влезе на пазара, допълни Караниколов.\r\nТой отрече да става дума за национализация, защото и частни фирми ще мога да участват в процедурата за придобиване на завода, но даде да се разбере, че те трудно ще се преборят с държавата.\r\nМинистърът на икономиката бе категоричен, че държавата няма отново да продаде завода, ако го придобие.", "date": "2017.08.30", "title": "Министър Емил Караниколов: 5000 души ще са засегнати, ако „Дунарит” спре работа"}
{"url": "http://www.focus-news.net/news/2017/08/30/2430493/kyustendil-poradi-remontni-deynosti-shte-se-zatvarya-edna-ot-lentite-za-dvizhenie-na-avtomagistrala-struma-pri-kilometar-47.html", "text": "Поради кратковременни ремонти ще се затваря една от лентите за движение на автомагистрала „Струма”, при километър 47. Това съобщи за Радио „Фокус” – Кюстендил дежурният в Областно пътно управление – Кюстендил. Участъкът в ремонт ще бъде регулиран от служители на „Пътна полиция”. Крайният срок за приключване на дейностите е 31 август. Забранено е движението на товарни автомобили в участъци от пътя между селата Смоличано и Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до края на месец август. Остава в сила въведената временна организация на движението за преминаване през кръговото кръстовище на път Е-79 при Кочериново. През кръговото кръстовище се извършва превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срокът за действие на временната организация е до 31 август. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.08.30", "title": "Кюстендил: Поради ремонтни дейности ще се затваря една от лентите за движение на автомагистрала „Струма”, при километър 47"}
{"url": "http://www.focus-news.net/news/2017/08/30/2430494/vitsepremierat-valeri-simeonov-v-upravlenieto-ni-zakonat-vazhi-za-vsichki-nyama-nashi-i-vashi-tova-koeto-bsp-v-upravlenieto-si-ne-napraviha-nikoga.html", "text": "Законът важи за всички, няма „наши и ваши“ - това, което БСП в своето управление никога не направи. Това каза вицепремиерът Валери Симеонов в предаването „Тази сутрин“ по бТВ по повод думите на лидера на БСП Корнелия Нинова за противоречия в коалицията ГЕРБ-Обединени патриоти. „Не е ли похвално това, че в края на краищата едно ново управление не прикрива своите партизани или партийни членове, а ги вади и ги дава на прокуратурата и на съда. Това е един нов открит модел на управление спрямо народа“, посочи той. „Спомняте ли си по време на управлението на БСП да в повдигнато обвинение на когото и да било, на член на БСП или на ръководен кадър. Няма такъв случай“, коментира Валери Симеонов. По думите му стратегията на БСП е да се вдига шум, за да не се видят добрите неща, които са направени. „Не ме карайте да влизам в задочен разговор с Корнелия Нинова. Първо, защото ми е под нивото да отговарям на всякакви глупотевини, които 3 месеца БСП генерират на конвейер. Второ, защото Корнелия Нинова не каза нещо, за което да мога да я осъдя“, коментира вицепремиерът. „Ако ми позволите мога да направя политически коментар, въпреки че не е редно като вицепремиер, но в качеството си на председател на една от коалиционните партии в управлението. За тези 3 месеца мога да тегля чертата и да кажа, че всъщност БСП се опитваше да бута всякакви бутафорни дървета пред очите на народа, за да не види гората“, обясни Валери Симеонов. „Измисляха се всякакви сигнали, като се започне от оградата, която не трябвало да бъде едноредова, а двуредова. Като ги хвърлих на прокуратурата и млъкнаха“, посочи той. „Не беше паралелна държава, не беше „Бузлуджа“, където искаха да заграбят 800 декара българска държавна територия. Не беше „Цанков камък“, облеклото на полицаите, искания за оставки на мен и на Радев. Не бяха фашистки скандирания на Павел Тенев, а техния Пламен Узунов не го разкритикуваха въобще. Вадене през ден на измислени скандали“, коментира още той.", "date": "2017.08.30", "title": "Вицепремиерът Валери Симеонов: В управлението ни законът важи за всички, няма „наши и ваши“- това, което БСП в управлението си не направиха никога"}
{"url": "http://www.focus-news.net/news/2017/08/30/2430496/blagoevgrad-kosene-i-ryazane-na-hrasti-se-izvarshva-po-glaven-pat-e-79-ot-km-367000-do-km-371000-dvizhenieto-se-osashtestvyava-v-svobodnata-lenta.html", "text": "Интензивно е движението по основните пътни артерии в област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. Шофьорите на моторни превозни средства е необходимо да карат внимателно и с повишено внимание, за да бъдат избегнати сериозни пътни инциденти. Няма данни за възникнали пътнотранспортни произшествия през изминалата нощ. В лява или дясна лента, съгласно поставените пътни знаци се извършва движението по главен път Е-79, между Благоевград и Железница, от км 367+000 до км 371+000. Причината за въведената временна организация е косене на тревни площи и рязане на храсти в интервала от 6:30 до 15:00 часа до 1 септември. Шофьорите на моторни превозни средства трябва да имат предвид, че по второкласен път–84 Якоруда - Разлог, при км 98+500, пътният участък е стеснен поради дестабилизиран банкет в ляво. Движението е урегулирано с необходимите пътни знаци до 31 август. По третокласен–198 Петрич - отклонението за Долна Крушица заради косене и изсичане на храсти движението се извършва в лявата или дясната лента за срок до 1 септември. Отново по третокласния път, но в участък Гоце Делчев-Катунци-Петрич, при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента. Преминаването е урегулирано с необходимите пътни знаци до 1 септември. Едното платно за движение е деформирано поради активизирало се свлачище и движението се извършва само в едната лента  на третокласен път – 1972 село Блатска - село Абланица, при км 7+700. Движението е урегулирано с пътни знаци до 31 октомври.\r\nЛора КАЛЧЕВА", "date": "2017.08.30", "title": "Благоевград: Косене и рязане на храсти се извършва по главен път Е-79, от км 367+000 до км 371+000, движението се осъществява в свободната лента"}
{"url": "http://www.focus-news.net/news/2017/08/30/2430497/pregled-na-osnovnite-temi-vav-varnenskiya-pechat.html", "text": "„Експерт: Очакваме силен септември за туризма във Варна“ е заглавие от първа страница в днешния брой на варненския вестник „Черно море“. Очакваме силен септември за туризма във Варна и региона. Прогнозите са за наплив на летовници от България и Румъния. А основанията – топло време, спокойно море и ниски цени по морето през следващия месец. Това заяви за тв „Черно море“ проф. Стоян Маринов от Варненската туристическа камара. През август стая в хотел на първа линия се предлага средно за 160 лв. на ден с олинклузив. През септември офертите ще паднат наполовина и ще достигнат 70 лв., прогнозира проф. Маринов. Освен това в нашия регион има и по-ниско категорийни хотели, които предлагат летуване на полупансион за 34 – 40 лв. на ден. Всичко това превръща Варна и курортните комплекси в атрактивна дестинация и през септември, добави той. Според проф. Маринов очакванията за силен летен сезон се оправдават. „Легендарният влак „Ориент експрес“ мина през Варна“ е друго заглавие в броя. И тази година легендарният влак „Ориент експрес“ мина през Варна. Композицията пристигна на жп гарата в морската столица в 18.08 часа от Русе. Влакът легенда свързва Париж и Истанбул. Първото пътуване на влака започва на 4 октомври 1883 година. За създател на „Ориент експрес“ се смята белгиецът Жорж Нагелмакерс. Писателката Агата Кристи играе съществена роля за популяризирането на влака, като неведнъж го включва в произведенията си. Един от основните фактори за успеха на композицията е високото качество на обслужването, което предлага. „Над 1,3 млн. българи са избрали за почивка Черноморието“, информира още вестникът. Българското Черноморие остава предпочитана дестинация за лятна почивка за българите и през това лято. Вече над 1,3 милиона пълнолетни българи са почивали на родното Черноморие, а още на половин милион явно им предстои да го посетят. Това показват данните от експресен телефонен сондаж на „Галъп интернешънъл“. Допитването е проведено сред 800 пълнолетни българи чрез панелна методика, която позволява национална представителност на данните. В сондажа 37% заявяват, че са били на лятна почивка, което означава около 2 млн. души. „Забележително българско и варненско присъствие в Aспендос“, четем в броя. Грандиозно откриване беляза началото на 24-ия Международен фестивал за опера и балет в Аспендос, Турция, на 24 август 2017 година. Античният амфитеатър на повече от 2000 години, разположен недалеч от Анталия, посрещна с аплодисменти „Аида“ от Верди, съвместна продукция между Държавна опера Варна и оперните театри в Анталия и Мерсин. Министърът на културата и туризма на Турция и Генералният директор на държавните театри и опери на Турция Селман Ада почетоха с присъствието си спектакъла на „Аида“. „Нападнаха фелдшерка в Провадия“, четем още в броя. Около 23 часа на 28 август във филиала на Центъра за спешна помощ в Провадия 30-годишен мъж на име Станимир довел свой приятел, ударен с арматурно желязо в главата при сбиване в село Житница. Според екипа, който е бил на смяна, и двамата са били във видимо нетрезво състояние, буйствали са, счупили са вратата, обиждали са лекарите, а малко след като екипът започнал да помага на пострадалия, Станимир ударил два пъти медицинската фелдшерка. За инцидента споделиха нейни колеги, които също са били на смяна в нощта на 28 август.", "date": "2017.08.30", "title": "Преглед на основните теми във варненския печат"}
{"url": "http://www.focus-news.net/news/2017/08/30/2430498/sliven-po-patya-byala-sliven-pri-km-107200-dvizhenieto-e-v-ednata-lenta-poradi-chastichno-propadane-na-asfaltova-nastilka.html", "text": "Интензивен е трафикът по основните пътища в областта, съобщиха за Радио „Фокус“ – Сливен от Областно пътно управление. Движението в сливенския участък на АМ „Тракия“, по Подбалканския път, пътя Нова Загора – Сливен – Бургас, Ямбол – Сливен и Нова Загора – Раднево е засилено. Котленският проход е отворен за всички моторни превозни средства. Затворен напълно е проход „Върбишки”. По пътя Бяла - Сливен, при км 107+200, движението е в едната лента, поради частично пропадане на асфалтова настилка. Ограничено движение за МПС над 3.5 т. Опасност от падащи камъни има по пътя Стара река – Сливен и пътя Сливен – Ичера. Забранено е преминаването на тежки камиони над 10 тона през проход \"Твърдишки\", както и по пътя Сливен – Ичера – Градец. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие. В област Ямбол заради пропаднала настилка по пътя между селата Малък Манастир и Голям Манастир  движението е в една лента. Път Елхово - Изгрев о е затворен за движение, поради компрометиран  дървен мост над река Тунджа. Движението е пренасочено по изграден обходен път до моста с ограничение на скоростта до 30 км/ч. Срокът за отстраняване на проблема е до 20 декември.", "date": "2017.08.30", "title": "Сливен: По пътя Бяла - Сливен, при км 107+200, движението е в едната лента, поради частично пропадане на асфалтова настилка"}
{"url": "http://www.focus-news.net/news/2017/08/30/2430499/varna-ogranicheno-dvizhenieto-po-patya-kranevo-varna-pri-km-83100-zaradi-svlachishtni-protsesi.html", "text": "Нормално се осъществява движението по пътищата на територията на Варненска област, предаде репортер на Радио „Фокус” – Варна. Времето е ясно, видимостта е добра. Пътните настилки са сухи. По данни на Агенция „Пътна инфраструктура“ по пътя Кранево - Варна, при км 83+100, е ограничено движението на моторни превозни средства над 10 тона. Обходът е през участъка Кичево - Оброчище. Заради свлачищни процеси е въведено и ограничение на скоростта. По път II-29 Варна - Добрич при разклон Любен Каравелово - разклон Новаково, от км 20+394 до км 23+199 се извършват строително-ремонтни дейности. Движението се осъществява в свободната лента. Работи се и по пътя Старо Оряхово- Гроздьово от км 0+000 до км 17+377 и от км 23+403 до км 41+705, като се извършват частични ремонтни дейности.\r\nПрез летните месеци обичайно по-натоварено е движението в посока курортните комплекси край града и към Бургас.\r\nМарияна ВАЛЕНТИНОВА", "date": "2017.08.30", "title": "Варна: Ограничено движението по пътя Кранево - Варна, при км 83+100, заради свлачищни процеси"}
{"url": "http://www.focus-news.net/news/2017/08/30/2430500/smolyan-pochistvane-na-patni-okopi-svlachishta-i-srutishta-se-izvarshva-po-patya-stoykite-devin-dvizhenieto-se-osashtestvyava-v-svobodnata-lenta.html", "text": "Нормално проходими са пътищата в Смолянска област, съобщиха за Радио „Фокус“ – Смолян от Областно пътно управление. През нощта в службата не са получавали сигнали за инциденти, които да затрудняват движението на автомобилите. По направления Доспат - Девин и Леска – Стоянов мост се изсичат храсти и се косят тревни площи. Движението в тези участъци да се извършва с повишено внимание в свободната лента, съобразно създадената организация на движение. Срокът е до 1 септември 2017 г. До края на месеца ще се почистват пътни окопи, свлачища и срутища по направление Стойките - Девин. Движението се осъществява с повишено внимание в свободната лента, съобразно създадената организация на движение. Движението на МПС в пътен участък в село Борино се осъществява в едната пътна лента с изчакване поради срутена стена от каменна зидария в дясна лента. Поставена е необходимата сигнализация на засегнатия участък. Поради стари свлачища движението в определени участъци се осъществява в едната пътна лента. Местата са сигнализирани с необходимите пътни знаци. Такива има по направления: Смолян - Средногорци, Тешел - Девин, Белица – Загражден – Оряховец, Баните – Стоянов мост, Бял извор – Неделино. Целогодишно е забранено движението  на МПС над 3,5 т през прохода „Пампорово”, а по направление Арда-Горна Арда е забранено движението на МПС над 10 т, поради пропадане и стесняване на една от пътните ленти. От ОПУ предупреждават, че заради планинския релеф на региона има опасност от падащи камъни по пътните настилки по всички направления.\r\nДаниела БОЙКОВА", "date": "2017.08.30", "title": "Смолян: Почистване на пътни окопи, свлачища и срутища се извършва по пътя Стойките - Девин, движението се осъществява в свободната лента"}
{"url": "http://www.focus-news.net/news/2017/08/30/2430501/turtsiya-reshenieto-na-oblastniya-savet-na-kirkuk-da-ima-uchastie-v-referenduma-za-nezavisimost-na-kyurdistan-e-porednata-greshka.html", "text": "Реакцията на Анкара по повод взетото във вторник решение от областния съвет на провинция Киркук да се участва в референдума за независимост на Иракски Кюрдистан  е силно отрицателна, предаде информационната агенция Догу хабер ажансъ (ДХА). В официалната позиция на турското МВнР се посочва, че „изначално самото провеждане на въпросния референдум за независимост само по себе си е грешка”. Подчертава се, че „вчерашното решение Киркук да бъде включен в референдума в Северен Ирак е нова брънка от серията грешки и за пореден път представлява сериозно нарушение и погазване на конституцията на Ирак”. Напомня се и визитата на 23 август на турския министър на външните работи Мевлют Чавушоглу в Ирак. По време на която дипломат № 1 на Турция отново ясно и недвусмислено е подчертал „необходимостта от отказване от въпросния референдум”. Дори по-специално е обърнал внимание на „рисковете, които популяризирането му ще има в спорните райони на принадлежност.”, посочва още ДХА.  Георги Димов", "date": "2017.08.30", "title": "Турция: Решението на областния съвет на Киркук да има участие в референдума за независимост на Кюрдистан  е поредната грешка"}
{"url": "http://www.focus-news.net/news/2017/08/30/2430502/arhiereyska-sveta-liturgiya-se-otsluzhva-v-katedralata-sv-aleksandar-nevski-po-povod-praznika-na-sv-aleksandar-nevski.html", "text": "Архиерейска света Литургия се отслужва в катедралата „Св. Александър Невски” по повод празника на св. Александър Невски, предаде репортер на Агенция \"Фокус\". Всяка година Православната църква прославя на 30 август Светия благоверен княз Александър Невски. На тази дата Църквата чества пренасянето на неговите честни мощи. Денят е един от храмовите празници на патриаршеската катедрала „Св. Александър Невски”. По този повод, с благословението и при молитвеното присъствие на Негово светейшество Българския патриарх и Софийски митрополит Неофит, в храма се отслужва архиерейска света Литургия. \r\nНикола ПЕТКОВ", "date": "2017.08.30", "title": "Архиерейска света Литургия се отслужва в катедралата „Св. Александър Невски” по повод празника на св. Александър Невски"}
{"url": "http://www.focus-news.net/news/2017/08/30/2430503/kyustendil-vremenno-dvizhenieto-se-osashtestvyava-samo-v-avariynata-lenta-na-avtomagistrala-struma-ot-km-69-do-70-km-v-posoka-blagoevgrad-poradi-patnotransportno-proizshestvie.html", "text": "Временно движението се осъществява само в аварийната лента на автомагистрала \"Струма\", от км 69 до 70 км, в посока Благоевград, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.08.30", "title": "Кюстендил: Временно движението се осъществява само в аварийната лента на автомагистрала \"Струма\", от км 69 до 70 км, в посока Благоевград, поради пътнотранспортно произшествие"}
{"url": "http://www.focus-news.net/news/2017/08/30/2430504/plovdiv-mikrobus-se-e-blasnal-v-kashta-na-krastovishteto-na-ul-gladston-s-bul-ruski-nyama-postradali.html", "text": "Микробус се е блъснал в къща на кръстовището на ул. „Гладстон“ с бул. „Руски“, в близост до Търговската гимназия. Това съобщиха за Радио „Фокус“ – Пловдив от пресцентъра на МВР. Сигналът за катастрофиралия в сграда микробус е подаден към 6.00 часа тази сутрин. Водачът на превозното средство е установен – 39-годишен мъж. Откаран е в болница и му е взета е кръвна проба за алкохол. Очакват се резултатите от нея. Няма пострадали при пътния инцидент. Служители на „Пътна полиция“ работят по изясняване на причините за катастрофата. Движението в района е затруднено.\r\nТони МИХАЙЛОВ", "date": "2017.08.30", "title": "Пловдив: Микробус се е блъснал в къща на кръстовището на ул. „Гладстон“ с бул. „Руски“, няма пострадали"}
{"url": "http://www.focus-news.net/news/2017/08/30/2430505/vidin-s-11-sm-se-e-ponizhilo-nivoto-na-reka-dunav-kray-grada-prez-izminaloto-denonoshtie.html", "text": "Нивото на река Дунав се е повишило с 3 см при Ново село през последното денонощие и водният стоеж е 128 см, съобщиха от местната Хидрометеорологична станция. Нивото на Дунав край Видин е 164 см, понижението е с 11 см. При Лом стойностите на речното ниво са 188 см, водният стоеж се е понижил с 21 см за денонощието. С 9 см се е понижило речното ниво край Оряхово и водният стоеж там е 89 см. Температурата на водата край Ново село е 23.2 градуса, край Оряхово е 24.1 градуса.", "date": "2017.08.30", "title": "Видин: С 11 см се е понижило нивото на река Дунав край града през изминалото денонощие"}
{"url": "http://www.focus-news.net/news/2017/08/30/2430506/gabrovo-ogranicheno-e-dvizhenieto-na-avtomobili-nad-35-tona-po-patya-mezhdu-gabrovo-i-selo-stomonetsite-zaradi-srutena-konzola-na-most-pri-km-4375.html", "text": "Ограничено е движението на автомобили над 3.5 тона по пътя между областния център и село Стомонеците. Причината е срутена конзола на мост при км 4+375. Пътят е сигнализиран със знаци. Срокът за приключване на ремонтите е 31 декември. Това съобщиха за Радио „Фокус” – Велико Търново от Областно пътно управление - Габрово. Забранено е движението на моторни превозни средства с ширина по–голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец, при км 46+800, по общински път до III-403 в с. Малък Вършец. В едната лента се извършва движението между селата Чехлевци и Въглевци. В отсечката от км 11+770 до км 11+829 текат ремонти дейности на асфалтовата настилка, които трябва да приключат до края на месеца.\r\nЛуиза ТРАНЧЕВА", "date": "2017.08.30", "title": "Габрово: Ограничено е движението на автомобили над 3.5 тона по пътя между Габрово и село Стомонеците заради срутена конзола на мост при км 4+375"}
{"url": "http://www.focus-news.net/news/2017/08/30/2430507/ekathimerini-pozharite-na-ostrov-zakintos-umishlen-palezh-s-tsel-sazdavane-na-plosht-za-stroitelstvoto-na-hotelii.html", "text": "Горските пожари на популярния ваканционен остров Закинтос са предизвикани умишлено от подпалвачи. Това твърди гръцкият министър за гражданска защита Никос Тоскас, съобщава електронното издание Ekathimerini.\r\nГоворейки пред местно радио, Тоскас предположи, че подпалвачите може би се опитват да създадат пространство за \"хотели на места, където в момента има гори\".\r\nТоскас съобщи, че по едно и също време на острова са регистрирани 22 пожара и че това лято общият им брой е 84. Повечето от най-новите от тях са поставени под контрола във вторник, но близо 200 пожарникари остават нащрек. \r\nТоскас отбеляза, че много от тях са в северната част на острова, където има „много спекулации и високи залози\".\r\nМинистърът добави, че пилотите с хеликоптери, използвани за потушаването на пламъците, са видели хора, които се опитват да предизвикат пожар. „Разбира се, има случаи, при които пожарите са случайни, но в повечето случаи изглежда са били палеж – всичко сочи към това\", увери Тоскас.\r\nКметът на Закинтос Павлос Колокостас заяви, че около хектара хектара гори са унищожени от пожарите. „Извънредното положение на острова ще остане в продължение на три месеца\", допълни Кококостас.Тереза Герова", "date": "2017.08.30", "title": "Ekathimerini: Пожарите на остров Закинтос – умишлен палеж с цел създаване на площ за строителството на хотели?"}
{"url": "http://www.focus-news.net/news/2017/08/30/2430508/vitsepremierat-valeri-simeonov-vanshnata-politika-e-triumfat-na-boyko-borisov.html", "text": "Не съм ласкател и надали ще чуете някой път да кажа нещо добро за Борисов, но този път ще направя изключение. Външната политика е триумфът на Бойко Борисов и по отношение на Турция, по отношение на Македония, Русия и Западна Европа. Това каза вицепремиерът Валери Симеонов в предаването „Тази сутрин“ по БТВ. „Един перфектен балансьор, много се усъвършенства този човек“, коментира той. „Продължаваме да плащаме старите грехове на БСП и на предни управления“, посочи вицепремиерът. „Буквално преди няколко дни успяхме да спасим 250 млн. на България от управлението на Орешарски. От едни дела за EVN, в които България беше осъдена на 250 млн. евро. Тези пари ги спасихме тихомълком, без да вдигаме много шум“, обясни Валери Симеонов. „В същото време БСП играеше ролята на „лъжливото овчарче“ или „лъжливата овчарка“ с измисляне на катастрофални новини и на ужасии, плашене и плашене. Но накрая истината е, че хората трябва да разберат, че не трябва да слагат „лъжливи овчарчета“ да вардят овцете, защото въртят чевермета по цял ден и само това ги интересува“, посочи той. „Вчера на заседание с министъра на правосъдието Цецка Цачева, с министъра на труда и социалната политика Бисер Петков и МВР разписахме и подготвяме механизъм за законодателни промени, които да осигурят даването на българско гражданство не за 6 години, както е досега, а за 6 месеца. Издаването на синя карта за 37 дни, а не за година и половина-две, както е досега“, обясни Валери Симеонов и допълни, че всички мерки са насочени към сънародниците ни в трети страни, които се чувстват българи, за да дойдат и да се реализират тук.", "date": "2017.08.30", "title": "Вицепремиерът Валери Симеонов: Външната политика е триумфът на Бойко Борисов"}
{"url": "http://www.focus-news.net/news/2017/08/30/2430509/api-utre-zapochva-izgrazhdaneto-na-uchastaka-mezhdu-blagoevgrad-i-krupnik-ot-avtomagistrala-struma.html", "text": "На 31 август, стартира изграждането на участъка между Благоевград и Крупник от автомагистрала „Струма“. Това съобщиха от пресцентъра на Агенция \"Пътна инфраструктура\". Лот 3.1 от км 359+000 до км 366+000 и от км 370+400 до 376+000 е част от проекта: АМ „Струма“ - лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. \r\nСимволичната първа копка на обекта ще бъде направена в близост до Благоевград, където завършва лот 2 от автомагистралата. На церемонията ще присъстват министрите на регионалното развитие и благоустройството Николай Нанков, на транспорта, информационните технологии и съобщенията Ивайло Московски, председателят на Управителния съвет на Агенция „Пътна инфраструктура“ инж. Дончо Атанасов, народни представители, кметове и др.\r\nОбщата дължина на лот 3.1 от АМ „Струма“ е 12,6 км. Изпълнител е ДЗЗД „АМ СТРУМА 3.1“ с водещ съдружник в дружеството „Агромах“ ЕООД и партньори: „Пътища Пловдив“ АД, „Хидрострой“ АД, „Пътища Пловдив Груп“ ЕООД, „АБ“ АД и „Алве Консулт“ ЕООД. Стойността на договора е 139 021 499.92 лв. без ДДС. Строителният надзор ще осъществява ДЗЗД „СН АМ Струма Лот 3.1“, в което участват: МОТТ МАКДОНАЛД ЛИМИТИД, Великобритания; „Трансконсулт-БГ“ ООД и „Тест Консултинг“ ООД. Техният договор е за 1 695 249.00 лв. без ДДС.\r\nОбщата дължина на АМ „Струма“ - от Даскалово до границата с Гърция, е 150 км. Автомагистралата е част от коридор „Ориент/Източно Средиземноморие“, свързващ Видин с Кулата, и по нея преминава трафикът за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия.\r\nСъс средства от ОП „Транспорт“ 2017-2013 г. Агенция „Пътна инфраструктура“ изгради общо 69 км от АМ „Струма“ в отсечките Долна Диканя – Дупница (16,78 км), Дупница – Благоевград (37,48 км) и Сандански – Кулата (14,7 км). С финансиране от ОП „Транспорт и транспортна инфраструктура“ 2014-2020 г. продължава строителството и на останалата част от трасето.", "date": "2017.08.30", "title": "АПИ: Утре започва изграждането на участъка между Благоевград и Крупник от автомагистрала „Струма“"}
{"url": "http://www.focus-news.net/news/2017/08/30/2430510/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Лидерът на управляващата в Румъния Социалдемократическа партия Ливиу Драгнеа, заяви, че правителството в Букурещ не е предприемало каквито и да е било действия за приемането на единната европейска валута през 2022 г., съобщава електронното издание Romania Insider.\r\nСпоред него начинанието не е никак лесно и е необходимо по-нататъшно развитие на конкретен проект за него.\r\n„Има желание, естествено желание. За да се говори за предположения проект, ние се нуждаем от сериозен анализ на мнозинството, на целия парламент, на Националната банка, на правителството, трябва да имаме дискусия с президента. Това е нещо, което всички искаме, но това не е много лесен проект и не можем да си играем с него, което означава, че не можем да прокараме срокове\", подчерта Драгнеа. \r\nИзявлението му бе направено, след като министърът на външните работи на Румъния Теодор Мелешкану увери, че Румъния може да се присъедини към еврозоната през 2022 г., след като доходите на най-бедните граждани на страната се покачват.\r\n*** Горските пожари на популярния ваканционен остров Закинтос са предизвикани умишлено от подпалвачи. Това твърди гръцкият министър за гражданска защита Никос Тоскас, съобщава електронното издание Ekathimerini.\r\nГоворейки пред местно радио, Тоскас предположи, че подпалвачите може би се опитват да създадат пространство за \"хотели на места, където в момента има гори\".\r\nТоскас съобщи, че по едно и също време на острова са регистрирани 22 пожара и че това лято общият им брой е 84. Повечето от най-новите от тях са поставени под контрола във вторник, но близо 200 пожарникари остават нащрек. \r\nТоскас отбеляза, че много от тях са в северната част на острова, където има „много спекулации и високи залози\".\r\nМинистърът добави, че пилотите с хеликоптери, използвани за потушаването на пламъците, са видели хора, които се опитват да предизвикат пожар. „Разбира се, има случаи, при които пожарите са случайни, но в повечето случаи изглежда са били палеж – всичко сочи към това\", увери Тоскас.\r\nКметът на Закинтос Павлос Колокостас заяви, че около хектара хектара гори са унищожени от пожарите. „Извънредното положение на острова ще остане в продължение на три месеца\", допълни Кококостас.\r\n*** Комисарят по миграция, вътрешни работи и гражданство Димитрис Аврамопулос сподели пред гермаския вестник Die Passauer Neue Presse,  че Брюксел обмисля нови правила за проверките в Шенгенското пространство.\r\n„Сигурносттана европейците трябва да бъде приоритет и в ЕК обмисляме дали настоящите правила за Шенгенското пространство трябва да бъдат адаптирани към променената ситуация“, подчерта гръцкият политик. \r\n„Трябва да разграничаваме вътрешноевропейските проверки, свързани с бежанската криза от 2015-2016 г. от тези, които са въведени от съображения за сигурността“, предупреди Аврамопулос, допълвайки, че поради тази причина се намира в непрекъснат контакт с вътрешните министерства на държавите от ЕС и е „отворен към нови предложения“.\r\nПроверките по границите на някои от страните от Общността бяха въведени за първи път през септември 2015 г., в разгара на бежанската криза. Към настоящия момент контрол по вътрешните граници в Шенгенското пространство може да бъде въведен само със специално разшрешение, припомнят от редакцията.\r\n*** Повече от 70% от британците ще отхвърлят сделка за Брекзит, при която Лондон трябва да плати 30 млрд. паунда или повече, показва ново проучване, пише The Daily Express. \r\nКолко точно Обединеното кралство трябва да плати на Брюксел е един от ключовите въпроси от преговорния процес за Брекзит, който трябва да бъде решен, за да могат да започнат разговорите за бъдещите отношения с блока. \r\nСпоред изследването, подготвено от Guardian/ ICM, 41% от британците ще приемат крайна сметка от 10 млрд. паунда, докато 40% биха отхвърли подобно споразумение. \r\nОсвен това запитването разкрива, че около две трети от гласоподавателите ще одобрят сделка за 20 млрд. паунда, а 18% биха я отхвърлили.  \r\nБританският премиер Тереза Мей и министърът по въпросите за Брекзит Дейвид Дейвис не желаят да си покажат картите и отказват публично да обявят колко са склонни да платят на Брюксел.\r\n***", "date": "2017.08.30", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/08/30/2430511/pazardzhik-zatvoren-za-tovarni-avtomobili-s-teglo-nad-10-tona-e-mostat-v-selo-boshulya.html", "text": "Интензивен е трафикът по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление - Пазарджик. Пътните настилки на места са мокри. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2017.08.30", "title": "Пазарджик: Затворен за товарни автомобили с тегло над 10 тона е мостът в село Бошуля"}
{"url": "http://www.focus-news.net/news/2017/08/30/2430512/neli-tetimova-uchilishten-psiholog-problem-na-balgarskite-uchilishta-e-nedostatachniyat-broy-na-spetsialistite-psiholozi.html", "text": "Проблем на българските училища е, че специалистите психолози не са недостатъчно като брой. Това каза в интервю за Агенция „Фокус“ Нели Тетимова - училищен психолог в бургаското основно училище „Братя Миладинови“ и член на УС на Регионалната асоциация на училищните психолози и педагози в Бургас.\r\n„Всички знаем колко са децата в едно българско училище, особено като се има предвид, че капацитетът и контингентът им е различен. Така че твърде недостатъчно е един или двама души да вършат цялата работа и да познават всички деца, семействата им, класовете и т.н. Няма как да стане просто, тъй като това е физически невъзможно“, каза още тя.\r\nТетимова обясни, че в една голяма общност, каквато е училището, е неизбежно да не се появяват всеки ден различни конфликти ситуации. „Все пак това са много на брой различни хора с много различни проблеми и сблъсъците са неизбежни. И много често един малък конфликт, който поне отстрани изглежда такъв, може да се окаже сериозна криза за някого. И психолозите се намесваме там, където ни потърсят и където усетим, че има нужда от нашата намеса“, уточни тя.\r\nЦветилена СИМЕОНОВА", "date": "2017.08.30", "title": "Нели Тетимова, училищен психолог: Проблем на българските училища е недостатъчният брой на специалистите психолози"}
{"url": "http://www.focus-news.net/news/2017/08/30/2430513/adelina-stefanova-hram-vavedenie-bogorodichno-blagoevgrad-bitkite-pri-reka-neva-donesli-slava-na-aleksandar-i-mu-otredili-priznanieto-za-nepobedim-vlastelin.html", "text": "Българската православна църква почита Свети Александър Невски. Това каза за Радио ‘‘Фокус’’ – Пирин Аделина Стефанова, уредник в храм „Въведение Богородично“ в Благоевград. Тя каза, че този църковен празник е неподвижен и се чества винаги на 30 август. „Александър е вторият син на княз Ярослав ІІ, роден през 1220 година. Когато татарите завладяват земите покрай Днепър, Волга, Урал, та чак до Черно море, татарският хан Вакий назначил за Владимирски княз Ярослав ІІ, а синът му Александър за управител на Новгородска област, която по това време била свободна от татарите. Битките и повелите на светския крал на бойното поле върху ледовете на река Нева донесли голяма слава на Александър, както и по-късно на татарите и освобождението на Русия от ордата. Това отрежда на Александър славата на непобедим властелин“, добави Стефанова. Тя каза още, че когато свети Александър почувствал слабост от приближаването на смъртта, пожелал да стане монах, след което и властта на своите князе, приел свещеническа изповед и на 14 ноември 1263 година едва на 44 години починал в град Владимир. Стефанова каза още, че на неговия гроб започнали да стават чудеса и започнали да ходят болни и сакати хора от цяла Русия. По думите ѝ по времето на Петър Велики чудотворните мощи на свети Александър Невски били пренесени в Петербург и положени в Александърневската лавра, като от тогава поклоненията и уважението към тази икона са изключително големи, особено в Русия.\r\nНатали СТЕФАНОВА", "date": "2017.08.30", "title": "Аделина Стефанова, храм „Въведение Богородично“ - Благоевград: Битките при река Нева донесли слава на Александър и му отредили признанието за непобедим властелин"}
{"url": "http://www.focus-news.net/news/2017/08/30/2430514/faz-germanskite-sluzhbi-preduprediha-za-potentsialna-opasnost-ot-teroristichni-ataki-v-zhelezopatniya-transport.html", "text": "Железопътният транспорт в западните държави е изложен на потенциална опасност от терористични атаки, съобщава германският национален ежедневник Die Frankfurter Allgemeine Zeitung.\r\nСпоред Федералната криминална полицейска служба на Германия влаковете все повече попадат в полезрението на радикалните ислямисти като потенциални мишени за нападения, които може да бъдат извършени чрез саботаж на релсите. \r\n„Атаки от този вид са допустими в Германия\", алармира говорител на службата пред местни медии. \r\nПо-рано терористичната групировка „Ал Кайда“ призова в публикуван в списание текст за извършването на нападения в железопътния транспорт на западните държави. „Дори ако в статията няма конкретно споменаване на Германия, подобни атаки са възможни и във ФРГ“, предупреди говорителят на Федералната криминална полицейска служба.\r\nВ интернет форум, тясно свързан с екстремистката групировка „Ислямска държава\", през юли бяха обсъдени начините за предизвикване на дерайлиране на влаковете в Европа. Търсеният ефект е като този от инцидента в Бад Айблинг от 2016 г., който завърши с 12 загинали и десетки ранени. Въпреки това, конкретни индикации за планирани атаки в Германия не са известни а властите, увери говорителят на Федералната криминална полицейска служба.Тереза Герова", "date": "2017.08.30", "title": "FAZ: Германските служби предупредиха за потенциална опасност от терористични атаки в железопътния транспорт"}
{"url": "http://www.focus-news.net/news/2017/08/30/2430515/yambol-73-godishen-peshehodets-e-postradal-pri-paten-intsident-v-grada.html", "text": "Възрастен пешеходец е блъснат от автомобил в Ямбол, съобщиха от ОДМВР - Ямбол. На 29 август, около 18.00 часа, на ул. „Граф Игнатиев“  джип, управляван от 41-годишна жена, при движение от ул. \"Надежда\", след завой на кръстовището наляво по ул. \"Граф Игнатиев\", блъснал пресичащия платното за движение 73-годишен пешеходец. Вследствие на инцидента мъжът е получил комоцио, транспортиран и настанен за лечение в МБАЛ - Ямбол. Пробата на водача за употреба на алкохол е отрицателна. На местопроизшествието е извършен оглед от дежурна оперативна група. По случая е образувано досъдебно производство.", "date": "2017.08.30", "title": "Ямбол: 73-годишен пешеходец е пострадал при пътен инцидент в града"}
{"url": "http://www.focus-news.net/news/2017/08/30/2430516/menda-stoyanova-gerb-prez-2018-g-shte-uvelichim-uchitelskite-zaplati-s-oshte-20-25.html", "text": "През новия политически сезон ни очаква напрегната работа - сериозен дебат по темата за местните данъци и такси, промени в Наказателния кодекс и др. Това каза председателят на бюджетната комисия в Народното събрание Менда Стоянова в студиото на \"Денят започва\" по БНТ. „Трябва да се търси социална поносимост на такса \"Смет\". Няма да има промяна в данъците, които плащат хората“, посочи тя. „По темата с намаляване на административната тежест се работи сериозно, предстоят промени в закони и подзаконови нормативни актове“, коментира Менда Стоянова. „Към края на месец юли - приходите в хазната са повече от заложените - с над 6%. За второ тримесечие ръстът на БВП е 3.6%. Второто тримесечие спрямо първото ръстът е 0.9%. Очаквам този ръст да се запази и до края на годината“, заяви тя. „Нулев или положителен баланс ще означава липса на кредити. Половин година ще слушате спекулациите на опозицията, за това как ще разпределяме излишъка в бюджета“, уточни председателят на бюджетната комисия. „Средно около 15% ще е увеличението на учителските заплати, от догодина още 20-25%. За три години те ще бъдат удвоени. Предвиждаме цялостни инвестиции в образование - в материална база и съвременни форми на обучение“, посочи Менда Стоянова. „В сектор „Сигурност“ ще се прави анализ, за да се види възможност за увеличение на заплатите. Там предвиденият разход е основно в техника. Ниски са заплатите на социалните работници, в НОИ, в сферата на културата, тези хора трябва да усетят някаква промяна, в противен случай диспропорцията в заплащането с други сектори ще стане голяма“, каза още тя.", "date": "2017.08.30", "title": "Менда Стоянова, ГЕРБ: През 2018 г. ще увеличим учителските заплати с още 20-25%"}
{"url": "http://www.focus-news.net/news/2017/08/30/2430517/khaama-press-nay-malko-dvama-dushi-sa-zaginali-pri-samoubiystven-atentat-v-dzhalalabad.html", "text": "В ранните часове на сряда в близост до резиденция на афганистански депутат в град Джалалабад, столица на провинция Нангархар, е извършена координирана самоубийствена атака, предава Khaama Press.\r\nСпоред местните власти двама самоубийствени атентатори се се опитали да извършат нападение срещу резиденцията на Хаджи Захир Кадир. Предварителните доклади показват, че при атаката са убити двама души. \r\nЕдин от атентаторите е застрелян от охраната на депутата, се казва в изявлението на властите, от което става ясно, че вторият нападател е успял да задейства експлозив. Загиналите са били охранители на Хаджи Кадир.\r\nКъм момента нито една групировка не е поела отговорност за атаката. Тереза Герова", "date": "2017.08.30", "title": "Khaama Press: Най-малко двама души са загинали при самоубийствен атентат в Джалалабад"}
{"url": "http://www.focus-news.net/news/2017/08/30/2430518/plovdiv-lek-avtomobil-se-e-blasnal-vav-frizyorski-salon-v-grada-nyama-postradali.html", "text": "Лек автомобил се е блъснал във фризьорски салон в Пловдив. Това съобщиха за Радио „Фокус“ – Пловдив от Областната дирекция на МВР. Сигналът за инцидента е подаден към 20.00 часа вчера. Лек автомобил „Пежо“ с 43-годишна жена зад волана прави ляв завой на кръстовището на бул. „Никола Вапцаров“ с ул. „Константин Геров“ и отнема предимството на насрещно движещ се автомобил „БМВ“. При сблъсъка „БМВ“-то се завърта и се блъска във фризьорски салон. Водачите на превозните средства не са пострадали, нямало е и хора във фризьорския салон. Нанесени са големи материални щети – по двата автомобила, по светофарната уредба и по салона. Пътният инцидент е отработен по административен ред, на 43-годишната жена е съставен акт.\r\nТони МИХАЙЛОВ", "date": "2017.08.30", "title": "Пловдив: Лек автомобил се е блъснал във фризьорски салон в града, няма пострадали"}
{"url": "http://www.focus-news.net/news/2017/08/30/2430519/pregled-na-osnovnite-temi-v-pazardzhishkiya-pechat.html", "text": "Вестник „Марица“ в страниците си, отделени за Пазарджик и региона, информира за задържането на 9-ти участник в групата за трафик на хора по издадена от Испания Европейска заповед за арест. „Арестуваха 9-ти от бандата на семчиновския кмет“, пише вестникът и допълва, че искането на екстрадирането му ще бъде гледано на 1 септември. Изданието продължава съдебните теми със заглавието „Липсата на превод отложи делото на Кастро“. „Марица“ уточнява, че става дума за няколко непреведени от испански език страници в обвинителния акт по делото за въоръжен грабеж срещу трима мъже. Друга тема са ремонтите в областния град. „Булевард Стамболийски с нова алея, напредват новите плочници“ е заглавието, под което е проследен хода на ремонтните дейности по един от най-големите булеварди в Пазарджик. Вестникът допълва, че за сега подмяната на остарелите дървета се отлага за по-късен етап.", "date": "2017.08.30", "title": "Преглед на основните теми в пазарджишкия печат"}
{"url": "http://www.focus-news.net/news/2017/08/30/2430520/kyustendil-blizo-700-zhiteli-na-obshtinata-nosyat-imeto-aleksandar.html", "text": "Близо 700 жители на общината носят името Александър. Това съобщиха за Радио „Фокус” – Кюстендил от пресцентъра на Община Кюстендил. На 30 август Православната църква чества ден на Цариградския патриарх Св. Александър. Имен ден празнуват Алеко, Александър, Александра, Александрина. С името Александра са регистрирани 253 жителки на общината, а 66 носят името Александрина. Девет души са наречени Алекси, други двама – Александрия.\r\nВенцеслав ИЛЧЕВ", "date": "2017.08.30", "title": "Кюстендил: Близо 700 жители на общината носят името Александър"}
{"url": "http://www.focus-news.net/news/2017/08/30/2430521/balgariya-zapochna-s-pobeda-na-svetovnoto-za-bezdomni-v-norvegiya.html", "text": "Националният отбор на България започна с победа над Гренада участието си на тазгодишното световно първенство по футбол за бездомни хора в норвежката столица Осло. Късно във вторник българите надиграха представителите на карибската държава с резултат 6:3. Първото полувреме завърши 3:0 за националите, а при 5:1 във втората част съперникът им успя да реализира две попадения и да намали аванса им до два гола.\r\nПърви в мача вкара Крум Маринов от столичния квартал „Факултета”. Впоследствие три гола отбеляза съкварталникът му Петър Асенов, а два реализира и капитанът Сами Дуков от Стара Загора.\r\nБългария е в група А на Мондиала, в която са още отборите на Индонезия, Зимбабве, Израел и Словения. В първите си мачове от група А на турнира Индонезия надигра Зимбабве с 9:2, а Израел спечели с 4:1 срещу Словения.\r\nПо програма българският тим трябва да играе днес от 12:40 часа българско време срещу Индонезия, а 4 часа по-късно и срещу Израел. Двубоят с индонезийците ще се играе на игрище номер 1, от което има постоянно предаване на живо в Youtube канала на Homeless World Cup. Срещите със Зимбабве и Словения са насрочени за четвъртък.\r\nСветовното първенство по футбол за бездомни хора беше открито вчера от принцесата на Норвегия Мете-Мари, министърът на труда и социалната политика на скандинавската държава Аникен Хаугли и кметът на Осло Мариане Борген.", "date": "2017.08.30", "title": "България започна с победа на Световното за бездомни в Норвегия"}
{"url": "http://www.focus-news.net/news/2017/08/30/2430522/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-31-avgust.html", "text": "„Софийска вода” временно ще прекъсне водоснабдяването в някои части на столицата на 31 август. Това съобщиха от пресцентъра на дружеството.\r\nНа 31 август 2017 г. (четвъртък), във връзка с изпълнение на инвестиционен проект за реконструкция на уличен водопровод на бул. „Сливница“ жк. „Зона Б-3“, се налага спиране на водоподаването от 9.00 до 21.00 часа на клиентите на „Софийска вода”, живеещи в района на:\r\nпо бул. „Сливница“ от ул. „Антим I“ до бул. „Христо Ботев“; \r\nпо ул. „Софроний Врачански“ от бул. „Сливница“ до ул. „Св. св. Кирил и Методий“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Антим I“ ъгъла с ул. „Св. св. Кирил и Методий“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nНа 31 август 2017 г. (четвъртък), във връзка с изграждане на сградно водопроводно отклонение на ул. „Живко Николов“ кв. „Подуене“, се налага спиране на водоподаването от 10.00 до 18.00 часа на клиентите на „Софийска вода”, живеещи в района на:\r\nпо ул. „Живко Николов“ от ул. „Каймакчалан“ до ул. „Марагидик“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Каймакчалан“ ъгъла с ул. „Живко Николов“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.30", "title": "„Софийска вода” временно ще прекъсне водоснабдяването в някои части на столицата на 31 август"}
{"url": "http://www.focus-news.net/news/2017/08/30/2430523/sliven-82-godishen-mazh-e-s-opasnost-za-zhivota-sled-kato-e-bil-blasnat-ot-avtobus-na-peshehodna-pateka.html", "text": "82-годишен мъж е с опасност за живота, след като е бил блъснат от автобус на пешеходна пътека. Това съобщиха от ОДМВР - Сливен. Вчера, в 9.20 часа, от тел. 112 е получен сигнал за настъпило пътно произшествие на пешеходна пътека на булевард \"Генерал Скобелев\", срещу хотел Сливен. Автобус, управляван от 55-годишен водач от град Сливен, е ударил пресичащия пътното платно 82-годишен мъж. От произшествието е пострадал пешеходецът, който е транспортиран до МБАЛ - Сливен с опасност за живота. По случая е образувано досъдебно производство.", "date": "2017.08.30", "title": "Сливен: 82-годишен мъж е с опасност за живота, след като е бил блъснат от автобус на пешеходна пътека"}
{"url": "http://www.focus-news.net/news/2017/08/30/2430524/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху това, че четвъртият годишен конгрес на Българския съюз по балнеология и СПА туризъм ще се проведе в Кюстендил от 26 до 27 септември 2017 г. с партньори Министерство на туризма и Община Кюстендил. Темата на конгреса е: „Иновации и развитие на българските СПА дестинации. Проблеми пред общините и бизнеса”. Над 20-вековната история на Кюстендил като балнеоложки курорт се дължи на известните целебни качества на минералните извори. Градът има статус на балнеоложки курорт с национално значение. На първата си страница изданието помества информация за това, че предстои промяна на таксите за детските градини и ясли на територията на община Кюстендил, която ще бъде гласувана на предстоящата сесия на Общинския съвет. Новата такса ще бъде 98 лв., като за деца, чийто родители живеят на територията на община Кюстендил ще се плаща 50% от тази такса или 49 лв. За всяко второ дете ще се плаща по 25% от новата такса. Досега таксата е била 102 лв., като родителите живеещи в общината са плащали по 51 лв. В рубриката „Репортери” вестникът съобщава, че изпълнението на бюджета за първите 6 месеца на 2017 година и състоянието на общинският дълг на община Кюстендил ще бъдат гласувани на предстоящата сесия на Общински съвет- Кюстендил, на 31 август. На 39.75% е изпълнена  частта за планираните собствени приходи на общината. Общият размер на събраните средства от собствени приходи е 5 326 769 лв. при годишен план от 13 400 629 лв. За сравнение със същото полугодие на 2016 г., сега са събрани с 5.5% повече средства. В разходната част изпълнението е в размер на 46.68% от заложените по план или 16 965 000 лв.”. В рубриката „Общество” изданието разказва за това, че 30 детски учители от Кюстендил и Струмица са участвали в тридневен семинар по проект за трансгранично сътрудничество. Проектът „Зелени детски градини” се изпълнява съвместно с Детска градина „Детска радост” от Струмица. Основната тема на семинара е била екологичното образование на децата в предучилищна възраст, посредством дидактически игри. Учителите от „Първи юни” са показали с презентации, как темата за опазването на околната среда може да се интегрира в различните направления от учебния процес.", "date": "2017.08.30", "title": "Преглед на основните теми в кюстендилския печат"}
{"url": "http://www.focus-news.net/news/2017/08/30/2430525/der-tagesspiegel-bomba-ot-vtorata-svetovna-voyna-prichini-haos-vav-vazdushniya-transport-v-germanskata-stolitsa.html", "text": "Бомба от Втората световна война предизвика във вечерните часове на вторник истински транспортен хаос във федералната германска столица, съобщава берлинският вестник Der Tagesspiegel.\r\nЗаради обезвреждането на снаряда – руски модел, 24 полети от летище „Тегел“ бяха пренасочени към „Шьонефелд“, отдалечено на около 20 км от столицата. Това създаде значителни неудобства за пасажерите, които бяха принудени да чакат на терминалите, а някои от тях останаха блокирани в самолетите заради липса на достатъчно автобуси, които да ги извозят. „Няма излитания и кацания заради унищожаването на бомба от Втората световна война“, гласеше съобщението от летищните власти, което се появи в социалната мрежа „Туитър“. \r\nОбезвреждането на бомбата започна около 20 часа (местно време) и завърши три часа по-късно. След консултация с властите полетите бяха възобновени през нощта.Тереза Герова", "date": "2017.08.30", "title": "Der Tagesspiegel: Бомба от Втората световна война причини хаос във въздушния транспорт в германската столица"}
{"url": "http://www.focus-news.net/news/2017/08/30/2430526/mon-lyatnata-vakantsiya-za-uchenitsite-prez-2018-godina-shte-zapochne-v-kraya-na-yuni.html", "text": "Следващата лятна ваканция за учениците от VIII до XI клас ще започне в края на юни 2018 г. Последният им учебен ден ще бъде 29 юни 2018 г. (петък). Това съобщиха от пресцентъра на Министерство на образованието и науката. На 15 юни 2018 г. приключват учениците от V до VII клас, а най-малките в началните училища – на 1 юни 2018 г. Това предвижда графикът за почивните дни и ваканциите за предстоящата учебна година, утвърден от министъра на образованието и науката Красимир Вълчев. \r\nЧетири ще бъдат ваканциите през годината – есенна, коледна, междусрочна и пролетна. Есенната ще бъде от 1 ноември 2017 г. до 5 ноември 2017 г. включително. Коледната ще продължи от 23 декември 2017 г. до 2 януари 2018 г., а междусрочната – от 3 февруари 2018 г. до 6 февруари 2018 г. включително. Пролетната ваканция за учениците от I до XI клас ще е от 31 март 2018 г. до 9 април 2018 г. Дванадесетокласниците ще почиват четири дни, които съвпадат с Великден (6-9 април 2018 г.). \r\nЗрелостниците ще приключат училище на 15 май 2018 г., което ще им даде възможност да се явят на изпити за промяна на оценка по учебен предмет, както и за финална подготовка за държавните зрелостни изпити. \r\nПролетната сесия на матурите и националните външни оценявания (НВО) след VII клас отново ще са в едни и същи дни преди 24 май. Това се налага, за да не се удължава краят на учебната година за учениците от I до VII клас. Държавният зрелостен изпит (ДЗИ) и НВО по български език и литература ще се проведат на 21 май 2018 г. Втората задължителна матура по предмет по избор, както и външното оценяване по математика ще са на 23 май 2018 г. Двата дни ще бъдат неучебни за всички ученици, освен за тези в VII и XII клас. \r\nВъншните оценявания след IV клас започват от 10 май 2018 г. с  изпит по български език и литература. Този по математика ще бъде на 14 май 2018 г, а по човекът и обществото и човекът и природата – на 16 и 17 май 2018 г. През предстоящата учебна година десетокласниците във всички училища в страната ще се явят на национално външно оценяване по дигитални компетентности. Изпитът ще бъде в рамките на учебните часове в дните между 11 и 15 юни 2018 г.\r\nСъобразно графика за почивните дни и ваканциите 25 май 2018 г. ще бъде неучебен за учениците, но присъствен за учителите.", "date": "2017.08.30", "title": "МОН: Лятната ваканция за учениците през 2018 година ще започне в края на юни"}
{"url": "http://www.focus-news.net/news/2017/08/30/2430527/odobreni-sa-12-mln-leva-za-prodalzhavane-izgrazhdaneto-na-vazprepyatstvashtoto-saorazhenie-po-balgaro-turskata-granitsa.html", "text": "Правителството одобри допълнителни разходи по бюджета на Министерския съвет за 2017 г. в размер на 1 224 000 лв. за изграждане на допълнителен участък от временното възпрепятстващо съоръжение по българо-турската граница и прилежащия към него път по поречието на река Тунджа на територията на област Хасково. Това съобщиха от правителствената информационна служба. Средствата за изпълнението на постановлението се осигуряват чрез преструктуриране на разходите и/или трансферите по централния бюджет за 2017 г.", "date": "2017.08.30", "title": "Одобрени са 1,2 млн. лева за продължаване изграждането на възпрепятстващото съоръжение по българо-турската граница"}
{"url": "http://www.focus-news.net/news/2017/08/30/2430528/vidin-dvama-maskirani-mazhe-sa-ograbili-ptitseferma-v-novoseltsi-i-prebili-vazrastno-semeystvo.html", "text": "Видинската полиция разследва криминално престъпление, извършено в птицеферма, в село Новоселци, съобщиха от ОД МВР – Видин. Сигналът бил получен на 28 август в 23.04 часа. 32-годишен мъж съобщил на тел.112, че двама маскирани проникнали в помещение на фермата, нанесли побой на родителите му и отнели парична сума (точният ѝ размер е в процес на установяване). Към адреса незабавно били насочени дежурните екипи. Разследващи полицаи, криминалисти и експерти извършили оглед на местопроизшествието. Пострадалото семейство – мъж на 69 г. и жена на 53 г., било прегледано в болница, и двамата отказали хоспитализация. Случаят е докладван в Районна прокуратура – Видин. Служители от сектор „Противодействие на криминалната престъпност” в областната дирекция и районното управление провеждат активни оперативно-издирвателни мероприятия. Работата на разследващите, под ръководството на наблюдаващ прокурор, продължава в рамките на образувано досъдебно производство за престъпление по чл.198, ал.1 от Наказателния кодекс.", "date": "2017.08.30", "title": "Видин: Двама маскирани мъже са ограбили птицеферма в Новоселци и пребили възрастно семейство"}
{"url": "http://www.focus-news.net/news/2017/08/30/2430529/kyustendil-nyama-postradali-pri-katastrofata-na-avtomagistrala-struma-pri-km-69.html", "text": "Няма пострадали при катастрофата на автомагистрала „Струма” при км 69. Това съобщиха за Радио „Фокус” – Кюстендил от ОДМВР – Кюстендил. Пътният инцидент е възникнал на 20 километра след Дупница, в посока Благоевград. Заради обслужването на произшествието е имало известно затруднение при преминаването в района, продължава изясняването на причините за инцидента и участниците в него.\r\nВенцеслав ИЛЧЕВ", "date": "2017.08.30", "title": "Кюстендил: Няма пострадали при катастрофата на автомагистрала „Струма” при км 69"}
{"url": "http://www.focus-news.net/news/2017/08/30/2430530/sz-helikopter-na-bundesvera-se-oplete-v-elektroprovod-ekipazhat-e-ostanal-nevredim.html", "text": "Хеликоптер на германските въоръжени сили се оплете в електропровод при извършване на тренировъчен полет в провинция Баден-Вюртемберг, съобщава баварският ежедневник Die Suedeutsche Zeitung. \r\nСъгласно разпространените от говорител на Бундесвера данни, заради инцидента машината е приземена аварийно. На борда й е имало двама военнослужещи, които са останали невредими. Заради произшествието обаче някои населени места в района са останали за кратко без електричество. \r\nОператoрът на мрежата на свой ред съобщи, че ремонтът на електропровода ще възлиза на петцифрена сума..Тереза Герова", "date": "2017.08.30", "title": "SZ: Хеликоптер на Бундесвера се оплете в електропровод, екипажът е останал невредим"}
{"url": "http://www.focus-news.net/news/2017/08/30/2430531/odobren-e-godishniyat-doklad-za-sastoyanieto-na-otbranata-i-vaorazhenite-sili.html", "text": "Правителството одобри и предлага на Народното събрание да приеме Доклада за състоянието на отбраната и въоръжените сили за миналата година. Документът отразява текущото състояние на военните аспекти на националната сигурност и резултатите от изпълнението на политиката в областта на отбраната през 2016 г. С него Министерският съвет представя обосновани изводи и насоки за съсредоточаване на усилията през следващия отчетен период. Това съобщиха от правителствената инфроамционна служба.\r\nПрез 2016 г. във въоръжените сили са проведени 258 учения, като подготовката е съсредоточена предимно в тактическите звена до батальон/дивизион. Формирования и отделни военнослужещи са участвали в 14 мисии и операции зад граница на НАТО, ЕС и ООН. Общият брой военнослужещи, участвали в планираните ротации през годината, е около 760.\r\nОбщо 100 специализирани формирования за овладяване на последствия от бедствия са поддържали постоянна готовност и са провели общо 152 операции за оказване на помощ на населението с участието на 815 военнослужещи и 161 единици техника. В операцията за съвместни действия с органите на МВР по охрана на държавната граница с Турция до края на 2016 г. са се включили над 2700 военнослужещи.\r\nПродължи изпълнението на Програмата за развитие на отбранителните способности на въоръжените сили на Република България 2020 и основаващият се на нея План за развитие на въоръжените сили, на пакета „Цели за способности на НАТО 2013” и поетите от страната ангажименти по 55 цели, както и подготовката на 50 формирования към колективната отбрана.\r\nОсновният извод от доклада е, че българските въоръжени сили са в състояние да изпълняват задачите си по мисиите, произтичащи от конституционните задължения по гарантиране на суверенитета, независимостта и териториалната цялост на страната в рамките на колективната отбрана на НАТО и Общата политика за сигурност и отбрана на ЕС. Това обаче продължава да се осъществява с редица затруднения, свързани със системния финансов недостиг, нарастващия некомплект от личен състав и лошото състояние на остарялото въоръжение и бойна техника. По тази причина някои задачи се изпълняват с ограничения.\r\nОсновните констатирани проблеми са свързани с некомплекта военнослужещи, който вече достига 20% от щатния състав, въпреки усилията за набиране и задържане на подготвен личен състав; недостатъчното ресурсно осигуряване на въоръжените сили; затрудненията по поддържането и развитието на отбранителните способности.\r\nВ доклада се предлагат конкретни действия в рамките на Бюджет 2018, насочени към стартирането на политики за решаване на най-сериозните проблеми на въоръжените сили, както и за планомерното изпълнение на целите от Програма 2020. Те са в съответствие с приоритетите от правителствената програма в сектор «Отбрана».\r\nКоренно променената среда на сигурност налага и провеждането на дебат за постигане на траен политически консенсус и изготвяне на национален план за увеличение на бюджета за отбрана до 2% от БВП до 2024 г., в съответствие с решенията от срещата на върха на НАТО в Уелс. Предвиждат се също комплексни мерки, свързани както с реализирането на политика за устойчиво кариерно развитие на хората в отбраната и търсенето на възможности за повишаване на възнагражденията на военнослужещите, така и с повишаването на тяхното социално положение и издигането на престижа на военната професия. През 2017 г. основните усилия ще бъдат съсредоточени върху поддържането и развитие на необходимите способности за планиране и водене на операции по трите мисии на въоръжените сили, реализацията на основните инвестиционни проекти за модернизаия и изпълнението на комплексни действия за преодоляване на некомплекта от военнослужещи.", "date": "2017.08.30", "title": "Одобрен е годишният доклад за състоянието на отбраната и въоръжените сили"}
{"url": "http://www.focus-news.net/news/2017/08/30/2430532/kyustendil-poradi-zasushavaneto-e-vaveden-voden-rezhim-za-zhitelite-na-kocherinovo.html", "text": "Поради засушаването е въведен воден режим за жителите на Кочериново. Това съобщиха за Радио „Фокус” – Кюстендил от водното дружество. Водният режим е със срок до 15 септември и ще бъде за времето от 21.00 часа до 10.00 часа. Причина за наложения режим е продължилото засушаване и намалените водни количества от язовир “Калин”. В малките населени места е възможно въвеждането на режим, в зависимост от наличната вода в резервоарите и с решение на кметовете.\r\nВенцеслав ИЛЧЕВ", "date": "2017.08.30", "title": "Кюстендил: Поради засушаването е въведен воден режим за жителите на Кочериново"}
{"url": "http://www.focus-news.net/news/2017/08/30/2430533/vidin-v-osem-naseleni-mesta-ot-oblastta-shte-bade-narusheno-vodopodavaneto-zaradi-avarii.html", "text": "В осем населени места на Видинска област ще бъде нарушено водоподаването, сочи справка на електронната страница на водоснабдителното дружество. Причина за спирането на питейната вода в тези населени места са аварии по водопроводната мрежа. Живеещите във видинския квартал „Химик“ ще останат до 11.30 часа без питейна вода заради авария, по същата причина без вода ще бъдат и живеещите в блок „Малина“, където отстраняването на авария ще продължи до 12.30 часа. Спиране на водоподаването до 13.00 часа ще има в град Грамада и в ниската зона на село Бела Рада, там авариите са в улични водопроводи. В град Кула и в селата Ярловица и Раяновци отстраняването на аварии на улични водопроводи ще продължи до 14.00 часа, до тогава ще бъде спряно и подаването на питейна вода по мрежата, като в Кула ще бъде засегната високата зона на града. В селата Септемврийци и Киряево водоподаването ще бъде нарушен до 15.00 часа, причината е аварии по мрежата.", "date": "2017.08.30", "title": "Видин: В осем населени места от областта ще бъде нарушено водоподаването заради аварии"}
{"url": "http://www.focus-news.net/news/2017/08/30/2430534/ministar-nikolay-nankov-shte-uchastva-v-simvolichna-parva-kopka-za-stroitelstvoto-na-lot-31-ot-avtomagistrala-struma.html", "text": "Министър Николай Нанков ще участва в символична първа копка за строителството на лот 3.1 от автомагистрала „Струма“. Това съобщиха от пресцентъра на Министерство на регионалното развитие и благоустройството. Министърът на регионалното развитие и благоустройството Николай Нанков и министърът на транспорта, информационните технологии и съобщенията Ивайло Московски ще направят официалната първа копка за изграждането на магистрала „Струма“ между Благоевград и Крупник. Участъкът, с дължина 12.6 км, е част от лот 3.1 на магистралата. Символичната първа копка на обекта ще бъде направена на 31 август, от 15.00 часа, при кръговото кръстовище при Зелендолско шосе, в посока Кулата, в близост до Благоевград.  \r\nПреди това, от 13.00 часа, министър Николай Нанков ще вземе участие във форума „Да! На българската икономика“, който ще се проведе в сградата на Община Благоевград.", "date": "2017.08.30", "title": "Министър Николай Нанков ще участва в символична първа копка за строителството на лот 3.1 от автомагистрала „Струма“"}
{"url": "http://www.focus-news.net/news/2017/08/30/2430535/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Бомба от Втората световна война предизвика във вечерните часове на вторник истински транспортен хаос във федералната германска столица, съобщава берлинският вестник Der Tagesspiegel.\r\nЗаради обезвреждането на снаряда – руски модел, 24 полети от летище „Тегел“ бяха пренасочени към „Шьонефелд“, отдалечено на около 20 км от столицата. Това създаде значителни неудобства за пасажерите, които бяха принудени да чакат на терминалите, а някои от тях останаха блокирани в самолетите заради липса на достатъчно автобуси, които да ги извозят. „Няма излитания и кацания заради унищожаването на бомба от Втората световна война“, гласеше съобщението от летищните власти, което се появи в социалната мрежа „Туитър“. \r\nОбезвреждането на бомбата започна около 20 часа (местно време) и завърши три часа по-късно. След консултация с властите полетите бяха възобновени през нощта.\r\n*** Комисарят по миграция, вътрешни работи и гражданство Димитрис Аврамопулос сподели пред гермаския вестник Die Passauer Neue Presse,  че Брюксел обмисля нови правила за проверките в Шенгенското пространство.\r\n„Сигурносттана европейците трябва да бъде приоритет и в ЕК обмисляме дали настоящите правила за Шенгенското пространство трябва да бъдат адаптирани към променената ситуация“, подчерта гръцкият политик. \r\n„Трябва да разграничаваме вътрешноевропейските проверки, свързани с бежанската криза от 2015-2016 г. от тези, които са въведени от съображения за сигурността“, предупреди Аврамопулос, допълвайки, че поради тази причина се намира в непрекъснат контакт с вътрешните министерства на държавите от ЕС и е „отворен към нови предложения“.\r\nПроверките по границите на някои от страните от Общността бяха въведени за първи път през септември 2015 г., в разгара на бежанската криза. Към настоящия момент контрол по вътрешните граници в Шенгенското пространство може да бъде въведен само със специално разрешение, припомнят от редакцията.\r\n*** Железопътният транспорт в западните държави е изложен на потенциална опасност от терористични атаки, съобщава германският национален ежедневник Die Frankfurter Allgemeine Zeitung.\r\nСпоред Федералната криминална полицейска служба на Германия влаковете все повече попадат в полезрението на радикалните ислямисти като потенциални мишени за нападения, които може да бъдат извършени чрез саботаж на релсите. \r\n„Атаки от този вид са допустими в Германия\", алармира говорител на службата пред местни медии. \r\nПо-рано терористичната групировка „Ал Кайда“ призова в публикуван в списание текст за извършването на нападения в железопътния транспорт на западните държави. „Дори ако в статията няма конкретно споменаване на Германия, подобни атаки са възможни и във ФРГ“, предупреди говорителят на Федералната криминална полицейска служба.\r\nВ интернет форум, тясно свързан с екстремистката групировка „Ислямска държава\", през юли бяха обсъдени начините за предизвикване на дерайлиране на влаковете в Европа. Търсеният ефект е като този от инцидента в Бад Айблинг от 2016 г., който завърши с 12 загинали и десетки ранени. Въпреки това, конкретни индикации за планирани атаки в Германия не са известни а властите, увери говорителят на Федералната криминална полицейска служба.\r\n*** Хеликоптер на германските въоръжени сили се оплете в електропровод при извършване на тренировъчен полет в провинция Баден-Вюртемберг, съобщава баварският ежедневник Die Suedeutsche Zeitung. \r\nСъгласно разпространените от говорител на Бундесвера данни, заради инцидента машината е приземена аварийно. На борда й е имало двама военнослужещи, които са останали невредими. Заради произшествието обаче някои населени места в района са останали за кратко без електричество. \r\nОператoрът на мрежата на свой ред съобщи, че ремонтът на електропровода ще възлиза на петцифрена сума.\r\n***", "date": "2017.08.30", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/08/30/2430536/pravitelstvoto-odobri-kontseptsiya-za-tsifrova-transformatsiya-na-balgarskata-industriya.html", "text": "Правителството одобри Концепция за цифрова трансформация на българската индустрия (Индустрия 4.0) като основа за разработване на Стратегия за участието на България в Четвъртата индустриална революция. С приемането на Концепцията в българската икономика ще се създадат условия за развитие на съвременно индустриално производство чрез интеграция на интелигентни производствени системи и процеси. Това съобщиха от правителствената инфорамционна служба.\r\nНай-важната задача на Концепцията е да създаде рамка, в която ще се съсредоточат усилията за подпомагане на българската икономика, за да се адаптира и да приеме активна позиция към новите глобални технологични и социално-икономически процеси, предизвикани от технологичните нововъведения, обединени от понятието „Индустрия 4.0“.\r\nПриемането на Концепцията ще позволи да се приемат конкретни политики и мерки за цифровизиране на реалната икономика и производствения сектор. Също така ще се създадат условия да се координират политиките, инструментите и механизмите в различните ресорни министерства в съответствие и с политиките на Европейския съюз в тази област.", "date": "2017.08.30", "title": "Правителството одобри Концепция за цифрова трансформация на българската индустрия"}
{"url": "http://www.focus-news.net/news/2017/08/30/2430537/oleg-velinov-balgarskata-federatsiya-po-snukar-za-parvi-pat-v-istoriyata-na-snukara-shte-se-provede-mach-na-otkrito.html", "text": "За първи път в историята на снукъра ще се проведе мач на открито. Това обяви на пресконференция в Община Бургас Олег Велинов, президент на Българската федерация по снукър, предаде кореспондент на Радио „Фокус“. На 8 септември, от 20.00 часа, ще започне двубоят между Рони О‘Съливан и Стивън Хендри. Играта ще е 6 от 11 рейма за 3 секунди на удар. Ще се монтира специална маса върху сцената на Летния театър, която тежи над 1 тон. Ще се монтират и екрани. Двамата играчи пристигат в Бургас следващия петък. Съдия на мача ще е Десислава Божилова. Преди това те ще играят в Пловдив, София и Варна.\r\nВелинов каза още, че Рони О‘Съливан и Стивън Хендри не се харесват помежду си. „Хендри се отказа от снукъра през 2012 година, когато Десислава Божилова започна да съдийства. Доста трудно беше да се съгласят да играят един срещу друг, тъй като Рони определено е активен състезател, един от най-добрите в света, докато Хендри загуби рутината си, но и двамата искат да спечелят“, каза още Велинов.\r\nНа пресконференцията присъстваха и зам.-кметът на Община Бургас д-р Лорис Мануелян, директорът на Дирекция „Спорт“ Веселина Деведжиева и главният мениджър Красимир Киров.\r\nМария РУСЕВА", "date": "2017.08.30", "title": "Олег Велинов, Българската федерация по снукър: За първи път в историята на снукъра ще се проведе мач на открито"}
{"url": "http://www.focus-news.net/news/2017/08/30/2430538/veliko-tarnovo-18-godishno-momche-e-leko-postradalo-pri-intsident-s-gazovo-orazhie.html", "text": "18-годишно момче е леко пострадало при инцидент с газово оръжие във Велико Търново. Това съобщиха за Агенция „Фокус“ от пресцентъра на МВР. Сигналът за инцидента е подаден около 2.30 часа през изминалата нощ. Произведен е изстрел с газово оръжие, в следствие на рикошет сачмата е одраскала момчето. По случая има задържан и се изяснява съпричастността му към стрелбата.\r\nБиляна ИВАНОВА", "date": "2017.08.30", "title": "Велико Търново: 18-годишно момче е леко пострадало при инцидент с газово оръжие"}
{"url": "http://www.focus-news.net/news/2017/08/30/2430539/kyustendil-vazstanoveno-e-dvizhenieto-po-avtomagistrala-struma-pri-km-69.html", "text": "Възстановено е движението по автомагистрала „Струма” при км 69. Това съобщи за Радио „Фокус” – Кюстендил Катя Табачка, говорител на ОДМВР – Кюстендил. По-рано в района възникна пътно произшествие между два автомобила. Причината е неправилно изпреварване. Няма пострадали хора. До обслужването на инцидента движението е било регулирано от служители на „Пътна полиция”.\r\nВенцеслав ИЛЧЕВ", "date": "2017.08.30", "title": "Кюстендил: Възстановено е движението по автомагистрала „Струма” при км 69"}
{"url": "http://www.focus-news.net/news/2017/08/30/2430540/afp-nay-malko-185-hil-rohingi-sa-izbyagali-v-bangladesh-sled-poslednite-sblasatsi-v-mianmar.html", "text": "Най-малко 18,5 хил. рохинги са избягали в Бангладеш през последните шест дни след подновяването на боевете с армията в Мианмар, съобщи в сряда Международната организация по миграция (МОМ), предава AFP.\r\n„От миналата нощ 18,5 хил. души са пресекли\" границата, заяви за агенцията Крис Лом, говорител на МОМ за Азиатско-тихоокеанския регион,, като добави, че неизвестен брой бежанци са все още се намират на границата на Мианмар.Тереза Герова", "date": "2017.08.30", "title": "AFP: Най-малко 18,5 хил. рохинги са избягали в Бангладеш след последните сблъсъци в Мианмар"}
{"url": "http://www.focus-news.net/news/2017/08/30/2430541/ruse-8-000-lv-sa-otkradnati-ot-uchebno-zavedenie-v-grada.html", "text": "8 000 лв. са откраднати от учебно заведение в града. Това съобщиха от ОДМВР - Русе. На 29 август, около 8.30 часа, във Второ РУ – Русе е получено съобщение за извършена кражба на пари от каса в учебно заведение. При извършения оглед е установено, че за времето от 17.00 часа на 28 август 2017 г. до 8.30 часа на 29 август 2017 г. в град Русе, неизвестен извършител чрез счупване на стъкло на входа е проникнал в сградата и е разбил вратите на два кабинета. От единия кабинет не са установени липси, а от каса, намираща се в другия кабинет, е извършена кражба на български лева и валута. Заявената щета е на стойност около 8 000 лв. По случая е образувано досъдебно производство.", "date": "2017.08.30", "title": "Русе: 8 000 лв. са откраднати от учебно заведение в града"}
{"url": "http://www.focus-news.net/news/2017/08/30/2430542/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Бившият командващ армията на Република Сръбска и настоящ затворник, осъден от Трибунала в Хага за престъпления по време на войната в Босна (1992-1995), генерал Ратко Младич, е изпратил писмо от затвора в Хага до президента на Сърбия Александър Вучич, в което заявява: \"Вучич, само ти можеш да спасиш Сърбия!\", твърди белградското електронно издание Alo в ексклузивна публикация.\r\nИзданието съобщава, че генерал Младич е изпратил до президента няколко ситно изписани на ръка писма, в които е отправил препоръки \"затова как трябва да се изгражда образът на Сърбия пред света\" и \"затова какво трябва да се пази на всяка цена\".\r\nВ писмата си бившият командващ на армията на Република Сръбска заявява, че се обръща към президента Александър Вучич, като към единствения политик, който \"може да запази сръбския народ и да води сръбската държава\".\r\nМладич смята още, че \"Западът винаги е бил тъмница и загуба за сръбския народ\", а създадената и защитена от този народ Република Сръбска - \"трън в окото на Запада\".\r\nБившият генерал заявява, че се страхува за бъдещето на сърбите, които живеят на запад от Дрина и че \"всичко, което са успели да съхранят с кръв и борба\" може да бъде изтъргувано от продажни политици.\r\nПо тази причина той смята, че главна опора на нацията е именно настоящия президент, на който тежи отговорността за спасяване на сръбската нация.\r\n*** Горските пожари на популярния ваканционен остров Закинтос са предизвикани умишлено от подпалвачи. Това твърди гръцкият министър за гражданска защита Никос Тоскас, съобщава електронното издание Ekathimerini.\r\nГоворейки пред местно радио, Тоскас предположи, че подпалвачите може би се опитват да създадат пространство за \"хотели на места, където в момента има гори\".\r\nТоскас съобщи, че по едно и също време на острова са регистрирани 22 пожара и че това лято общият им брой е 84. Повечето от най-новите от тях са поставени под контрола във вторник, но близо 200 пожарникари остават нащрек. \r\nТоскас отбеляза, че много от тях са в северната част на острова, където има „много спекулации и високи залози\".\r\nМинистърът добави, че пилотите с хеликоптери, използвани за потушаването на пламъците, са видели хора, които се опитват да предизвикат пожар. „Разбира се, има случаи, при които пожарите са случайни, но в повечето случаи изглежда са били палеж – всичко сочи към това\", увери Тоскас.\r\nКметът на Закинтос Павлос Колокостас заяви, че около хектара хектара гори са унищожени от пожарите. „Извънредното положение на острова ще остане в продължение на три месеца\", допълни Кококостас.\r\n*** В Прищина все още не е съставено новото правителство, но институциите в най-младата държава на Балканския полуостров влагат сериозни усилия за членството на Косово в международни организации като Интерпол и ЮНЕСКО. Сега министърът на външните работи в оставка Енвер Ходжай твърди, че страната разполага с необходимата подкрепа за приемането на Косово в двете организации, пише македонското електронно издание МКД.\r\nВлизането на Косово в Интерпол вече е включено в дневния ред на Общото събрание, което ще се проведе в края на септември в Китай. Косово не успя да стане член на ЮНЕСКО през 2015 г. и досега в Прищина все още не е взето решение дали заявлението за членство в тази организация ще бъде представено отново. Но косовските лидери са оптимисти относно броя на държавите, които ще им го подкрепят в усилията за достъп до двете организации.\r\n„Като външен министър мога да кажа, че Косово има гласове за ЮНЕСКО и за Интерпол. През последния период имахме интензивни дейности в тази област. Посетих много от държавите в Африка, Южна Азия, Латинска Америка, Европа ... и стана ясно, че събирането на подкрепа за Интерпол и за ЮНЕСКО е приоритет над приоритетите \", подчерта Ходжай.\r\nСпоред професор Авни Мазрекай подобни твърдения обаче са нереалистични, тъй като никой не може да знае как в крайна сметка членовете на Интерпол и ЮНЕСКО ще гласуват.\r\n\"Мненията на други държави по въпросите на външната политика, като приемането на Косово в международни организации са резултат от процеса на вземане на решения в националните държавни структури. Не е логично да се каже, че може да се гарантира, че всяка държава ще гласува за Косово. Това може да се види и в края на гласуването. Но се знае как Косово работеше в последно време и това, че губи твърде много време за предизборната кампания и сформиране на правителство не създава благоприятни условия в международен план\", предупреди професорът по европейска интеграция.\r\nКосово се бори за членството в Интерпол и ЮНЕСКО от 2015 г. насам. Най-сериозният проблем за достъпа на страната в тези международни организации е лобирането срещу независимостта на Косово от страна на Сърбия и Русия.\r\n*** Лидерът на управляващата в Румъния Социалдемократическа партия Ливиу Драгнеа, заяви, че правителството в Букурещ не е предприемало каквито и да е било действия за приемането на единната европейска валута през 2022 г., съобщава електронното издание Romania Insider.\r\nСпоред него начинанието не е никак лесно и е необходимо по-нататъшно развитие на конкретен проект за него.\r\n„Има желание, естествено желание. За да се говори за предположения проект, ние се нуждаем от сериозен анализ на мнозинството, на целия парламент, на Националната банка, на правителството, трябва да имаме дискусия с президента. Това е нещо, което всички искаме, но това не е много лесен проект и не можем да си играем с него, което означава, че не можем да прокараме срокове\", подчерта Драгнеа. \r\nИзявлението му бе направено, след като министърът на външните работи на Румъния Теодор Мелешкану увери, че Румъния може да се присъедини към еврозоната през 2022 г., след като доходите на най-бедните граждани на страната се покачват.\r\n***", "date": "2017.08.30", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/08/30/2430543/izvanreden-tirazh-na-noviya-album-na-duet-riton-shte-bade-pusnat-v-prodazhba-v-denya-na-megakontserta-im-v-ndk-18-oktomvri.html", "text": "Извънреден тираж на новия албум на Катя и Здравко – \"Златен Ритон\", ще бъде отпечатан и пуснат в продажба на 18 октомври вечерта, когато Зала 1 на Националния дворец на културата ще е домакин на спектакъла \"Музика и любов\". Това съобщиха от екипа на Дует „Ритон“. На юбилейния мегаконцерт звездите ще изпълнят за пръв път новите си песни, а най-нетърпеливите им фенове ще могат да се сдобия с компакт диска, непосредствено преди началото, обявено за 19.00 часа. След премиерата на \"Златен Ритон\" около Коледа Катя и Здравко планират да бъде готов и двойният албум – CD и DVD в едно. Той ще съдържа не само текстовете на новите им хитове, но ще бъде и под формата на малък фото албум с най-запомнящите си красиви фотоси от концерта в НДК. През септември заводът за грамофонни плочи в Италия трябва да започне производството и на винила. След като вече изкараха червен и жълт винил, типично в стила на \"Ритон\" плочата с новите им песни за ценителите на аналоговия звук, ще бъде бяла, съобщава официалният сайт на дуета.", "date": "2017.08.30", "title": "Извънреден тираж на новия албум на Дует „Ритон“ ще бъде пуснат в продажба в деня на мегаконцерта им в НДК- 18 октомври"}
{"url": "http://www.focus-news.net/news/2017/08/30/2430544/ministar-temenuzhka-petkova-s-pod-2-shte-se-uvelichi-kraynata-tsena-na-prirodniya-gaz-ot-1-oktomvri-2017-g.html", "text": "По отношение на спекулациите, свързани с драстичното увеличаване на цената на природния газ, някъде прочетох с близо 60%, това изобщо не е така. Увеличението, което ще се получи в крайната цена, ще бъде съвсем минимално, под 2%. Това каза на брифинг след правителственото заседание енергийният министър Теменужка Петкова, предаде репортер на Агенция „Фокус“. „Това, което искам да споделя с вас е, свързано с информацията, която в последните дни се разпространява в публичното пространство за опасения за драстично увеличаване на цената на природния газ във връзка с промяната на такса „пренос“ и такса „достъп“ до газопреносната инфраструктура на „Булгартрансгаз“. В рамките на днешния ден предстои да бъде проведена среща между „Булгаргаз“, „Булгартрансгаз“, Министерството на енергетиката и КЕВР. В рамките на тази среща ще изясним всички детайли от този процес. Преди да стигнем до тях, може би е добре да стане ясно откъде всъщност тръгва цялата тази ситуация, за да стигнем до увеличаването на такса „пренос“ и „достъп“ на „Булгартрансгаз“, коментира Петкова. По думите ѝ на първо място това е изпълнение на регламент на ЕК, който е в сила от 2011 г. и по силата му всеки един от операторите трябва да промени своята тарифна политика. „Тя трябва да бъде разходоориентирана, трябва да бъде въведен входно изходен модел по отношение на определянето на цената за пренос и за достъп. За да се стигне до днешната ситуация, всички действия са преминали и са започнали още през 2012 г. Разработени са 2 методики във връзка с формирането на тези цени. Те са разработени от консултант на тогавашната КЕВР, съобразени са изцяло с изискванията на ЕС. Подложени са и са преминали 2 обществени обсъждания, така че целият този модел е направен при абсолютно публични и прозрачни условия. Цената за пренос и достъп, по която „Булгартрансгаз“ работи към настоящия момент е от 2005 г. и е определена с ценово решение на бившата ДКЕВР“, добави тя. \r\n„Сами може да прецените от 2005 г. до настоящия момент само с процента на инфлация, ако трябва да бъде актуализирана, тя трябва да е със съвсем други стойности. Не бива да забравяме, че моделът, който изисква регламентът на ЕК, е модел, който ще гарантира приходите на оператора, за да може той да осъществява своята дейност“, допълни енергийният министър. По думите ѝ в нашата газопреносна инфраструктура се извършват много сериозни инвестиции. „Булгартрансгаз“ ще развива концепцията за изграждане на газоразпределителен център на територията на България. Той трябва да спази всички изисквания, регламенти и директиви на ЕС в тази област“, каза още Теменужка Петкова.\r\nЛюба АЛЕКСИЕВА \r\nВидео от пресконференцията може да гледате на страницата на ИА „Фокус“ във „Фейсбук“", "date": "2017.08.30", "title": "Министър Теменужка Петкова: С под 2% ще се увеличи крайната цена на природния газ от 1 октомври 2017 г."}
{"url": "http://www.focus-news.net/news/2017/08/30/2430545/sofiya-obnovyavane-na-patnata-markirovka-znatsi-i-trabno-reshetachni-parapeti-shte-bade-izvarsheno-okolo-uchilishta-i-detski-gradini-predi-parviya-ucheben-den.html", "text": "Обновяване на пътната маркировка, знаци и тръбно-решетъчни парапети ще бъде извършено около училища и детски градини. Това съобщиха от пресцентъра на Столична община. Със заповед на кмета на София е създадена организация преди първия учебен ден - 15 септември да бъдат проверени районите около училища и детски градини. Извършва се подновяване на пътната маркировка, пешеходни пътеки, както и тръбно-решетъчни парапети, които са в лошо състояние. Предпазни парапети вече са подменени и по бул. “Тодор Александров“, между бул. “Христо Ботев“ и бул. “Мария Луиза“, на Ларгото в спирката на трамваите, по бул. “България“, по ул. “Лютиче“ - при трамвайната спирка. \r\nПредстои да бъде подменен тръбно-решетъчен парапет по бул. “Панчо Владигеров“, при кръстовището с бул. “Сливница“. \r\nСтоличен инспекторат и фирмите, ангажирани с почистването на града създават организация за миене на дворове на училищата преди първия учебен ден.", "date": "2017.08.30", "title": "София: Обновяване на пътната маркировка, знаци и тръбно-решетъчни парапети ще бъде извършено около училища и детски градини преди първия учебен ден"}
{"url": "http://www.focus-news.net/news/2017/08/30/2430546/v-kazanlak-shte-bade-otkrit-tehnicheski-kolezh-kam-tu-sofiya.html", "text": "Правителството прие постановление за откриване на Технически колеж – Казанлък, в структурата на Техническия университет – София. Откриването на основното звено е по предложение на ръководството на висшето училище и въз основа на проект, положително оценен от Националната агенция за оценяване и акредитация. Това съобщиха от правителствената информационна служба.\r\nВ Техническия колеж – Казанлък, ще се обучават студенти по специалности от професионално направление „Машинно инженерство” за придобиване на висше образование на степен “професионален бакалавър”. Капацитетът на учебното заведение е 230 студенти и е съобразен с институционалния капацитет на Техническия университет – София.\r\nВ колежа ще се обучават кадри за нуждите на редица предприятия в Казанлък и региона в областта на металообработването, производството на елементи за хидравлични съоръжения, както и за индустрията, свързана с военнопромишленото производство. Наличието на структура на висше училище в града ще допринесе за подобряване на достъпа до висше образование, създаване на устойчива връзка между висшите училища и пазара на труда за постигане на съответствие между търсене, както и предлагане на специалисти с висше образование.", "date": "2017.08.30", "title": "В Казанлък ще бъде открит Tехнически колеж към ТУ – София"}
{"url": "http://www.focus-news.net/news/2017/08/30/2430547/plovdiv-zhitelite-na-devet-sela-ot-oblastta-sa-bez-voda-zaradi-avarii-po-vodoprenosnata-mrezha.html", "text": "Жителите на девет села в Пловдивска област са без вода заради аварии по водопреносната мрежа. Това съобщи за Радио „Фокус“ – Пловдив дежурният диспечер във водоснабдителното дружество. С нарушено водоподаване за неопределен период от време са селата Болярци, Мулдава, Патриарх Евтимово, Розино, Златосел, Горна махала, Войсил, Старосел и Красново.\r\nДесетки домакинства на територията на град Баня в община Карлово също са без вода днес. Екипите на водоснабдителното дружество работят и по отстраняването на възникнали проблеми по водопреносната мрежа и на територията на град Пловдив. Без вода до края на работния ден днес са много домакинства, живеещи в района на бул. „Княгиня Мария Луиза“, на ул. „Ген. Данаил Николаев“ и при блок №204 в квартал „Тракия“.\r\nТони МИХАЙЛОВ", "date": "2017.08.30", "title": "Пловдив: Жителите на девет села от областта са без вода заради аварии по водопреносната мрежа"}
{"url": "http://www.focus-news.net/news/2017/08/30/2430548/neli-tetimova-uchilishten-psiholog-rolyata-na-psiholozite-v-uchilishtata-vse-oshte-e-neyasna.html", "text": "Ролята на психолозите в училищата все още е неясна. Това каза в интервю за Агенция „Фокус“ Нели Тетимова - училищен психолог в бургаското основно училище „Братя Миладинови“ и член на УС на Регионалната асоциация на училищните психолози и педагози в Бургас.\r\nТя уточни, че в момента се работи върху нова Нормативна уредба, която да направи по-ясни позициите на училищните психолози. „В момента се преработват документи и този преходен момент създава конфликти, напрежение и трудности. Не са ясни претенциите към нас, които са от различно естество, и е много трудно да изпълним всичко. Към нас има очаквания да се свърши работата почти на всички нива в училище, което е невъзможно. Да се справим с всички проблеми относно дисциплина, агресия, конфликти, общуване – това е нещо, което може да се направи с подкрепата на всички, които работят в учебното заведение“, каза още психологът.\r\nТетимова уточни и че очаква с новата Нормативна уредба на училищните педагози да се дадат още възможности за кариерно развитие. „Защото ние все още не сме включени ясно в системата за кариерно развитие в училище. Един учител например има различни степени в своето училище, докато за училищния психолог това все още не е ясно“, обясни тя.\r\nЦветилена СИМЕОНОВА", "date": "2017.08.30", "title": "Нели Тетимова, училищен психолог: Ролята на психолозите в училищата все още е неясна"}
{"url": "http://www.focus-news.net/news/2017/08/30/2430549/blagoevgrad-chetiri-zheni-sa-postradali-pri-katastrofa-mezhdu-lek-avtomobil-i-mikrobus-na-patya-mezhdu-selo-mesta-i-grad-gotse-delchev.html", "text": "Четири жени са пострадали при катастрофа между лек автомобил и микробус на пътя между село Места и град Гоце Делчев. Това съобщиха от ОДМВР - Благоевград. Вчера, около 17.50 часа, по пътя между село Места и град Гоце Делчев, лек автомобил „Мицубиши“ с 36-годишен водач от с. Боголин, община Сатовча, движейки се с несъобразена с пътните условия скорост, навлиза в лентата за насрещно движение и се блъска челно в насрещно движещ се пътнически микробус „Форд Транзит“ с 54-годишен водач. В резултат на инцидента са пострадали, пътуващите в автобуса: жена на 50 години от село Филипово, която е с фрактура на лява подбедрица и е настанена за лечение в МБАЛ - Благоевград, жена на 49 години от село Филипово, която е транспортирана за лечение в УМБАЛСМ „Пирогов“ в град София със счупена долна челюст и контузни рани в областта на главата, жена на 60 години от село Филипово, която е с контузия в областта на врата и гръден кош и след оказана медицинска помощ е освободена за домашно лечение, както и жена на 53 години от село Филипово, която е с контузни рани по главата и е настанена за наблюдение в МБАЛ - Разлог.", "date": "2017.08.30", "title": "Благоевград: Четири жени са пострадали при катастрофа между лек автомобил и микробус на пътя между село Места и град Гоце Делчев"}
{"url": "http://www.focus-news.net/news/2017/08/30/2430550/aleksandar-vulin-ministar-na-otbranata-na-sabriya-nie-sme-neutralna-strana-i-uchastvame-vav-voenni-ucheniya-s-vseki-ot-kogoto-imame-kakvo-da-nauchim.html", "text": "\"Ние сме военно неутрална страна и като такава участваме във военни учения с всички, от които има какво да научим - тренираме и участваме в съвместни учения, както със страните от НАТО, така и с тези от ОНД, с армията на САЩ и с армията на Русия\". Това е заявил новоназначеният министър на отбраната на Сърбия, Александър Вулин, по време на посещение в 4-та бронирана бригада в казармата \"1-ви пехотен полк Княз Милош Велики\" във Враня, предава електронното издание на белградския вестник Danas.\r\nНа журналистически въпрос по повод изявлението на министъра на външните работи на Латвия, че страни, които участват в съвместни военни учения с Русия поставят под съмнение бъдещата си интеграция в ЕС, сръбския военен министър заявява, че \"не за първи път официален представител на Латвия се опитва да формулира външната политика на Сърбия и какво трябва да прави сръбската армия, но Сърбия е държава, която сама определя външната политика и военното си сътрудничество.\" \r\nПо време на посещението във военното поделение  във Враня министър Вулин е бил придружен от началника на Генералния щаб на сръбската армия генерал Любиша Дикович..Тереза Герова", "date": "2017.08.30", "title": "Александър Вулин, министър на отбраната на Събрия: Ние сме неутрална страна и участваме във военни учения с всеки, от когото имаме какво да научим"}
{"url": "http://www.focus-news.net/news/2017/08/30/2430551/haber-7-v-turtsiya-se-tarsi-formula-za-namirane-na-instruktori-na-boyni-piloti-za-f-16.html", "text": "След опита за преврат в Турция от 15 юли м.г. стана известно, че структурите на т.нар. „Терористична организация на гюленистите/Паралелна държавна структура” (ФЕТО/ПДС) във въоръжените сили са проникнали най-дълбоко във ВВС, съобщава електронното издание на ТВ Хабер 7. \r\nВ рамките на над една година броят на отстранените от ВВС достигна 1752 души. Официално оповестените данни показват, че сред уволнените броят на бойните пилоти е 300 – 350 души.\r\nПреобладаващата част от турските бойни самолети съставляват произвежданите заедно с американската фирма Lockheed Martin – 240 бр. „Ф-16”. По време на пуча 25 пилоти-превратаджии са летели именно на тези „Ф-16”, като 11 от тях лично са бомбардирали критичните обекти. В резултат на извършената чистка във ВВС съотношението брой на местата в пилотската кабина/пилоти, което по норматив трябва да е 1/1.5, е спаднало на 1/0.8 (дори и под елементарното критично съотношение 1/1). \r\nПравителството засилва мерките за стимулиране завръщането във ВВС на напусналите по собствено желание пилоти и успоредно с това усилено търси сертифицирани инструктори за обучение на нови бойни пилоти. На това търсене на Турция единственият положителен отговор дойде от Пакистан. \r\nСАЩ обаче възразиха сертифицирани пакистански инструктори на „Ф-16” да бъдат докарвани в Турция. Впрочем, всички действия с оборудването и военната техника, базирана и лицензирана в САЩ, изискват предварителното одобрение на Вашингтон. В т.ч. покупко-продажби с трети страни; техническо поддържане, профилактика  и ремонт; обучение на персонала.\r\nСлед този отказ пакистански инструктори да дойдат в Турция, Анкара поднови предложението си към Вашингтон САЩ да изпратят свои инструктори. Според добитите сведения, Пентагона е отговорил отрицателно и на това турско предложение. Даденият на Анкара буквален отговор е: „Ние нямаме програма за обучение на пилоти зад граница. Изпратете вашите пилоти на „Ф-16” в САЩ и ние тук ще ги обучим.”\r\nТурция обаче продължава да е настоятелна в позицията си. А именно, че обучението на новите пилоти трябва да става в бази в Турция и „в условията на нейната собствена география”, посочва още Хабер 7. Георги Димов", "date": "2017.08.30", "title": "Хабер 7: В Турция се търси формула за намиране на инструктори на бойни пилоти за Ф-16"}
{"url": "http://www.focus-news.net/news/2017/08/30/2430552/sofiya-dvama-chuzhdi-grazhdani-poluchiha-uslovni-prisadi-za-nezakonno-preminavane-i-prevezhdane-na-detsa-prez-balgarskata-granitsa.html", "text": "Двама чужди граждани получиха условни присъди за незаконно преминаване и превеждане на деца през българската граница. Това съобщиха от пресцентъра на Апелативна прокуратура - София. На 23 юли 2017 г. на ГКПП - Калотина гражданката на Афганистан с инициали Т.Р. направила опит незаконно да премине през границата на страната от Република България в Република Сърбия. С цел да заблуди граничен полицай тя представила на граничен полицай официални документи за самоличност, издадени от Кралство Нидерландия за друго лице. Действията на чужденката останали недовършени поради намеса на служителите на КПП. \r\nОсвен опита да премине границата без надлежно разрешение и използване на неистински документи, в съучастие със мъж с инициали С. Х., който е с двойно гражданство – на Афганистан и Швеция, Т. Р. направила опит незаконно да преведе през границата две момичета – на четири години и на година и половина. \r\nЗащитниците на обвиняемите са сключили споразумение с прокурор в Районна прокуратура – Сливница, с което чужденците се признали за виновни в извършените от тях престъпления. На Т. Р. е определено наказание от осем месеца „лишаване от свобода“ с тригодишен изпитателен срок и глоба в размер на 150 лв. Наказанието за нейния съучастник е осем месеца „лишаване от свобода“, чието изпълнение е отложено за срок от три години. \r\nОпределението на съда има характер на влязла в сила присъда.", "date": "2017.08.30", "title": "София: Двама чужди граждани получиха условни присъди за незаконно преминаване и превеждане на деца през българската граница"}
{"url": "http://www.focus-news.net/news/2017/08/30/2430553/83-detsa-shte-poluchat-personalni-pensii.html", "text": "83 деца без право на наследствена пенсия от починал родител ще получат персонални пенсии в размер на 108,88 лв. месечно, реши правителството. Това съобщиха от правителствената информационна служба.\r\nПенсиите са в размер на 90 на сто от социалната пенсия за старост и ще се изплащат от 1 септември. С отпускането им ще бъдат подпомогнати 44 семейства, останали в затруднено финансово положение.", "date": "2017.08.30", "title": "83 деца ще получат персонални пенсии"}
{"url": "http://www.focus-news.net/news/2017/08/30/2430554/prezidentat-rumen-radev-shte-udostoi-s-visshe-darzhavno-otlichie-poslanika-na-slovashkata-republika-marian-yakubotsi-na-31-avgust.html", "text": "На 31 август в Гербовата зала на „Дондуков“ 2 държавният глава Румен Радев ще удостои с орден „Стара планина“ първа степен извънредния и пълномощен посланик на Словашката република в Република България Мариан Якубоци. Това съобщиха от прессекретариата на държавния глава. Висшето държавно отличие ще бъде връчено на посланик Якубоци за неговия изключителен принос за укрепването и развитието на отношенията на приятелство и сътрудничество между Република България и Словашката република.", "date": "2017.08.30", "title": "Президентът Румен Радев ще удостои с висше държавно отличие посланика на Словашката република Мариан Якубоци на 31 август"}
{"url": "http://www.focus-news.net/news/2017/08/30/2430555/reuters-kanadskoto-posolstvo-v-berlin-e-evakuirano-zaradi-bombena-zaplaha-politsiyata-otreche-da-e-davala-podobni-razporezhdaniya.html", "text": "Служителите на дипломатическото представителство на Канада във федералната германска столица Берлин са били евакуирани от сградата на посолството след получена бомбена заплаха, предава Reuters.\r\nСигналът е подаден около 9 часа в сряда сутрин, но от полицията не са приели заплахата сериозно, поради което служителите на посолството са започнали да се връщат в сградата, обясни говорител на правоохранителните органи в Берлин. Същевременно бе пояснено, че полицията не е разпореждала евакуацията на сградата. \r\nОт дипломатическата мисия на Канада все още няма официален коментар във връзка с инцидента.Тереза Герова", "date": "2017.08.30", "title": "Reuters: Канадското посолство в Берлин е евакуирано заради бомбена заплаха, полицията отрече да е давала подобни разпореждания"}
{"url": "http://www.focus-news.net/news/2017/08/30/2430556/ministar-temenuzhka-petkova-uvelichenieto-na-kraynata-tsena-na-prirodniya-gaz-edva-li-shte-se-useti-ot-bitovite-potrebiteli-ili-shte-okazhe-shok-na-pazara.html", "text": "Увеличението на крайната цена на природния газ ще бъде абсолютно минимално. Едва ли битовите потребители и консуматори ще усетят и ще се окаже някакъв шок за пазара. Това каза на брифинг след правителственото заседание енергийният министър Теменужка Петкова, предаде репортер на Агенция „Фокус“. „Такова нещо няма как да се случи. Искам да е ясно още отсега. За да бъде спокоен българският бизнес и българските потребители, ще направим нарочна среща в рамките на следващата седмица, на която ще обясним точно какъв ще бъде ефектът върху цената и ако има някакви неясноти, всичко което трябва да се покаже, ще се покаже с цифри и реални параметри“, подчерта Петкова.\r\nПо думите ѝ в рамките на днешната среща между КЕВР, „Булгаргаз“, „Булгартрансгаз“ и Министерството на енергетиката ще бъдат направени анализи, ще бъдат чути гледните точки и през следващата седмица ще бъде направена среща и с бизнеса, за да могат да изяснят концепцията. „Ако има някакво неразбиране или неяснота по определението на методологията и формирането на цената, то това да стане ясно и да бъдат спокойни от бизнеса. За нас като правителство е изключително важно българската индустрия да работи в една абсолютно конкурентна среда, за да може и нашата икономика да бъде конкурентоспособна. Искаме да направим така, че българският бизнес да бъде спокоен. В същото време не бива да се правят спекулации във връзка с някакви твърдения за драстично увеличаване на цената на природния газ просто защото такава няма как да има. Всичкото е на базата на методика, която е претърпяла обществено обсъждане. Разработена е от консултанти така че отговаря на всички изисквания и параметри на регламента на ЕС, който ние сме длъжни да спазим“, коментира Петкова. Според нея, ако не го направят, рискуват да бъде стартирана наказателна процедура срещу България – нещо, което никой от тях не иска и което би попречило и за реализацията на българските проекти в областта на природния газ. „Това нещо трябва да се случи с новата газова година, която започва от 1 октомври 2017 г. Тази методика е трябвало да бъде въведена още преди близо 3-4 години назад във времето. Не можем да говорим за засегнати страни. Говорим за изпълнението на един регламент, който има пряко приложение над нашето национално законодателство. Не можем да говорим за засегнати страни, а за ангажименти, които България трябва да изпълни, като страна членка на ЕС по отношение на модела на ценообразуване на нашия газопреносен оператор. Този ангажимент не е бил изпълнен и сега трябва да бъде“, каза още Теменужка Петкова.\r\nЛюба АЛЕКСИЕВА \r\nВидео от пресконференцията може да гледате на страницата на ИА „Фокус“ във „Фейсбук“", "date": "2017.08.30", "title": "Министър Теменужка Петкова: Увеличението на крайната цена на природния газ едва ли ще се усети от битовите потребители или ще окаже шок на пазара"}
{"url": "http://www.focus-news.net/news/2017/08/30/2430557/sazdadeni-sa-usloviya-za-modernizatsiya-na-ribarsko-pristanishte-vav-varna.html", "text": "Правителството учреди в полза на община Варна безвъзмездно право на строеж върху имот, част от морското дъно, в границите на вътрешните морски води на България в Черно море. Това ще позволи на община Варна да реализира проект за модернизация на рибарското пристанище „Карантината” по Програмата за морско дело и рибарство 2014-2020. Това съобщиха от правителствената информационна служба.\r\nПроектът за модернизация и реконструкция на рибарско пристанище „Карантината“ включва пристрояване и надстрояване на съществуващото хидротехническо съоръжение и изграждане на нови пристанищни съоръжения за защита на пристанищната акватория от ветрово и вълново въздействие, за приставане и обслужване на риболовните кораби и за разтоварване и първа продажба на уловите от прясна риба.\r\nНа община Левски е прехвърлена собствеността върху терена и сградите на Професионалната гимназия по селско стопанство „Никола Й. Вапцаров“ в града. Досега имотът е бил в управление на Министерството на земеделието, храните и горите като неин принципал. Промяната на собствеността е поради обявяването на гимназията за общинско училище.\r\nС друго решение за частна държавна собственост беше обявена 2-етажна сграда във Велико Търново с предоставено право на управление на МВР за изпълнение на функциите на Районната служба за пожарна безопасност и защита на населението и на Регионалната дирекция „Пожарна безопасност и защита на населението“. Сградата е в аварийно състояние, а възстановяването й е нецелесъобразно и изисква значителен финансов ресурс. Правителството даде съгласието си тя да бъде премахната.", "date": "2017.08.30", "title": "Създадени са условия за модернизация на рибарско пристанище във Варна"}
{"url": "http://www.focus-news.net/news/2017/08/30/2430558/filmat-imash-edin-zhivot-pazi-go-shte-bade-predstaven-v-stolitsata-kato-chast-ot-bezplatnite-prozhektsii-na-bchk-v-doma-na-kinoto.html", "text": "Продължават безплатните прожекции на БЧК в Дома на киното. Това съобщиха от пресцентъра на БЧК. На 31 август 2017 г., от 19.00 часа, ще бъде представен филма “Имаш един живот – пази го“, след което зрителите ще имат възможност да зададат своите въпроси, свързани с темата първа помощ. \r\nВсеки ден по пътищата на страната ни десетки хора стават жертви. Пътните злополуки възникват неочаквано по всяко време и на различно място. Те обикновено са съпроводени от наранявания и състояния, застрашаващи живота на пострадалите. При такива ситуации най-важна е помощта, която се оказва в първите минути след инцидента. Тази помощ в повечето случаи се извършва от очевидци на ПТП или хора, които се намират в близост до него. Обикновено това са водачи и пътници на други МПС. Това налага всички участници в движението по пътищата да бъдат обучени по Първа долекарска помощ.", "date": "2017.08.30", "title": "Филмът “Имаш един живот – пази го“ ще бъде представен в столицата като част от безплатните прожекции на БЧК в Дома на киното"}
{"url": "http://www.focus-news.net/news/2017/08/30/2430559/kyustendil-zapochna-ukrepvaneto-na-uchastak-ot-koritoto-na-reka-bistritsa-v-dupnitsa.html", "text": "Започна укрепването на участък от коритото на река Бистрица в Дупница. Това съобщи за Радио „Фокус” – Кюстендил Христо Апостолов, експерт към Община Дупница. По думите му дейностите се извършват след обявена обществена поръчка и подписване на договор с избраната фирма-изпълнител. Стойността на укрепителните дейности е в размер на 235 661 лева. Сред предстоящите дейности за изпълнение са изграждане на бетонна укрепителна стена, хидроизолация и насипване, както и други съпътстващи работи. Изграждането на подпорни стени в един от опасните участъци в коритото на река Бистрица се финансира по Програмата за трансгранично сътрудничество между България и Сърбия.\r\nВенцеслав ИЛЧЕВ", "date": "2017.08.30", "title": "Кюстендил: Започна укрепването на участък от коритото на река Бистрица в Дупница"}
{"url": "http://www.focus-news.net/news/2017/08/30/2430560/blagoevgrad-150-kilograma-naryazan-tyutyun-sa-izzeti-pri-proverka-na-lek-avtomobil-v-bansko.html", "text": "150 килограма нарязан тютюн са иззети при проверка на лек автомобил в Банско. Това съобщиха от ОДМВР - Благоевград. От полицейски служители на РУ - Банско, около 5.50 часа на 29 август, в района на ул. “Патриарх Евтимий“ в Банско, е спрян за проверка лек автомобил „Мерцедес“, управляван от лице с инициали Н. А. (на 40 г.) от село Абланица, община Хаджидимово. В багажното отделение на автомобила са намерени и иззети полиетиленови торби, съдържащи около 150 килограма нарязан тютюн, без наличен бандеролен знак. За случая е уведомена РП-Разлог.", "date": "2017.08.30", "title": "Благоевград: 150 килограма нарязан тютюн са иззети при проверка на лек автомобил в Банско"}
{"url": "http://www.focus-news.net/news/2017/08/30/2430561/navarshvat-se-30-godini-ot-postavyaneto-na-nepokatnatiya-i-do-dnes-svetoven-rekord-ot-209-sm-na-stefka-kostadinova-v-skoka-na-visochina.html", "text": "Навършват се 30 години от едно историческо за България и за глобалния спорт събитие – поставянето на непокътнатия и до днес световен рекорд от 209 см на Стефка Костадинова в скока на височина. Това съобщиха от Българския олимпийски комитет. На 30 август 1987 г., по време на II Световното първенство зрителите по трибуните на  Олимпийския стадион в Рим и милиарди пред тв екраните стават свидетели на феноменално постижение, което и до днес е недостижимо за никой друг на планетата. Тези 209 см в италианската столица са част от удивителната кариера на българката, призната за най-великата в историята на тази дисциплина. Тогава, едва 22-годишна, Стефка бързо си е осигурила абсолютно превъзходство в дисциплината и побеждава навсякъде. Голямото шоу обаче предстои. Всичко е подбрано като в приказките: мястото – Вечния град, времето – точно на Световното първенство, пред камерите и погледите на милиарди зрители по целия свят. Всичко за магията е готово. Сякаш за да се засили ефектът от предстоящото уникално постижение, атракцията на Стефка се предхожда един турболентен световен рекорд в бягането на 100 м. Бен Джонсън взривява трибуните, но зрителите тепърва предстои до видят след минути нещо също толкова гениално, но много по-трайно. Нещо, което ще остане да блести десетилетия наред. Световният рекорд на Стефка Костадинова от 209 см. И за да е всичко като по конец – Стефка прави своя „скок на живота“ пред очите на своя кумир. Миг след кулминацията на вечерта, камерите показват на трибуните сред зрителите Сара Симеони, олимпийската шампионка от Москва 1980 г. аплодира от сърце момичето, което я боготвори. Стефка стига до рекорда в Рим с 9 успешни скока. Ето какво казва Стефка Костадинова по повод годишнината от рекорда: „Тези 209 см станаха през годините нещо като мой запазен знак, нещо като емблема, която стои като доказателство за човешките възможности. Но световният рекорд не е само мой. Той е на България. Този рекорд, а и всичките ми други рекорди и успехи станаха факт благодарение на хората край мен, на моя екип, на треньори, доктори, на ръководители и на държавата, инвестирала в спорта. Благодаря на Ники Петров, с когото още сме световен тандем. Той ме възпита като спортист, жена и човек. Благодаря на клуб „Тракия”, на спортното училище в Пловдив и на атлетическата ни федерация.  И нещо много важно – това постижение е и благодарение на останалите много силни българки в дисциплината. Българската школа роди такава конкуренция, която помиташе рекордите. Тогава, на Олимпийския стадион в Рим не съм мислила за това  колко време ще удържат тези 209 см…  Емоцията беше толкова силна… Много атлетки след това опитваха да подобрят рекорда – някои бяха много близо, аз самата също опитвах десетки пъти… Много ми се иска – и ще бъде щастлива – ако този рекорд бъде подобрен от българка. И така да си остане наш. Защото точно подобни световни върхове предизвикват респект в останалите. Само така – като побеждаваш и си на върха – печелиш уважение и признание. Благодаря за многото поздравления и като отбелязваме годишнината от световния рекорд 209 см пожелавам на всеки намери своя личен път към върха,“ казва още Костадинова. Само България може да се похвали с най-стария действащ рекорд в атлетиката.", "date": "2017.08.30", "title": "Навършват се 30 години от поставянето на непокътнатия и до днес световен рекорд от 209 см на Стефка Костадинова в скока на височина"}
{"url": "http://www.focus-news.net/news/2017/08/30/2430562/blagoevgrad-rayonnata-prokuratura-petrich-predade-na-sad-sluzhitel-na-mobilen-operator-sastavil-neistinski-dogovori.html", "text": "Районната прокуратура - Петрич предаде на съд служител на мобилен оператор - жена с инициали Й. Г., съставил неистински договори, за документно престъпление. Това съобщиха от пресцентъра на Апелативна прокуратура - София. Обвиняемата Й. Г. работела в гр. Петрич за търговец, предлагащ услугите на мобилен оператор, като през 2005 г. станала управител на търговски обект. \r\nПрез месец март 2014 г., в качеството си на длъжностно лице, обвиняемата решила да се възползва от служебното си положение, за да получи мобилно устройство на лизинг. Тя съставила два договора с използване на данни на своя девер - мъж с инициали Б. Г., който бил дългогодишен абонат и лоялен клиент на „КБМ“ (Т.), без негово знание и съгласие. Единият бил за мобилна услуга по определена програма, а другият – за лизинг на лаптоп „Lenovo“. Съгласно погасителния план, мобилното устройство на стойност 1147.70 лв. следвало да бъде изплатено с 23 месечни вноски по 49.90 лв. всяка. Обвиняемата Г. се подписала за представителя на оператора, а на мястото на потребителя имитирала подписа на Б.Г. \r\nПрез февруари 2016 г. пострадалият Г. посетил офис на „Т.“, за да изясни защо са му били спрени изходящите обаждания при наличието на редовни плащания от негова страна. При извършена справка било установено, че той дължи около 500 лв. за лаптоп, който взел на изплащане. \r\nБ.Г., който до онзи момент нямал никаква представа, че негово име фигурира в двата договора, подал искане до централата на „Т.“ за предоставяне на копие от въпросните документи. Като се уверил, че положеният в тях подпис е фалшифициран, той подал жалба в РУ-Петрич. \r\nВпоследствие Г. разбрал, че известно време след активирането на договорите, лизинговите вноски били плащани от неустановено лице, но впоследствие спрели, като общият размер на задължението възлиза на около 700 лева. \r\nПри извършването на графологично изследване на подписите и почерка в документите обвиняемата Й. Г. отказала да даде сравнителните образци, но с определение на съда такива били иззети принудително. По резултатите от експертизата било установено, че подписите на потребител и лизингополучател не са изписани от пострадалия Б.Г., а от обвиняемата Г. \r\nЗа това престъпление законът предвижда наказание „лишаване от свобода“ до пет години.", "date": "2017.08.30", "title": "Благоевград: Районната прокуратура - Петрич предаде на съд служител на мобилен оператор, съставил неистински договори"}
{"url": "http://www.focus-news.net/news/2017/08/30/2430563/kyustendil-obshtinskite-savetnitsi-shte-razgledat-vaprosa-za-deponirane-na-bitovite-otpadatsi-v-lukovit-na-zasedanieto-si-na-31-avgust.html", "text": "Съветниците в Кюстендил ще разгледат въпроса за депониране на битовите отпадъци в Луковит. Това съобщи за Радио „Фокус” – Кюстендил общинският съветник Огнян Атанасов. За предстоящото заседание на Общински съвет на 31 август е внесена извънредна докладна записка, касаеща този въпрос. Поради необходимостта от закриване на сегашното общинско депо и заради все още нереализирания проект за система за управление на отпадъците към сдружение „Рила еко”, към което членува Община Кюстендил, са изпратени писма до 7 общини с действащи регионални депа за депониране на битовите отпадъци на Кюстендил. Единствено регионалното депо за неопасни отпадъци в Луковит е получено разрешение за депониране, включващо и конкретни параметри и цени. Съветниците ще разгледат параметрите и ще излязат с решение.\r\nВенцеслав ИЛЧЕВ", "date": "2017.08.30", "title": "Кюстендил: Общинските съветници ще разгледат въпроса за депониране на битовите отпадъци в Луковит на заседанието си на 31 август"}
{"url": "http://www.focus-news.net/news/2017/08/30/2430564/der-spiegel-germaniya-zapochva-proverki-na-prodadenite-zad-granitsi-orazhiya.html", "text": "В продължение на десетилетия Германия е един от водещите световни износители на оръжие. Сега за първи път федералното правителство се опитва да въведе контрол на движението на продадените оръжия, съобщава изданието Der Spiegel.\r\nПървата проверка на място е извършена в Индия, съобщиха от Федералната служба за икономика и контрол на износа (BAFA). „Проверяваме дали доставените оръжия са предадени на крайния потребител\", заяви директорът на службата Андреас Оберщелер, подчертавайки, че не са открити нередности при проверката. \r\nВ пилотната фаза на инициативата службата ще се концентрира върху проследяването на малки и леки оръжия – пистолети и револвери, и някои видове пушки като тези, използвани от снайперистите.\r\nПредприетите мерки за контрол над износа обаче са само една малка стъпка за подобряването на сигурността при извършването на доставките, което да гарантира, че оръжията няма да попаднат в грешни ръце. От редакцията припомнят, че през 2016 г. федералното правителство в Берлин е одобрило износ на оръжия на стойност 6,85 млрд. евро. \r\nСпоред неотдавнашния доклад на Стокхолмския международен институт за изследване на мира (SIPRI), Германия е на пето място сред най-големите износители на оръжие в света. Най-големият вносител е Индия, една от водещите световни ядрени сили. \r\nВъведеният контрол е сред регламентите, които Зигмар Габриел отхвърли по време на мандата си на икономически министър. На получаващите държави не е разрешено да препродават доставените оръжия. Досега обаче Германия не проверяваше дали това условие се спазва от държавите, които купуват произведените в страната оръжия. \r\nВсички т.нар. трети страни, т.е. всички държави, които не са нито членки на ЕС, нито на НАТО, може да бъдат проверявани. Износът на оръжие в тези държави се осъществява само при условие, че те се съгласят с проверките. „В противен случай няма да се издават разрешителни\", подчерта Андреас Оберщелер.\r\nДържавният секретар във федералното икономическо министерство Матиас Махниг посочи, че Германия е първата страна в ЕС, която извършва подобни проверки, и има най-строги правила за износ на малки оръжия..Тереза Герова", "date": "2017.08.30", "title": "Der Spiegel: Германия започва проверки на продадените зад граници оръжия"}
{"url": "http://www.focus-news.net/news/2017/08/30/2430565/mvr-shte-predstavi-na-brifing-rezultatite-ot-provedenata-operatsiya-za-kontrol-na-skorostta-organizirana-ot-tispol.html", "text": "МВР ще представи на брифинг резултатите от проведената операция за контрол на скоростта, организирана от TISPOL. Това съобщиха от пресцентъра на МВР. Брифингът ще се проведе днес, от 15.30 часа, в сградата на ГД „Национална полиция“ на бул. „Александър Малинов“ №1.", "date": "2017.08.30", "title": "МВР ще представи на брифинг резултатите от проведената операция за контрол на скоростта, организирана от TISPOL"}
{"url": "http://www.focus-news.net/news/2017/08/30/2430566/afp-nad-60-dushi-sa-zaginali-pri-sblasatsi-mezhdu-siriyskite-pravitelstveni-sili-i-chlenove-na-islyamska-darzhava.html", "text": "През последните 24 часа в сраженията между сирийските правителствени сили и членовете на „Ислямска държава“ в провинция Рака са загинали 64 души, предава AFP, като се позовава на данни от Сирийската обсерватория за човешки права. \r\nСблъсъците съпровождат напредването на армията на Дамаск от Рака, Северна Сирия, към съседната провинция Дейр ез-Зор, единствената, която остава в ръцете на джихадистите. .Тереза Герова", "date": "2017.08.30", "title": "AFP: Над 60 души са загинали при сблъсъци между сирийските правителствени сили и членове на „Ислямска държава“"}
{"url": "http://www.focus-news.net/news/2017/08/30/2430567/republika-koreya-otkriva-pochetni-konsulstva-vav-varna-i-burgas.html", "text": "Министерският съвет даде съгласие във Варна и в Бургас да бъдат открити почетни консулства на Република Корея, които ще обхващат териториите на двете области. За почетен консул във Варна е предложен Иво Михайлов, а в Бургас – Йосиф Спиридонов. Това съобщиха от правителствената информационна служба. Двамата са представители на бизнеса и поддържат и развиват дългогодишни контакти с партньори в Република Корея.\r\nОткриването на почетните консулства ще предостави нови възможности за развитие на отношенията между двете държави в тъговско-икономическата сфера, младежта и спорта, културния, научен и образователен обмен.", "date": "2017.08.30", "title": "Република Корея открива почетни консулства във Варна и Бургас"}
{"url": "http://www.focus-news.net/news/2017/08/30/2430568/nsi-obshtiyat-indeks-na-tsenite-na-proizvoditel-prez-yuli-2017-g-narastva-s-13-spryamo-predhodniya-mesets.html", "text": "Общият индекс на цените на производител през юли 2017 г. нараства с 1.3% спрямо предходния месец. Това сочи статистика на Националния статистически институт (НСИ). По-високи цени са регистрирани при производството и разпределението на електрическа и топлоенергия и газ - с 6.5%, а намаление е отчетено в добивната промишленост - с 2.9%, и в преработващата промишленост - с 0.2%.\r\nПо-съществен спад на цените в преработващата промишленост  се наблюдава при производството на химични продукти - с 2.4%, и при производството на превозни средства, без автомобили - с 0.6%, а увеличение е регистрирано при производството на тютюневи изделия - с 0.8%, и при производството на текстил и изделия от текстил, без облекло - с 0.7%.\r\nОбщият индекс на цените на производител през юли 2017 г. нараства с 4.7% в сравнение със същия месец на 2016 година. Увеличение на цените е отчетено при производството и разпределението на електрическа и топлоенергия и газ - с 10.0%, в добивната промишленост - с 6.8%, и в преработващата промишленост - с 2.8%. \r\nВ преработващата промишленост по-съществено нарастване на цените се наблюдава при производството на основни метали - с 10.2%, при производството на автомобили, ремаркета и полуремаркета - с 5.0%, и при производството на дървен материал и изделия от него, без мебели - с 4.7%, а намаление е регистрирано при производството на превозни средства, без автомобили - с 0.9%, при обработката на кожи; производството на изделия от обработени кожи без косъм и при производството на компютърна техника, електронни и оптични продукти - по 0.5%.\r\nИндексът на цените на производител на вътрешния пазар през юли 2017 г. е с 2.4% над равнището от предходния месец. Увеличение на цените е отчетено при производството и разпределението на електрическа и топлоенергия и газ - с 6.9%, докато намаление е регистрирано в добивната промишленост - с 0.6%, и в преработващата промишленост - с 0.1%.\r\nВ преработващата промишленост  намаление на цените спрямо предходния месец се наблюдава при производството на химични продукти - с 3.0%, и при производството на изделия от каучук и пластмаси - с 0.6%, а увеличение е отчетено при производството на тютюневи изделия - с 1.5%, и при производството на основни метали - с 1.2%.\r\nИндексът на цените на производител на вътрешния пазар през юли 2017 г. нараства с 5.3% в сравнение със същия месец на 2016 година. Увеличение на цените е регистрирано при производството и разпределението на електрическа и топлоенергия и газ - с 10.3%, в добивната промишленост - с 4.2%, и в преработващата промишленост - с 2.4%.\r\nПо-високи цени в преработващата промишленост спрямо юли 2016 г. са отчетени при: производството на основни метали - с 8.6%, производството на тютюневи изделия и производството на електрически съоръжения - по 4.5%. Намаление на цените се наблюдава при производството на компютърна техника, електронни и оптични продукти - с 0.3%, и при обработката на кожи; производството на изделия от обработени кожи без косъм - с 0.1%.\r\nИндексът на цените на производител на международния пазар през юли 2017 г. е с 0.7% под равнището от предходния месец.\r\nВ преработващата промишленост  е отчетено намаление на цените с 0.3%. По-ниски цени са регистрирани при производството на химични продукти - с 2.0%, и при производството на превозни средства, без автомобили - с 0.9%, а увеличение се наблюдава при производството на изделия от каучук и пластмаси - с 1.1%, и при производството на дървен материал и изделия от него, без мебели - с 1.0%.\r\nИндексът на цените на производител на международния пазар през юли 2017 г. нараства с 3.5% в сравнение със същия месец на 2016 година.\r\nВ преработващата промишленост увеличението на цените е с 3.2%. По-високи цени са отчетени при производството на хартия, картон и изделия от хартия и картон - с 11.0%, и при производството на основни метали - с 10.5%, а намаление се наблюдава при производството на химични продукти - с 2.5%, и при производството на превозни средства, без автомобили - с 1.4%.", "date": "2017.08.30", "title": "НСИ: Общият индекс на цените на производител през юли 2017 г. нараства с 1.3% спрямо предходния месец"}
{"url": "http://www.focus-news.net/news/2017/08/30/2430569/dobrich-chetirima-mazhe-sa-zadarzhani-za-otvlichane-i-poboy.html", "text": "Четирима мъже са задържани за отвличане и побой. Това съобщиха от ОДМВР - Добрич. На 29 август, около 8.30 часа, е подаде сигнал от 22-годишен мъж от град Генерал Тошево за това, че около 23.00 часа на 28 август, неизвестни извършители са го качили в багажното отделение на лек автомобил, отвели са го в покрайнините на град Генерал Тошево и са му нанесли побой. От проведените незабавни оперативно-издирвателни и процесуално-следствени действия от полицейските служители са установени извършителите на деянието. С полицейска мярка за срок от 24 часа са задържани криминално проявения 42-годишен мъж с инициали З. П. от град Г. Тошево, криминално проявения и осъждан 38-годишен мъж с инициали Д. Р. от град Г. Тошево, 35-годишен мъж с инициали Н. Н. от с. Кардам (област Добрич) и криминално проявения и осъждан 38-годишен мъж с инициали С. Й. от град Г. Тошево. Установено е и МПС, използвано за извършване на деянието. Материалите са докладвани на ОП - Добрич. Работата по установяване и документиране на цялостната престъпна дейност на извършителите продължава.", "date": "2017.08.30", "title": "Добрич: Четирима мъже са задържани за отвличане и побой"}
{"url": "http://www.focus-news.net/news/2017/08/30/2430570/stranite-po-konventsiyata-za-politseysko-satrudnichestvo-v-yugoiztochna-evropa-podpisvat-sporazumenie-za-avtomatiziran-obmen-na-dnk-danni.html", "text": "Правителството одобри присъединяването на България към споразумение за автоматизиран обмен на ДНК данни, дактилоскопични данни и данни за регистрация на МПС. Споразумението ще бъде подписано още от Албания, Австрия, Босна и Херцеговина, Унгария, Република Македония, Молдова, Черна гора, Румъния, Сърбия и Словения. Това съобщиха от правителствената информационна служба. Подписването на споразумението е израз на волята на страните за установяване на полицейско сътрудничество по отношение борбата със заплахите срещу обществената сигурност, свързани с превенцията, разкриването и разследването на престъпления, както е заложено в сключената между тях Конвенция за полицейско сътрудничество в Югоизточна Европа.\r\nКомпетентен орган за прилагане на споразумението от българска страна е Министерството на вътрешните работи.", "date": "2017.08.30", "title": "Страните по Конвенцията за полицейско сътрудничество в Югоизточна Европа подписват споразумение за автоматизиран обмен на ДНК данни"}
{"url": "http://www.focus-news.net/news/2017/08/30/2430571/vjesti-cherna-gora-polski-planinar-se-izgubi-i-predizvika-golyam-gorski-pozhar-kray-bar.html", "text": "Полски планинар, изгубил се в планината, е предизвикал голям горски пожар над Бар, предава електронното издание на черногорския вестник Vjesti, като се позовава на информация на Велизер Чеганович, началник на службата за гражданска защита в Бар.\r\nСпоред изданието ситуацията се усложнява допълнително от силния вятър и поставя под заплаха курорта Сутоморе на Адриатическото крайбрежие.Тереза Герова", "date": "2017.08.30", "title": "Vjesti (Черна Гора): Полски планинар се изгуби и предизвика голям горски пожар край Бар"}
{"url": "http://www.focus-news.net/news/2017/08/30/2430572/balgariya-shte-se-prisaedini-kam-dve-tehnicheski-sporazumeniya-mezhdu-strani-ot-nato-za-vzaimna-poddrazhka.html", "text": "Правителството одобри присъединяването на България към две технически споразумения, сключени между страни от НАТО – за взаимна поддръжка чрез обмен на услуги в областта на въздушния транспорт и дейности на военновъздушните сили и за взаимна поддръжка чрез обмен на услуги в областта на транспорта по повърхността за осигуряване на дейности на въоръжените сили. Това съобщиха от правителствената информационна служба. Решението ще позволи на България да изпълнява поетите военни ангажименти, произтичащи от пълноправното членство на страната в НАТО, с което ще бъдат повишени отбранителните способности за гарантиране на националната сигурност и интегриране към колективната отбрана.", "date": "2017.08.30", "title": "България ще се присъедини към две технически споразумения между страни от НАТО за взаимна поддръжка"}
{"url": "http://www.focus-news.net/news/2017/08/30/2430573/blagoevgrad-57-godishen-mazh-e-zadarzhan-za-shofirane-s-305-promila-alkohol.html", "text": "57-годишен мъж е задържан за шофиране с 3.05 промила алкохол. Това съобщиха от ОДМВР - Благоевград. На 29 август, около 14.35 часа, в село Дамяница, община Сандански, 57-годишен мъж с инициали И. Ж. от с. Дамяница е управлявал лек автомобил „Опел Астра“ с наличие на 3.05 промила алкохол в издишания въздух.", "date": "2017.08.30", "title": "Благоевград: 57-годишен мъж е задържан за шофиране с 3.05 промила алкохол"}
{"url": "http://www.focus-news.net/news/2017/08/30/2430574/vasil-sivkov-direktsiya-byuroto-po-truda-dobrich-na-trudoviya-pazar-v-grada-ima-obyaveni-mnogo-svobodni-rabotni-pozitsii-za-lekari-i-uchiteli.html", "text": "В този период на годината на трудовия пазар в града има обявени много свободни работни позиции за лекари и учители в различни направления. Това съобщи на пресконференция директорът на Дирекция \"Бюрото по труда\" - Добрич Васил Сивков, предаде кореспондент на Радио „Фокус” – Варна. \"Тенденцията на търсене на учители е традиционна всяка година по това време\", посочи Сивков. По думите му се увеличава броят на свободните места за лекари, фелдшери и медицински сестри. При лицата с висше образование се търсят също социални работници, счетоводители, психолози, педагогически съветници и други професии. Трайна е тенденцията на търсене на производители на обувки и шивачки при лицата без образование. През юли в бюрата по труда в областта са заявени 515 работни места. \"Най-многобройни продължават да бъдат в сферата на хотелиерството и ресторантьорството (143), търговията (86), преработващата промишленост (82), селското, горско и рибно стопанство (28), строителството (18). Статистиката показва, че към момента Добрич заема пето място по нисък ръст на безработицата в страната\", посочи Васил Сивков. Първенството по най-ниска безработица държи столицата, което на общия фон е добра характеристика за добруджанския град, отбеляза специалистът. И в този период на годината има регистрирани в бюрата по труда в областта граждани на други страни – общо шестима (основно от Русия и от Украйна и Беларус). Равнището на безработица в областта през юли е било 5.1%, отбелязва се намаление с 0.4 процентни пункта спрямо юни. Регистрирани са били 4 057 души, с 350 по-малко в сравнение с предходния месец. За Добрич нивото на безработица е 2.5%, също леко по-ниско спрямо юни. 1101 са били регистрираните безработни лица, със 122-ма по малко. От Бюрото по труда съобщиха, че през следващия месец ще се проведе процедура за кандидатстване на работодатели за преференции по програми и насърчителни мерки за обучение и заетост на безработни лица. \r\nЖулиета НИКОЛОВА", "date": "2017.08.30", "title": "Васил Сивков, Дирекция \"Бюрото по труда\" - Добрич: На трудовия пазар в града има обявени много свободни работни позиции за лекари и учители"}
{"url": "http://www.focus-news.net/news/2017/08/30/2430575/videlina-gandeva-op-turizam-plovdiv-otchita-se-nad-50-rast-na-poseshteniyata-v-muzeite-i-blizo-80-v-turisticheskite-informatsionni-tsentrove-v-grada.html", "text": "Отчита се 54% ръст на посещенията в музеите и 79% в туристическите информационни центрове, намиращи се на територията на град Пловдив. Това каза за Радио „Фокус“ – Пловдив Виделина Гандева, директор на ОП „Туризъм“ в Пловдив. По думите ѝ данните касаят първото шестмесечие на 2017 година и са знак, че Пловдив продължава и ще продължи да постига рекорди. „За огромната посещаемост на туристическите информационни центрове в града допринася новоизградения център до Римския стадион. Той много бързо набра ръст, заради централното си място. В Пловдив вече има много сериозна мрежа от туристически центрове. Статистиката за посещаемост на музеите също показва, че градът и политиката по отношение на туризма се развиват в правилната посока“, коментира Виделина Гандева. Тя каза още, че през първото полугодие се регистрира ръст от 2.4% на пренощувалите в Пловдив туристи и близо 1% на реализираните нощувки. „Важно е да се отбележи, че при чужденците има ръст от 16% при пренощувалите и 9% при реализираните нощувки. Трендовете не са толкова високи, защото от януари до март стойностите на посещаемост не са толкова големи, но се компенсират през следващите три месеца. Има обективни причини за това. На първо място е тенденцията за засилване на посещенията на български туристи за един ден, при което се отчита спад на реализирани нощувки. Наши изследвания показват значителен ръст на посещенията в град Пловдив. Те може да не са под формата на нощувки и да не са отчетени от НСИ, но са посещения в пълния смисъл на думата. Този тип туристи пренощуват при свои близки и познати или преминават транзитно през града, но посещават музеите ни“, посочи Виделина Гандева. По думите ѝ нарастват нощувките в Пловдив на туристи от Италия, Франция, Великобритания и Румъния. „Прави впечатление, че в първата десетка вече влизат Испания и Русия. Това е знак, че трябва да се наблегне на работата на испанския и руския туристически пазар. Очаквам, че нощувките ще имат по-голям ръст, тъй като сега има много събития и наситена културна програма. Освен това, през есента се регистрират и голям брой бизнес посещения и не само. В Пловдив вече сериозно говорим и за шопинг туризъм. Той се практикува от туристи на Румъния, Турция, Сърбия, Македония и Гърция, също на България. Този шопинг туризъм се комбинира много успешно с културния туризъм“, каза директорът на ОП „Туризъм“ в Пловдив\r\nТони МИХАЙЛОВ", "date": "2017.08.30", "title": "Виделина Гандева, ОП „Туризъм“ – Пловдив: Отчита се над 50% ръст на посещенията в музеите и близо 80% в туристическите информационни центрове в града"}
{"url": "http://www.focus-news.net/news/2017/08/30/2430576/dobrich-1-000-bali-furazh-i-pokrivna-konstruktsiya-na-kashta-sa-izgoreli-pri-pozhar-v-neobitaem-dvor-v-selo-zarnevo.html", "text": "1 000 бали фураж и покривна конструкция на къща са изгорели при пожар в необитаем двор в село Зърнево. Това съобщиха от ОДМВР - Добрич. На 29 август, около 20.00 часа, е получено съобщение за пожар в необитаем частен дом, находящ се на територията на с. Зърнево, област Добрич. Огънят е загасен от екипи на РСПБЗН Тервел. Вследствие на пожара са изгорели 1 000 броя бали фураж и покривната конструкция на къщата. Причините за възникването на инцидента са небрежност при боравене с открит огън.", "date": "2017.08.30", "title": "Добрич: 1 000 бали фураж и покривна конструкция на къща са изгорели при пожар в необитаем двор в село Зърнево"}
{"url": "http://www.focus-news.net/news/2017/08/30/2430577/prieta-e-rabotnata-programa-na-komunikatsionnata-strategiya-na-balgariya-za-es.html", "text": "Министерският съвет одобри Работната програма на Комуникационната стратегия на България за Европейския съюз за 2017 г. Общият бюджет за изпълнението ѝ възлиза на 900 000 лв. За изпълнението на Националния план по програмата са предвидени 360 000 лв., а за Международния план – 540 000 лв. Това съобщиха от правителствената информационна служба.\r\nВ Националния план на Работната програма са включени дейности, които ще бъдат осъществени с цел последователно провеждане на правителствената политика за повишаване информираността на българското общество за ролята и приоритетите на Европейския съюз. Акцент ще бъде поставен върху комуникационни инициативи, популяризиращи приоритетите на Българското председателство на Съвета на ЕС и насърчаващи партньорството в процеса на вземане на решения в ЕС.\r\nВ Международния план дейностите са насочени към изпълнение на дългосрочните приоритети на страната ни в областта на външната политика, включително утвърждаване на положителния образ на България като член на ЕС и популяризиране на активното й участие в разработването и осъществяването на политиките на Съюза с акцент върху пълноправната интеграция на страните от Западните Балкани и задълбочаване на сътрудничеството със страните от Източното партньорство.\r\nСъс същото решение е приет и отчетът за изпълнение на Работната програма за 2016 г.", "date": "2017.08.30", "title": "Приета е Работната програма на Комуникационната стратегия на България за ЕС"}
{"url": "http://www.focus-news.net/news/2017/08/30/2430578/shumen-okrazhnata-prokuratura-predade-na-sad-bivsh-rakovoditel-na-napoitelni-sistemi-ead-v-grada-s-tri-povdignati-obvineniya.html", "text": "Ръководителят на хидротехнически район в „Напоителни системи“ в Шумен Юлиян В. е предаден на съд с обвинителен акт на Окръжната прокуратура - Шумен с три обвинения. Това съобщиха от пресцентъра на Апелативна прокуратура – Варна. 48-годишният мъж в качеството си на длъжностно лице и при условията на продължавано престъпление не положил достатъчно грижи за ръководенето, управлението и стопанисването на повереното му имущество, от което последвала значителна щета за предприятието. Второто обвинение срещу Юлиян В. е, че като ръководител на предприятие нарушил или допуснал да се извърши нарушение на правилата, установени със специален закон за запазване на рибата и другите водни организми. Използването на служебното му положение, за да набави за другиго противозаконна облага по чл. 283 от Наказателния кодекс, е третото повдигнато обвинение срещу Юлиян В. \r\nВ периода от началото на август до 13 септември 2013 г. в землищата на с. Михайловски и с. Памукчии при условията на продължавано престъпление в качеството си на длъжностно лице – ръководител звено хидротехнически район Шумен в „Напоителни системи” ЕАД клон Черно море, предаденият на съд не  положил достатъчно грижи за ръководенето, управлението, стопанисването, запазването на повереното му имущество и за възложената му работа, като нарушил разпоредбата на чл. 50, ал. 3 от Наредбата за ползването на повърхностни води, в която е посочено, че при разрешителното за ползване на повърхностен воден обект, с което се предоставя правото за ползване, се вписва и изискване за забрана за изпускане на води с цел улов на аквакултури. С това той нарушил разпоредби от Закона за водите, които според длъжностната си характеристика е следвало да познава и прилага. \r\nЮлиян В. наредил на пазача на язовира да изпусне водата на язовир „Нови Пазар 1”, който се намира в землището на с. Стоян Михайловски и с. Памукчии, за да бъде извършен стопански риболов. Така причинил значителни вреди на „Напоителни системи” ЕАД - клон Черно море, в размер на 470 411 куб. м на стойност 49 003 лева, като деянието по член 219, ал. 3, във връзка с ал. 1 от НК е извършено умишлено. Престъплението се наказва с лишаване от свобода от 2 до 8 години, като съдът може да постанови лишаване от право по чл. 37, ал. 1, т. 6 от НК.\r\nВ периода от началото на август 2013 г. до 13 септември 2013 г. в землищата на с. Стоян Михайловски и с. Памукчии при условията на продължавано престъпление в качеството си на длъжностно лице наредил на пазача на язовира „Нови пазар 1“ да изпусне водното количество с цел улесняването на стопански риболов на рибни ресурси, като така улеснил наемателя на цитирания язовир - „Алгеа Индъстри“ ЕООД от Девня, в организирането на стопански риболов на толстолоб. Юлиян В. се включил в логистиката за намиране и склоняване на работници, които да ловят риба с гриб, за заплащане за труда им, товарене на уловената риба в микробуси на изкупвачите, претеглянето на улова на брега на язовира, продажбата ѝ, включително приемане на сумата за продадената риба и предаването и на управителя на „Алгеа Индъстри“ ЕООД  Денислав Стефанов. За престъплението по член 239, ал. 1 от НК, извършено като продължавано деяние, се предвижда наказание лишаване от свобода до 3 години или „Пробация“, както и глоба от 100 до 300 лева. \r\nТретото обвинение срещу Юлиян В. – по член 283 от НК, е за това, че от началото на август 2013 г. до 6 септември 2013 г. в землищата на с. Стоян Михайловски и с. Памукчии при условията на продължавано престъпление в качеството си на длъжностно лице използвал служебното си положение, за да набави за другиго - „Алгае индъстри“ ЕООД в Девня, сумата от близо 30 000 лева. Тя била  противозаконна облага от стопанския риболов на толстолоб, осъществен във водите на язовир „Нови пазар1“. Това престъпление се наказва с лишаване от свобода до 3 години.\r\nТова е втори обвинителен акт срещу вече бившия ръководител на „Напоителни системи“ в Шумен Юлиян В. До него се стигна, след като Апелативният съд във Варна върна делото на прокуратурата. В новия обвинителен акт срещу подсъдимия Окръжната прокуратура в Шумен го предава на съда освен по първоначалното обвинение само по член 219 от НК, но и с нови две обвинения. \r\nПроцесът срещу Юлиян В. започва на 18 септември 2017 г. в Шуменския окръжен съд.", "date": "2017.08.30", "title": "Шумен: Окръжната прокуратура предаде на съд бивш ръководител на „Напоителни системи“ ЕАД в града с три повдигнати обвинения"}
{"url": "http://www.focus-news.net/news/2017/08/30/2430579/plovdiv-rayonna-prokuratura-karlovo-privleche-kato-obvinyaem-i-zadarzha-23-godishen-mazh-za-pritezhavane-na-nezakonno-orazhie.html", "text": "Районна прокуратура - Карлово привлече като обвиняем Илия Д., на 23 г., за държане на огнестрелно оръжия без надлежно разрешение. Това съобщиха от пресцентъра на Апелативна прокуратура - Пловдив. \r\nДо момента е установено, че на 28 август 2017 г., в с. Христо Даново, община Карлово, обвиняемият Илия Д. е държал незаконно едноцевна гладкоцевна ловна пушка с изтрити номера, като с нея е произвел изстрели с дребни сачми. По делото се провеждат активни процесуално-следствени действия – разпитани са свидетели, извършен е оглед на местопроизшествие, назначени са балистична и съдебно-медицински експертизи с оглед установяване на пострадали лица и вида на телесните увреждания и др. \r\nОбвиняемият Илия Д. е задържан за срок от 72 часа с постановление на наблюдаващия прокурор. Преди той е бил осъждан за хулиганство и унищожаване на чужди вещи. Предстои Районна прокуратура-Карлово да прецени дали да внесе в съда искане за определяне на мярка за неотклонение „задържане под стража“ спрямо обвиняемия.", "date": "2017.08.30", "title": "Пловдив: Районна прокуратура - Карлово привлече като обвиняем и задържа 23-годишен мъж за притежаване на незаконно оръжие"}
{"url": "http://www.focus-news.net/news/2017/08/30/2430580/june-vesti-sarbiya-po-visoki-zaplati-i-poveche-voynitsi-do-kraya-na-godinata.html", "text": "\"По-високи заплати и повече войници до края на годината.\" Така изданието Južne vesti, излизащо във Враня, административен център на населения предимно с етнически албанци Пчински окръг, в близост до границите с Македония, България и Косово, коментира посещението на министъра на отбраната Александър Вулин и началника на Генералния щаб на сръбската армия генерал Любиша Дикович в гарнизона на 4-та бронирана бригада в казармата \"1-ви пехотен полк Княз Милош Велики\".\r\nВъв Враня министърът на отбраната е заявил, че правителството се стреми да покаже, че цени своите военни и до края на годината заплатите на всички военнослужещи (около 30 000 динара) ще бъдат увеличени с 10 %..Тереза Герова", "date": "2017.08.30", "title": "Južne vesti (Сърбия): По-високи заплати и повече войници до края на годината"}
{"url": "http://www.focus-news.net/news/2017/08/30/2430581/blagoevgrad-podnovyava-se-patnata-markirovka-okolo-uchebnite-zavedeniya-v-grada.html", "text": "Освежава се пътната маркировка около учебните заведения в Благоевград, предаде репортер на Радио „Фокус“ - Пирин. Дейностите се извършват поетапно в града. По повод първият учебен ден в Благоевград ще бъдат освежени всички пешеходни пътеки около учебните заведения. Подновява се маркировката в района на Второ основно училище „Димитър Благоевград“ и в района на централната градска част в областния център. Обновяват се и пътните маркировки при паркоместата за хора в неравностойно положение. Подменят се и липсващи елементи по тротоарите или изцяло се изграждат нови такива.\r\nНатали СТЕФАНОВА", "date": "2017.08.30", "title": "Благоевград: Подновява се пътната маркировка около учебните заведения в града"}
{"url": "http://www.focus-news.net/news/2017/08/30/2430582/negovo-sveteyshestvo-balgarskiyat-patriarh-i-sofiyski-mitropolit-neofit-blagoslovi-pravoslavnite-hristiyani-za-praznika-na-patriarsheskata-katedrala-sv-aleksandar-nevski.html", "text": "Негово светейшество Българският патриарх и Софийски митрополит Неофит благослови православните християни за празника на патриаршеската катедрала \"Св. Александър Невски\", предаде репортер на Агенция \"Фокус\". Всяка година Православната църква прославя на 30 август светия благоверен княз Александър Невски. На тази дата Църквата чества пренасянето на неговите честни мощи. Денят е един от храмовите празници на патриаршеската катедрала „Св. Александър Невски”. По този повод, с благословението и при молитвеното участие на Негово светейшество Българския патриарх и Софийски митрополит Неофит, в храма се отслужи архиерейска света Литургия. Тя бе оглавена от Негово преосвещенство Мелнишки епископ Герасим - главен секретар на Светия Синод на Българската православна църква, в съслужение с Негово високопреподобие архимандрит Филип - официален представител на Руската православна църква в България, ставр. иконом Нелуцу Опря - официален представител на Румънската православна църква, предстоятели на столични храмове и др.  \r\nВ края на светата Литургия Негово светейшество Българският патриарх и Софийски митрополит Неофит благослови православните християни за празника на патриаршеската катедрала. \r\nНикола ПЕТКОВ", "date": "2017.08.30", "title": "Негово светейшество Българският патриарх и Софийски митрополит Неофит благослови православните християни за празника на патриаршеската катедрала \"Св. Александър Невски\""}
{"url": "http://www.focus-news.net/news/2017/08/30/2430583/tanya-vatova-v-ramkite-na-xi-detska-rabotilnitsa-za-izkustvo-bibliotekata-v-shumen-organizira-sedem-kluba-i-atelieta.html", "text": "В рамките на XI Детска работилница за изкуство Регионална библиотека „Ст. Чилингиров“ в Шумен организира седем клуба и ателиета. Това съобщи за Радио „Фокус“ - Шумен Таня Вътова от културната институция. През месец август на шуменските деца е предложена и лятна следобедна занималня. Под ръководството на педагог малчуганите са участвали в различни приложни занимания и са се запознаха с интересни художествени текстове. Утре по време на официалното закриване на Лятната работилница за изкуство, гостите на празника ще могат да разгледат и изложба с творби на участниците в летните фото- и фешънателие и да се включат в благотворителен базар с изделия, изработени в приложните ателиета на детската работилница. По традиция със събраните от базара средства ще бъде закупена детска литература.\r\nОт библиотеката съобщиха, че лятната работилница за изкуства ще бъде закрита на 31 август, от 10.00 часа, във фоайето на втори етаж с премиерата на постановката „Ако бях голям“, в изпълнение на децата от театралното ателие, с ръководител Стилиян Стоянов. След това пред Детски отдел ще има богата танцово-музикална забава, благотворителна изложба базар и празнична почерпка за всички участници и гости на празника.  \r\nИвелина ИВАНОВА", "date": "2017.08.30", "title": "Таня Вътова: В рамките на XI Детска работилница за изкуство библиотеката в Шумен организира седем клуба и ателиета"}
{"url": "http://www.focus-news.net/news/2017/08/30/2430584/prof-nikolay-ovcharov-nad-5-mln-leva-ot-evropeyski-programi-sa-realizirani-v-perperikon.html", "text": "Над 5 млн. лева от европейски програми са реализирани в Перперикон. За мен той вече има напълно завършен вид. Това каза проф. Николай Овчаров на пресконференция по повод представянето на антични бижута и красиви средновековни накити от „града на мъртвите“ от Археологическа кампания „Перперикон 2017“ предаде репортер на Агенция „Фокус“.\r\n„Очаквам след десетина дни в Перперикон да дойде министърът на културата – г-н Банов, за да види какво сме свършили през това поредно 18-то лято на работа по него. Отчитаме все повече посещения. Единствено имаше лек спад при туристите в края на юли - началото на август заради 40-градусовите жеги. Но сега дори и при дъжд хората продължават да идват и за тях „градът на мъртвите“ представлява интерес“, обясни той. Проф. Овчаров уточни, че при последните разкопки в Некропола са открити над 130 гроба, като с тези от преди това те стават над 500. „А това е много важно, защото можем да съдим за броя на хората, които са живели на това място, по броя на гробовете. За това смятам, че е имало население от няколко хиляди човека през 12 - 14 век. Трябва да поясня, че е било много престижно хората да бъдат погребани в Некропола и затова гробовете са все на високопоставени хора. Но за разлика от металите, костите почти не са запазени. Открихме няколко гроба, които имат надгробие. Това го подчертавам, защото намирането на надгробия от този период е голяма рядкост – по онова време гробовете не са били обозначавани“, каза още той.\r\nЦветилена СИМЕОНОВА", "date": "2017.08.30", "title": "Проф. Николай Овчаров: Над 5 млн. лева от европейски програми са реализирани в Перперикон"}
{"url": "http://www.focus-news.net/news/2017/08/30/2430585/liderat-na-bsp-korneliya-ninova-shte-se-sreshtne-s-glavniya-prokuror-sotir-tsatsarov-i-negoviya-ekip-na-31-avgust.html", "text": "На 31 август, в 12.30 часа, лидерът на БСП Корнелия Нинова ще се срещне в сградата на Народното събрание с главния прокурор на България Сотир Цацаров и неговия екип. Това съобщиха от пресцентъра на НС на БСП. Срещата е във връзка с обсъждането на проекта за антикорупционен закон на левицата.", "date": "2017.08.30", "title": "Лидерът на БСП Корнелия Нинова ще се срещне с главния прокурор Сотир Цацаров и неговия екип на 31 август"}
{"url": "http://www.focus-news.net/news/2017/08/30/2430586/yeni-safak-turtsiya-otbelyazva-denya-na-pobedata.html", "text": "В сряда, 30 август, Турция отбеляза 95-та годишнина от Деня на победата, в чест на решителната победа над гръцката армия и в памет на загиналите в битката при Думлупънар, с която се слага край на войната за независимост на Турция през 1922 г., припомня вестник Yeni Safak.\r\nЧестванията в Анкара се провеждат в мавзолея на Мустафа Кемал Ататюрк, основател на турската република. На церемонията в Анъткабир присъстваха министри и висши държавни служители. \r\nПрезидентът Реджеп Тайип Ердоган подписа официалната мемориална книга „Анъткабир\" с думите: „Храбри Ататюрк, днес отбелязваме 95-та годишнина от Голямата победа с изключителна гордост. Тази историческа победа считаме за пръстен във веригата на надигаща се борба, която датира от Манцикерт до днес. Нашата цел е да достигнем и надминем нивото на съвременната цивилизация, както Вие ни заръчахте. Епическата съпротива на 15 юли показа решимостта на Турция. Ние ще продължим да защитаваме нашата родина, която ни е поверена от Вас и нашите мъченици. Може да продължите да почивате в мир“.\r\nПо-късно тази вечер Ердоган ще бъде домакин на вечеря в комплекса на президентския дворец.\r\nПобедата над гръцката армия на 30 август 1992 г. е водена от Ататюрк. Войната започва след гръцкото нахлуване в Измир през 1919 г., подкрепено от съюзническите сили на Великобритания, Франция, Русия и Италия..Тереза Герова", "date": "2017.08.30", "title": "Yeni Safak: Турция отбелязва Деня на победата"}
{"url": "http://www.focus-news.net/news/2017/08/30/2430587/varna-vazpitanichka-na-matematicheskata-gimnaziya-poluchi-natsionalna-diploma-za-postignati-otlichni-rezultati-v-obrazovatelnata-deynost.html", "text": "Възпитаничката на Математическата гимназия „Д-р Петър Берон“ във Варна - Дарена Славова, получи почетно отличие на образователното министерство „Национална диплома“ за постигнати отлични резултати в образователната дейност, предаде репортер на Радио „Фокус“ – Варна. На събитието, което се проведе в заседателната зала на Областна администрация, присъства и семейството на Дарена Славова. Националната диплома бе връчена от представител на Регионално управление на образованието във Варна, след което областният управител Стоян Пасев награди Дарена Славова с почетна грамота и плакет. Дарена Славова е завършила  средно образование в Математическата гимназия „Д-р Петър Берон“ през учебната 2016/2017 година. Тя притежава диплома за средно образование с отличен успех и е лауреат на Националната олимпиада по български език и литература за учебната 2016/2017 година. За тези си заслуги Дарена получава почетното отличие на образователното министерство „Национална диплома“. Тя е единствената във Варненска област, която тази година получава подобно отличие. Дарена Славова е постигнала още един забележителен успех – представила се е отлично на трите държавни зрелостни изпита по български език и литература, математика и английски език, за което е получила три шестици. „Този успех ми костваше много постоянство за оценките в училище през годините, съответно много постоянство извън училище за извънкласните успехи“, обясни Дарена Славова. Тя не обича шумни купони и дискотеки, прекарва свободното си време с приятели. Дарена Славова е избрала да продължи висшето си образование в университет в чужбина, където ще учи физика и философия и предстои да замине до месец. От Варна със себе си ще вземе много снимки, а опитът, който е натрупала, ще ѝ помогне за обучението й през следващите години. Не говори за кариера и за връщане в България, желанието ѝ е първо да завърши образованието си. Очакванията на родителите ѝ са в страната ни да бъдат създадени условия, заради които тя и всички млади хора, избрали да се обучават в чужбина, ще се върнат.\r\nМарияна ВАЛЕНТИНОВА", "date": "2017.08.30", "title": "Варна: Възпитаничка на Математическата гимназия получи Национална диплома за постигнати отлични резултати в образователната дейност"}
{"url": "http://www.focus-news.net/news/2017/08/30/2430588/afp-uraganat-harvi-udari-luiziana.html", "text": "Пет дни след като се заформи край бреговете на САЩ, ураганът „Харви“ удари за втори път страната – този път в щата Луизиана, в който все още са видими следите от „Катрина“, която връхлетя през 2005 г., предава AFP.\r\nПо данни на Националния център за урагани „Харви“ е ударил американския щат с „наводнителни дъждове“ като тези, опустошили съседния щат Тексас преди броени дни. Тереза Герова", "date": "2017.08.30", "title": "AFP: Ураганът „Харви“ удари Луизиана"}
{"url": "http://www.focus-news.net/news/2017/08/30/2430590/varna-povdignato-e-obvinenie-na-28-godishen-mazh-za-izvarshen-vaorazhen-grabezh.html", "text": "Повдигнато е обвинение на 28-годишен варненец за извършен въоръжен грабеж. Това съобщиха от ОДМВР – Варна. През месец юли е образувано досъдебно производство за грабеж, извършен след отправяне на заплахи с огнестрелно оръжие от магазин за алкохол и цигари, намиращ се на бул. „Вл. Варненчик“. Извършителят е заплашил служител на магазина и е извършил грабеж на метално чекмедже, съдържащо ваучери на мобилни оператори и сумата от 250 лв. След проведени оперативно – издирвателни дейности и процесуално – следствени действия е установено, че извършител на деянието е 28-годишен мъж с инициали М. С. от Варна, известен на МВР и осъждан. Материалите по случая са докладвани на прокурор от Районна прокуратура – Варна. На М. С. е почдигнато овинение и с постановление на наблюдаващ прокурор същият е задържан за срок до 72 часа.", "date": "2017.08.30", "title": "Варна: Повдигнато е обвинение на 28-годишен мъж за извършен въоръжен грабеж"}
{"url": "http://www.focus-news.net/news/2017/08/30/2430591/deputatat-ot-bsp-yordan-mladenov-initsiira-petitsiya-i-podpiska-za-vrashtaneto-na-rezervat-kupena-v-spisaka-na-biosfernite-rezervati-na-yunesko.html", "text": "Над 250 подписа е събрала петицията в защита на връщането на резерват „Купена“ в списъка на биосферните резервати на ЮНЕСКО. Това каза за Радио „Фокус“ – Пазарджик депутатът от БСП Йордан Младенов, който е инициатор на петицията, разпространявана в интернет. Той обясни, че подписите са събрани само за два дни. „Освен нея в центъра на Пещера започва подписка в подкрепа на връщането на резерват „Купена“ като биосферен. Много жители на града изразиха становището си в защита на оставането му в списъка на ЮНЕСКО и реших да съберем позицията на хората от Пещера и да я представим на общинските власти“, коментира Младенов. Той каза също, че по темата са изразени различни позиции, част от тях прехвърлят отговорността за изваждането на резервата на различни институции. „Нека да спрем с това прехвърляне на отговорности и да кажем какво ще направим ние и сега за бъдещото поколение“, допълни Младенов.„Фокус“ припомня, че резерват „Купена“ бе заличен от Световната мрежа на биосферните резервати, както и резерватите „Дупката“ и „Камчия“, за които също са получени отрицателни становища от съответните общини, на чиято територия се намират те. В свое писмо община Пещера е уведомила МОСВ, че е в процедура по изготвяне и одобряване на Общ устройствен план и че обявяването на биосферен резерват, в чиято „преходна“ зона са включени населените места би могло да създаде ограничения за осъществяване на бъдещи инвестиционни намерения на територията на общината. Обявяването на биосферни резервати не е затворен процес. Законовата рамка за биосферните резервати дава възможност във всеки момент при наличие на интерес и готовност от страна на съответните общини да бъдат попълнени изискуемите номинационни формуляри и същите да бъдат представени в ЮНЕСКО с цел обявяване на съвременни биосферни резервати.\r\nВаня НИКОЛОВА", "date": "2017.08.30", "title": "Депутатът от БСП Йордан Младенов инициира петиция и подписка за връщането на резерват „Купена“ в списъка на биосферните резервати на ЮНЕСКО"}
{"url": "http://www.focus-news.net/news/2017/08/30/2430592/faz-germanskiyat-vanshen-ministar-e-na-poseshtenie-pri-emanyuel-makron.html", "text": "Федералният външен министър Зигмар Габриел (ГСПД) пристигна на посещението при френския президент Еманюел Макрон. В сряда сутрин съветникът по външна политика на Макрон - Филип Етиен, прие в Елисейския дворец първия дипломат на Берлин и вицеканцлер на страната, съобщава националният ежедневник Die Frankfurter Allgemeine Zeitung.\r\nГабриел ще присъства на среща на френския кабинет в Париж – нещо, което той прави за четвърти път, става ясно от официалното съобщение от президентската служба. По-късно германският министър ще изнесе реч пред френските посланици, които тази седмица са в Париж. Тереза Герова", "date": "2017.08.30", "title": "FAZ: Германският външен министър е на посещение при Еманюел Макрон"}
{"url": "http://www.focus-news.net/news/2017/08/30/2430593/dobrich-detski-naroden-hor-shareno-kolanche-specheli-parva-nagrada-ot-mezhdunarodniya-forum-balgarsko-nasledstvo.html", "text": "Първа награда и купа спечелиха децата от Детски народен хор „Шарено коланче” - Каварна на Международния форум „Българско наследство”, който се проведе в гр. Балчик. Това съобщиха от пресцентъра на Община Каварна. Вълнуващото преживяване бе съпътствано от аплодисменти, усмивки, подаръци и емоции. \r\nНа гала концерт в Балчик председателят на журито връчи наградата, а същия ден по-рано певческата група проведе и творческа среща с Галя Асенова от предаването „От българско, по-българско” в с. Крапец.", "date": "2017.08.30", "title": "Добрич: Детски народен хор „Шарено коланче” спечели първа награда от Международния форум „Българско наследство”"}
{"url": "http://www.focus-news.net/news/2017/08/30/2430594/vratsa-rayonna-prokuratura-byala-slatina-zadarzha-izvarshitelya-na-poboya-v-selo-galiche.html", "text": "Днес с постановление на прокурор в Районна прокуратура – Бяла Слатина за срок до 72 часа е задържан В. Петков по обвинение за причиняване на средна телесна повреда по хулигански подбуди. Това съобщиха от пресцентъра на Прокуратура на Република България.\r\nИнцидентът станал на 29 август 2017 г. в центъра на село Галиче, когато по време на сбиване обвиняемият Петков, извършващ охранителни услуги, нанесъл удари с тръба по главата и тялото на лице с инициали Е. М. На пострадалия била причинена комплексна травма, изразяваща се в нараняване, което прониква в черепната кухина, както и разстройството на здравето, временно опасно за живота. \r\nПетков е привлечен към наказателна отговорност за извършено от него престъпление по чл. 131, ал. 1, т. 12, пр. 1, вр. чл. 129 от НК. \r\nРазследването на престъплението се води под ръководството на РП - Бяла Слатина.", "date": "2017.08.30", "title": "Враца: Районна прокуратура – Бяла Слатина задържа извършителя на побоя в село Галиче"}
{"url": "http://www.focus-news.net/news/2017/08/30/2430595/pregled-na-mezhdunarodnite-novini-do-13-chasa-agentsiya-fokus.html", "text": "Всебългарският събор, подкрепен от неправителствени организации и обществени фигури, ще се проведе на 16-17 септември в близост до село Мала Перешкепина, Централна Украйна, предава Balkan Insight. С него ще бъде отбелязана 105-та годишнина от откриването на гроба на създателя на българската държава хан Кубрат край украинското село в Полтавска област. \r\nОрганизаторите отбелязаха, че събитието няма конкретен политически дневен ред и все още не е получило официалната подкрепа на българското правителство, но има поддръжката на над 50 общини и Държавната агенция за българите в чужбина.\r\n„Всебългарският събор в село Мала Перешкепина в Украйна е насочен единствено към [запазване] на духовната и културна памет на българите\", заяви на пресконференция във вторник Румен Спасов, председател на комисията, отговаряща за организирането на събитието.\r\nПо-рано през юни Спасов поясни, че целта на инициативата е да превърне планината на хан Кубрат в свято място за българите.\r\n„Нашата цел е да превърнем това място в българска Мека\",подчерта Спасов. Основен покровител на срещата е българският професионален боксьор Кубрат Пулев.\r\nКомитетът набра средства за изграждането на паметник на Кубрат и неговите пет сина в Мала Перешкепина. През 2001 г. българската общност в Украйна, водена от украинският политик от български произход Николай Габер и лидера на Партията на патриотите в Украйна, издигна паметника на планината и проведе първия Всебългарски събор. През 2012 г. бе направена и алея към мемориалния парк.\r\n*** Пет дни след като се заформи край бреговете на САЩ, ураганът „Харви“ удари за втори път страната – този път в щата Луизиана, в който все още са видими следите от „Катрина“, която връхлетя през 2005 г.\r\nПо данни на Националния център за урагани „Харви“ е ударил американския щат с „наводнителни дъждове“ като тези, опустошили съседния щат Тексас преди броени дни.\r\n*** Служителите на дипломатическото представителство на Канада във федералната германска столица Берлин са били евакуирани от сградата на посолството след получена бомбена заплаха.\r\nСигналът е подаден около 9 часа в сряда сутрин, но от полицията не са приели заплахата сериозно, поради което служителите на посолството са започнали да се връщат в сградата, обясни говорител на правоохранителните органи в Берлин. Същевременно бе пояснено, че полицията не е разпореждала евакуацията на сградата. \r\nОт дипломатическата мисия на Канада все още няма официален коментар във връзка с инцидента.\r\n*** Бившият командващ армията на Република Сръбска и настоящ затворник, осъден от Трибунала в Хага за престъпления по време на войната в Босна (1992-1995), генерал Ратко Младич, е изпратил писмо от затвора в Хага до президента на Сърбия Александър Вучич, в което заявява: \"Вучич, само ти можеш да спасиш Сърбия!\".\r\nИзданието съобщава, че генерал Младич е изпратил до президента няколко ситно изписани на ръка писма, в които е отправил препоръки \"затова как трябва да се изгражда образът на Сърбия пред света\" и \"затова какво трябва да се пази на всяка цена\".\r\nВ писмата си бившият командващ на армията на Република Сръбска заявява, че се обръща към президента Александър Вучич, като към единствения политик, който \"може да запази сръбския народ и да води сръбската държава\".\r\nМладич смята още, че \"Западът винаги е бил тъмница и загуба за сръбския народ\", а създадената и защитена от този народ Република Сръбска - \"трън в окото на Запада\".\r\nБившият генерал заявява, че се страхува за бъдещето на сърбите, които живеят на запад от Дрина и че \"всичко, което са успели да съхранят с кръв и борба\" може да бъде изтъргувано от продажни политици.\r\nПо тази причина той смята, че главна опора на нацията е именно настоящия президент, на който тежи отговорността за спасяване на сръбската нация.\r\n*** Горските пожари на популярния ваканционен остров Закинтос са предизвикани умишлено от подпалвачи. Това твърди гръцкият министър за гражданска защита Никос Тоскас.\r\nГоворейки пред местно радио, Тоскас предположи, че подпалвачите може би се опитват да създадат пространство за \"хотели на места, където в момента има гори\".\r\nТоскас съобщи, че по едно и също време на острова са регистрирани 22 пожара и че това лято общият им брой е 84. Повечето от най-новите от тях са поставени под контрола във вторник, но близо 200 пожарникари остават нащрек. \r\nТоскас отбеляза, че много от тях са в северната част на острова, където има „много спекулации и високи залози\".\r\nМинистърът добави, че пилотите с хеликоптери, използвани за потушаването на пламъците, са видели хора, които се опитват да предизвикат пожар. „Разбира се, има случаи, при които пожарите са случайни, но в повечето случаи изглежда са били палеж – всичко сочи към това\", увери Тоскас.\r\nКметът на Закинтос Павлос Колокостас заяви, че около хектара хектара гори са унищожени от пожарите. „Извънредното положение на острова ще остане в продължение на три месеца\", допълни Кококостас.\r\n*** Лидерът на управляващата в Румъния Социалдемократическа партия Ливиу Драгнеа, заяви, че правителството в Букурещ не е предприемало каквито и да е било действия за приемането на единната европейска валута през 2022 г.\r\nСпоред него начинанието не е никак лесно и е необходимо по-нататъшно развитие на конкретен проект за него.\r\n„Има желание, естествено желание. За да се говори за предположения проект, ние се нуждаем от сериозен анализ на мнозинството, на целия парламент, на Националната банка, на правителството, трябва да имаме дискусия с президента. Това е нещо, което всички искаме, но това не е много лесен проект и не можем да си играем с него, което означава, че не можем да прокараме срокове\", подчерта Драгнеа. \r\nИзявлението му бе направено, след като министърът на външните работи на Румъния Теодор Мелешкану увери, че Румъния може да се присъедини към еврозоната през 2022 г., след като доходите на най-бедните граждани на страната се покачват.\r\n*** В сряда, 30 август, Турция отбеляза 95-та годишнина от Деня на победата, в чест на решителната победа над гръцката армия и в памет на загиналите в битката при Думлупънар, с която се слага край на войната за независимост на Турция през 1922 г.\r\nЧестванията в Анкара се провеждат в мавзолея на Мустафа Кемал Ататюрк, основател на турската република. На церемонията в Анъткабир присъстваха министри и висши държавни служители. \r\nПрезидентът Реджеп Тайип Ердоган подписа официалната мемориална книга „Анъткабир\" с думите: „Храбри Ататюрк, днес отбелязваме 95-та годишнина от Голямата победа с изключителна гордост. Тази историческа победа считаме за пръстен във веригата на надигаща се борба, която датира от Манцикерт до днес. Нашата цел е да достигнем и надминем нивото на съвременната цивилизация, както Вие ни заръчахте. Епическата съпротива на 15 юли показа решимостта на Турция. Ние ще продължим да защитаваме нашата родина, която ни е поверена от Вас и нашите мъченици. Може да продължите да почивате в мир“.\r\nПо-късно тази вечер Ердоган ще бъде домакин на вечеря в комплекса на президентския дворец.\r\nПобедата над гръцката армия на 30 август 1992 г. е водена от Ататюрк. Войната започва след гръцкото нахлуване в Измир през 1919 г., подкрепено от съюзническите сили на Великобритания, Франция, Русия и Италия.\r\n*** В продължение на десетилетия Германия е един от водещите световни износители на оръжие. Сега за първи път федералното правителство се опитва да въведе контрол на движението на продадените оръжия.\r\nПървата проверка на място е извършена в Индия, съобщиха от Федералната служба за икономика и контрол на износа (BAFA). „Проверяваме дали доставените оръжия са предадени на крайния потребител\", заяви директорът на службата Андреас Оберщелер, подчертавайки, че не са открити нередности при проверката. \r\nВ пилотната фаза на инициативата службата ще се концентрира върху проследяването на малки и леки оръжия – пистолети и револвери, и някои видове пушки като тези, използвани от снайперистите.\r\nПредприетите мерки за контрол над износа обаче са само една малка стъпка за подобряването на сигурността при извършването на доставките, което да гарантира, че оръжията няма да попаднат в грешни ръце. От редакцията припомнят, че през 2016 г. федералното правителство в Берлин е одобрило износ на оръжия на стойност 6,85 млрд. евро. \r\nСпоред неотдавнашния доклад на Стокхолмския международен институт за изследване на мира (SIPRI), Германия е на пето място сред най-големите износители на оръжие в света. Най-големият вносител е Индия, една от водещите световни ядрени сили. \r\nВъведеният контрол е сред регламентите, които Зигмар Габриел отхвърли по време на мандата си на икономически министър. На получаващите държави не е разрешено да препродават доставените оръжия. Досега обаче Германия не проверяваше дали това условие се спазва от държавите, които купуват произведените в страната оръжия. \r\nВсички т.нар. трети страни, т.е. всички държави, които не са нито членки на ЕС, нито на НАТО, може да бъдат проверявани. Износът на оръжие в тези държави се осъществява само при условие, че те се съгласят с проверките. „В противен случай няма да се издават разрешителни\", подчерта Андреас Оберщелер.\r\nДържавният секретар във федералното икономическо министерство Матиас Махниг посочи, че Германия е първата страна в ЕС, която извършва подобни проверки, и има най-строги правила за износ на малки оръжия.\r\n*** Железопътният транспорт в западните държави е изложен на потенциална опасност от терористични атаки.\r\nСпоред Федералната криминална полицейска служба на Германия влаковете все повече попадат в полезрението на радикалните ислямисти като потенциални мишени за нападения, които може да бъдат извършени чрез саботаж на релсите. \r\n„Атаки от този вид са допустими в Германия\", алармира говорител на службата пред местни медии. \r\nПо-рано терористичната групировка „Ал Кайда“ призова в публикуван в списание текст за извършването на нападения в железопътния транспорт на западните държави. „Дори ако в статията няма конкретно споменаване на Германия, подобни атаки са възможни и във ФРГ“, предупреди говорителят на Федералната криминална полицейска служба.\r\nВ интернет форум, тясно свързан с екстремистката групировка „Ислямска държава\", през юли бяха обсъдени начините за предизвикване на дерайлиране на влаковете в Европа. Търсеният ефект е като този от инцидента в Бад Айблинг от 2016 г., който завърши с 12 загинали и десетки ранени. Въпреки това, конкретни индикации за планирани атаки в Германия не са известни а властите, увери говорителят на Федералната криминална полицейска служба.\r\n***", "date": "2017.08.30", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/08/30/2430596/evrodeputatat-georgi-pirinski-prioritet-tryabva-da-sa-sotsialnite-predpriyatiya.html", "text": "На заседанието си тази сутрин Комисията по заетост и социални въпроси на Европейския парламент разгледа доклад за осъществяването на Европейската стратегия за изпълнение на Конвенцията на ООН за правата на хората с увреждания. Това съобщиха от пресофиса на Георги Пирински. В своето изказване евродепутатът социалист Георги Пирински подчерта необходимостта ясно да се открои определеното изоставане в изпълнението на съответните ангажименти на ЕС и на държавите членки, което проличава в Доклада относно напредъка в изпълнението на Европейската стратегия за хората с увреждания за периода 2010-2020 г., представен от Европейската комисия през февруари 2017 г. \r\nВ тази връзка Пирински изтъкна необходимостта от конкретни действия в две приоритетни направления:\r\n- да се насърчава развитието на социални предприятия за осигуряване на достойни работни места за хората с различни видове увреждания. Пирински изтъкна ценния опит на България в това отношение, където различните видове кооперации на хора с увреждания имат многогодишна традиция в приобщаването им към производителен и ценен за обществото труд;\r\n- значително да се увеличават публичните инвестиции, вместо все повече да се разчита на различни финансови инструменти, с цел реално да се гарантира равностоен достъп на хората с увреждания до всички сфери на физическата и на виртуалната среда.\r\nВ заключение, Пирински изтъкна необходимостта Европейската комисия да бъде далеч по-активна и настоятелна за приемане на решения, както на европейско, така и на национално равнище за пълноценна социална интеграция на хората с увреждания.", "date": "2017.08.30", "title": "Евродепутатът Георги Пирински: Приоритет трябва да са социалните предприятия"}
{"url": "http://www.focus-news.net/news/2017/08/30/2430597/prof-nikolay-ovcharov-na-perperikon-otkrihme-bronzovi-nakiti-s-zhivotinski-figuri-ot-perioda-12-14-v.html", "text": "На Перперикон открихме бронзови накити с животински фигури. Това каза проф. Николай Овчаров на пресконференция по повод представянето на антични бижута и красиви средновековни накити от „града на мъртвите“ от Археологическа кампания „Перперикон 2017“ предаде репортер на Агенция „Фокус“. „Влизаме в последните десет дена на разкопките на Перперикон, но вече имаме резултати, които са доста интересни за тази година“, заяви проф. Овчаров.\r\n„Нямаме много находки тази година, но това, което намерихме, показва, че става въпрос за периода от времето на Юстиниан Велики (5-6 век) – имаме много хубава керамика и монети. Преди няколко дни излязоха и тези накити, които са били част от лична колекция. Това, което я отличава, са животинските фигури, които не са били характерни за това време – жабчета, птици и други, направени от различни видове висококачествен бронз. И това прави тази находка толкова ценна. Всички те са от периода 12-14 век. Най-интересен е един от пръстените, върху който е изобразено Благовещение – ангелът и Богородица, в момента, в който той ѝ казва, че носи в утробата си божия син“, обясни проф. Овчаров.\r\nАрхеологът разказа и за уменията на хидроинженерите от тази епоха. „Всичко на Перперикон отива в скалата, което означава, че там не могат да се направят обикновените инсталации и по тази причина хидростроителството има съвсем друг вид, който е уникален. Хората са се снабдявали с питейна вода от огромна цистерна, която открихме – на нея е имало фонтан и чучури с вид на животински глави или богове. Интересното обаче са каналите, които изкарват водата – оказа се, че те все едно са правени с флекс и всички се чудят като го гледат и ме питат дали по това време са имали машини. Естествено, че не са имали и всичко това е правено на ръка, но от изключителни каменоделци. Това е уникално съоръжение за това време - тоест съществувала е една напълно развита канализационна мрежа по време на римския период на Перперикон“, каза той.\r\n\"Втора поредна година копаем в южния квартал. Още миналата попаднахме на уникален обект – най-голямата досега открита ранно-християнска базилика в Родопите – 35-метрова епископска катедрала, която предизвика истински интерес от учените и от обществеността. И това няма как да не е така, защото тя е от втората половина на пети век и със своите уникални размери е съпоставима с паметници като Старата митрополия в Несебър, като църквата „Св. София“ в София и т.н.“, обясни той.\r\nПроф. Овчаров уточни, че базиликата е поставена на огромен площад, размерите на който надхвърлят 80 м само от едната му страна.\r\nПрофесорът обясни още, че този голям площад в центъра на южния квартал е бил предназначен за събиране на хора, както е било преди това в древногръцките градове. „Това променя нашето виждане за този южен квартал на Перперикон, защото се оказва, че той е бил много важен - почти колкото Акропола. Някога те са били едно цяло, но при варварските нашествия са издигнали стена, която ги отделя, за да могат да се защитават по-добре във времената на несигурност“, каза още той.\r\nЦветилена СИМЕОНОВА", "date": "2017.08.30", "title": "Проф. Николай Овчаров: На Перперикон открихме бронзови накити с животински фигури от периода 12-14 в."}
{"url": "http://www.focus-news.net/news/2017/08/30/2430598/makedoniya-chetiri-pozhara-sa-pogaseni-v-rayona-na-kriva-palanka-edin-prodalzhava-da-gori-kray-balgarskata-granitsa.html", "text": "Четири горски пожара са били погасени в района на Крива Паланка, на 13 км от българската граница, докато друг пожар продължава да гори, предават македонските медии.\r\nИ петте пожара са били на територията на горско стопанство \"Осогово\" в района на селата Габар, Градец и махалата Петковци.Тереза Герова", "date": "2017.08.30", "title": "Македония: Четири пожара са погасени в района на Крива Паланка, един продължава да гори край българската граница"}
{"url": "http://www.focus-news.net/news/2017/08/30/2430599/prezidentat-rumen-radev-svikva-na-9-oktomvri-zasedanie-na-ksns-posveteno-na-borbata-s-koruptsiyata.html", "text": "Държавният глава ще свика на 9 октомври 2017 г. заседание на Консултативния съвет за национална сигурност. Това съобщиха от прессекретариата на държавния глава. Създаването на работещ модел за борба с корупцията ще бъде дискутирано на втория КСНС под председателството на президента Радев.", "date": "2017.08.30", "title": "Президентът Румен Радев свиква на 9 октомври заседание на КСНС, посветено на борбата с корупцията"}
{"url": "http://www.focus-news.net/news/2017/08/30/2430600/turtsiya-pravi-prinuditelni-zakonodatelni-korektsii-za-da-pokrie-nedostiga-ot-boyni-piloti.html", "text": "„Сринете се на мястото, на което се намирате”  - това е заглавието на статия в проправителствения вестник „Йени Шафак\", подписана от Мехмет Аджет, информира електронното издание на ТВ Хабер 7. Акцентът е възражението на САЩ трима лицензирани пакистански инструктори на бойни пилоти за „Ф-16” да дойдат в Турция. За да окажат помощ заради острия кадрови недостиг (некомплект на бойните пилоти във ВВС). По този повод се разглеждат две тематични линии.\r\nПърво, извършените миналата седмица законодателни промени за размера на службата в турските ВВС.\r\nВторо, позицията на неназован действащ армейски генерал в турската армия за „съюзника” САЩ.\r\nПо първата тематична линия:\r\nСъгласно последните наредби-закони под №№ 693 694 (на турски: КНК – наредби със силата на закон) на Министерския съвет задължителните минимален срок за служба на пилотите в турските ВВС се увеличава на 18 години.\r\nДосега действащото положение беше, че те имат право да напуснат армията по собствено желание след 10-годишна служба.\r\nВ тази връзка част от военните пилоти след 10-та година на службата предпочитаха да отидат в гражданската авиация, където получават поне три пъти по-голямо възнаграждение. \r\nАко не беше пуча от 15 юли м.г. и особено ако половината от пилотите в турската армия не се оказаха свързани с т.нар. „Терористична организация на гюленистите/Паралелна държавна структура” (ФЕТО/ПДС),  това положение, разбира се, можеше и да продължи безпроблемно.\r\nСега обаче не е така.\r\nАко трябва да дадем точните данни; преди опита за преврат от 15 юли м.г. общият брой на пилотите в турските въоръжени сили (ТВС) беше 1350, след пуча и последвалия процес той е намалял на 670 пилоти. \r\nТочно наполовина…\r\nМеждувременно беше отправен призив на напусналите ТВС пилоти и вратите пред тях за „доброволно” връщане бяха широко отворени.\r\nНа този призив обаче се отзоваха едва 50 души…\r\nИ именно от тази гледна точка се премина към „принудителното завръщане (или – задържане)” със специално включен член в последните КНК. По този начин се очаква да бъдат върнати обратно във ВВС около 200 пилоти, който нямат изслужени 18 години. От тях до 100 души са пилоти именно на „Ф-16”.\r\nПо втората тематична линия:\r\nОткровенията на един неназован действащ армейски генерал в турската армия (извадки от позицията му) по повод отказа на САЩ пакистански сертифицирани инструктори да дойдат в Турция за обучение на пилоти за „Ф-16”. Развити в четири опорни точки – „поуки”. Нещо като „кратък списък”. Плюс  едно обобщение:\r\n1. Всичко това показва не толкова ограничения принос на Пакистан с трима инструктори на „Ф-16”, отколкото кой къде стои по отношение на Турция. Само този случай свидетелства кой е приятел на нашата страна и кои е пример за подходи с враждебно отношение.;\r\n2. Т.нар. наш „съюзник” САЩ стои съвсем безучастно към усилията и търсенето на изход от ТВС за заличаване на раните, предизвикани от пуча на 15 юли. Прави точно обратното – в момента, в който се открие подходяща възможност, преминава в атака и следва едно „задушаващо отношение” и „удар в гърба”.;\r\n3. Няма смисъл да им се гневим, понеже това е напълно в  техния стил и табиет на мислене и поведение. Нека да знаем и това. Още от годините на Студената война САЩ оценяват и развиват връзките си на „зависимост” с Турция преимуществено върху принципа за „зависимост в областта на военните възможности”. При всеки един случай, когато Анкара се е опитвала да показва възможности за самостоятелни действия, са били търсени пътища за противодействие и възпрепятстване. Това, което научихме от последния случай, е само едно потвърждение на отношението към нас от страна на Вашингтон.\r\n4. Случаят за пореден път показва и доказва колко са важни местното производство и националните инвестиции, за да поддържаме бойната и отбранителната мощ на ТВС. Не е лесно да бъдат подготвени и обучени бойни пилоти. Минават години, докато това стане. В момента обаче Турция няма лукса да изчаква дълги години. Точно заради това обратното завръщане във ВВС на пилотите с 10-годишна служба има изключително голямо значение от гледна точка на спешните заплахи за сигурността ни.\r\nОбобщението на неназования висш турски военен към „съюзника” САЩ е лаконично и многозначително: „Ситуацията се подразбира така: „Сринете се на мястото, на което се намирате”…\r\nГеорги ДИМОВ", "date": "2017.08.30", "title": "Турция прави принудителни законодателни корекции, за да покрие недостига от бойни пилоти"}
{"url": "http://www.focus-news.net/news/2017/08/30/2430601/angel-petkov-direktsiya-inspektsiya-po-truda-dobrich-zasilen-e-kontrolat-v-sferata-na-selskoto-stopanstvo-i-stroitelstvoto.html", "text": "Засилен е контролът на трудовите инспектори в сферата на селското стопанство и строителството. Това съобщи на пресконференция директорът на Дирекция „Инспекция по труда“ в Добрич Ангел Петков, предаде кореспондентът на Радио „Фокус” – Варна. Извършени през миналия месец са 97 проверки предимно в обекти по Черноморието в сферата на хотелиерството и ресторантьорството. 10 са проверките по постъпили жалби срещу некоректни работодатели. Установени са 367 нарушения – на Кодекса на труда (почти 200), също толкова по основание безопасни условия на труд. Има 4 нарушения, констатирани по Закона за насърчаване на заетостта. По всички случаи са издадени предписания. Ангел Петков посочи, че се разширява обхватът на проверяваните дейности. Приоритет е контролът по спазване на законодателството в отрасъл „Растениевъдство“. Дейността се води рискова по отношение на безопасност на условията на труд както и по отношение на спазване на трудовото законодателство. От Инспекцията напомнят на земеделските стопани във връзка със сезонната работа по прибиране на продукцията, че могат да получат потребителско име и парола от Дирекцията, ако все още нямат такива. Това дава възможност за заверяване на образци за договори онлайн и улеснява работодателите, подчерта Ангел Петков. Същевременно се запазва възможността за заверяване на образците и на място в Дирекцията. „Практиката показва, че не всички земеделски стопани са запознати с облекченията на новата система. За повече информация за използване на системата всеки земеделски стопанин може да се обърне към дирекцията по местонахождение на имота. Консултирането на земеделските стопани е едно от основните задължения на служителите в дирекцията като помощник-инспектори по проекта за оптимизация и иновации като контактите може да се открият на електронен адрес“, каза Ангел Петков. Той допълни, че от април насам са засилени проверките в сферата на строителството. Основните нарушения, които се констатират, са свързани с необезопасяване на обектите и неползване на лични предпазни средства. Ангел Петков съобщи, че по време на извършване на проверките част от работниците отказват да съдействат на инспекторите по труда, като напускат обектите, не желаят да попълват декларации, немалко от работниците по свое желание работят без трудови договори. От инспекцията припомнят, че при възникване на трудова злополука, ако няма сключен трудов договор, работникът не може да ползва обезщетения по това основание. Въпреки засиления контрол този сектор продължава да е най-рисков на трудовия пазар, категоричен е Ангел Петков. \r\nЖулиета НИКОЛОВА", "date": "2017.08.30", "title": "Ангел Петков, Дирекция „Инспекция по труда“ - Добрич: Засилен е контролът в сферата на селското стопанство и строителството"}
{"url": "http://www.focus-news.net/news/2017/08/30/2430602/prieta-e-rabotnata-programa-na-komunikatsionnata-strategiya-na-balgariya-za-es.html", "text": "Министерският съвет одобри Работната програма на Комуникационната стратегия на България за Европейския съюз за 2017 г. Общият бюджет за изпълнението ѝ възлиза на 900 000 лв. За изпълнението на Националния план по програмата са предвидени 360 000 лв., а за Международния план – 540 000 лв. Това съобщиха от правителствената информационна служба. \r\nВ Националния план на Работната програма са включени дейности, които ще бъдат осъществени с цел последователно провеждане на правителствената политика за повишаване информираността на българското общество за ролята и приоритетите на Европейския съюз. Акцент ще бъде поставен върху комуникационни инициативи, популяризиращи приоритетите на Българското председателство на Съвета на ЕС и насърчаващи партньорството в процеса на вземане на решения в ЕС.\r\nВ Международния план дейностите са насочени към изпълнение на дългосрочните приоритети на страната ни в областта на външната политика, включително утвърждаване на положителния образ на България като член на ЕС и популяризиране на активното й участие в разработването и осъществяването на политиките на Съюза с акцент върху пълноправната интеграция на страните от Западните Балкани и задълбочаване на сътрудничеството със страните от Източното партньорство.\r\nСъс същото решение е приет и отчетът за изпълнение на Работната програма за 2016 г.", "date": "2017.08.30", "title": "Приета е Работната програма на Комуникационната стратегия на България за ЕС"}
{"url": "http://www.focus-news.net/news/2017/08/30/2430603/upravlenieto-na-riska-vav-fermerstvoto-e-osnovna-tema-na-neformalnoto-zasedanie-na-saveta-na-es-po-zemedelie-i-ribarstvo.html", "text": "Правителството одобри позицията на България за неформалното заседание на Съвета на Европейския съюз по земеделие и рибарство, което ще се проведе в периода 3-5 септември в Талин. Това съобщиха от правителствената информационна служба.\r\nТема на заседанието ще бъде „Управление на риска: Предоставяне на фермерите на ефективни инструменти за управление на риска след 2020 г.“. Министрите на земеделието на ЕС ще изразят мнението си за възможните подобрения в областта на управлението на риска с оглед засилване ефективността на инструментите, както и за необходимостта от увеличаване на резерва за кризи и по-голямо хармонизиране на нивата на директните плащания, част от които да се заделят във фонд за управление на риска.\r\nМинистрите ще дискутират и въпроса дали фермерите са осъзнали своята отговорност за управлението на рисковете и ОСП осигурила ли им е достатъчно ефективни инструменти, за да реализират тази своя отговорност.\r\nНа заседанието също така се предвижда европейският комисар по здравеопазване и безопасност на храните Витенис Андриукайтис да представи информация за актуалното развитие по случая със заразените с фипронил яйца.", "date": "2017.08.30", "title": "Управлението на риска във фермерството е основна тема на неформалното заседание на Съвета на ЕС по земеделие и рибарство"}
{"url": "http://www.focus-news.net/news/2017/08/30/2430604/kalin-chakarov-arheolog-sled-napravenata-konservatsiya-na-antichniya-keramichen-tsentar-kray-pavlikeni-broyat-na-posetitelite-se-uvelichi-znachitelno.html", "text": "Значително се е увеличил броят на посетителите на Античния керамичен център край Павликени от началото на годината. Основната причина за това са извършените в края на 2016 и началото на 2017 година подобрения на историческата местност. Това каза за Радио „Фокус“ – Велико Търново археологът от Регионалния исторически музей в Павликени Калин Чакъров. Той припомни, че бяха направени консервация и реставрация на античните сгради и пещи, както и социализация на мястото. „Извършен бе ремонт и на съвременните сгради. В момента обекта е в осезаемо по-добро състояние. С по-широка медийна разгласа успяхме да привлечем повече посетители, като идеята ни е да го направим още по-привлекателен и хората да идват на място“, каза още археологът. По думите му за увеличаване на интереса ще спомогне и организирането на Римския фестивал, който ще се проведе в Античния център.  „Идеята е възникнала още през 70-те години на вече отминалия 20-ти век. Тогава, когато са провеждани първите разкопки на Античния керамичен център от археолога Богдан Султов, той е изградил една база за експериментална археология. През 1979 година за пръв път е направена такава възстановка  с ученици и студенти, облечени като римски работници“, обясни Калин Чакъров. Събитието е прекъснато поради преждевременната смърт на Богдан Султов. След това и целия обект е бил занемарен.\r\nЛуиза ТРАНЧЕВА", "date": "2017.08.30", "title": "Калин Чакъров, археолог: След направената консервация на Античния керамичен център край Павликени броят на посетителите се увеличи значително"}
{"url": "http://www.focus-news.net/news/2017/08/30/2430605/dobrich-nay-visoko-srednomesechno-trudovo-vaznagrazhdenie-prez-vtoroto-trimesechie-na-godinata-v-oblastta-sa-poluchavali-v-sferata-na-proizvodstvo-i-razpredelenie-na-elektricheska-energiya.html", "text": "Най-високо средномесечно трудово възнаграждение през второто тримесечие на годината в областта са получавали в сферата на производство и разпределение на електрическа енергия. Това съобщи Илга Иванова, главен експерт в отдел „Статистически изследвания“ в  Териториално статистическо бюро – Добрич, предаде кореспондентът на Радио „Фокус” – Варна. В този отрасъл средната заплата е 1 226 лв. Следват „Добивна промишленост” – 1 161 лв., „Държавно управление” – 1 008 лв., и „Селско, горско и рибно стопанство” – 969 лева. Най-нископлатени са били наетите лица в икономическите дейности  „Административни и спомагателни дейности” - 575 лв., „Строителство” - 588 лв., „Операции с недвижими имоти” – 668 лева, и „Други дейности” - 569 лв. Статистическите данни сочат, че наетите лица по трудово и служебно правоотношение в област Добрич към края на юни 2017 г. са се увеличили с 5.6 хил. или с 15.1% спрямо края на март 2017 г., като достигат 42.6 хиляди. Спрямо края на първото тримесечие на 2017 г. наетите лица в обществения сектор са намалели с 0.1% (до 10.3 хил.), а в частния сектор броят им е нараснал с 21.0% (до 32.3 хиляди). В края на юни наетите лица по трудово и служебно правоотношение в област Добрич са с 3.5%, или с 1.5 хил. по-малко в сравнение със  същия период на предходната година, като намалението в обществения сектор е с 1.4%., а в частния сектор е с 4.1%. Средната брутна месечна работна заплата за месец април 2017 г. е 811 лв., за май – 770 лв. и за юни - 763 лева. През второто тримесечие на годината средната месечна заплата за областта e 781 лв. при 1 040 лв. за страната. В обществения сектор средната месечна заплата е 851 лв., а в частния – 755 лева.\r\nЖулиета НИКОЛОВА", "date": "2017.08.30", "title": "Добрич: Най-високо средномесечно трудово възнаграждение през второто тримесечие на годината в областта са получавали в сферата на производство и разпределение на електрическа енергия"}
{"url": "http://www.focus-news.net/news/2017/08/30/2430606/veliko-tarnovo-kmetat-daniel-panov-predstavi-potentsiala-na-regiona-pred-svetovna-turisticheska-kompaniya.html", "text": "Кметът на Велико Търново Даниел Панов представи потенциала на Велико Търново и региона пред световната туристическа компания Thomas Cook Group. Това съобщиха от пресцентъра на Община Велико Търново. Пред Питър Фанкхаузер - главен изпълнителен директор на реномирания туроператор, Даниел Панов направи презентация на града и очерта перспективите и предпоставките за още по-силно развитие на културния туризъм. \r\nУправителят на водещата в цял свят компания за отдих и почивка е на посещение в България по покана на министъра на туризма Николина Ангелкова. В работната среща участваха също заместник-кметът на Столична община д-р Петър Чобанов, кметовете на Пловдив и Несебър Иван Тотев и Николай Димитров, представители на редица туроператорски фирми в България. \r\n10% е ръстът на немскоговорящи туристи във Велико Търново за първите седем месеца на тази година спрямо същия период на 2016 г., посочи Даниел Панов. Престоят им продължава средно по два дни, с тенденция за увеличаване. Няколко са факторите, обобщи Даниел Панов - наситеността на Старата столица и региона със знакови за България паметници на културата и забележителности, новите атракции, богат културен календар. Голям е интересът на немските туристи към летния оперен фестивал „Сцена на вековете“ и Международния фестивал за класическа музика Arbanassi Summer Music, които са носители на престижен европейски статут за 2017 и 2018 г. \r\nОсъвременяване на маршрутите на туроператорите и включване на новите туристически атракции в българските общини предложи кметът на Велико Търново по време на работната среща. Така уникалното българско културно-историческо наследство, природни забележителности, възможности за културен, балнео- и спа-туризъм ще бъдат още силно застъпени, мотивира се Панов.", "date": "2017.08.30", "title": "Велико Търново: Кметът Даниел Панов представи потенциала на региона пред световна туристическа компания"}
{"url": "http://www.focus-news.net/news/2017/08/30/2430607/dha-v-turtsiya-smeniha-tabelata-i-emblemata-na-razuznavaneto.html", "text": "След последната наредба-закон под № 694, в Турция моментално промениха табелата и емблемата на Националната разузнавателна организация (МИТ), предаде информационната агенция Догу хабер ажансъ (ДХА). На сградата на централата на МИТ в анкарския квартал „Йени махале” вече има променена табела. На нея вместо досегашното уточнение за подчиненост - „Министерски съвет”, се вижда надписа „Президентство”, посочва още ДХА.. Георги Димов", "date": "2017.08.30", "title": "ДХА: В Турция смениха табелата и емблемата на разузнаването"}
{"url": "http://www.focus-news.net/news/2017/08/30/2430608/videlina-gandeva-op-turizam-plovdiv-zapochna-reklamnata-kampaniya-za-predstavyane-na-grada-na-nay-golyamoto-turistichesko-izlozhenie-v-sveta.html", "text": "Пловдив започна рекламна кампания с пакет от публикации, които да представят града на най-голямото международно туристическо изложение в света – World Travel Market в Лондон. Това каза за Радио „Фокус“ – Пловдив Виделина Гандева, директор на ОП „Туризъм“ в града. По думите ѝ рекламната кампания за изложението, което ще се проведе от 6 до 8 ноември, включва една страница анонс за града месец преди изложението, една страница в официалния каталог по време на изложението и профилно представяне на дестинацията с линк към официалния сайт за туризъм на Община Пловдив на електронната страница на събитието. „Първата статия е озаглавена „Една година по пътя на Пловдив към Европейска столица на културата 2019!“. Акцент в нея са най-новите забележителности и приспособяването им към културния живот на града, както и тези, които предстои да бъдат отворени за посетители – кварталът на творческите индустрии „Капана“, Улицата на занаятите, къща „Клианти“, Природонаучният музей, Малкатата базилика, Голямата раннохристиянска епископска базилика, археологическият комплекс „Небет тепе“, Античният форумен комплекс, Пеещите фонтани, парк „Отдих и култура“, Гребната база, стотиците събития от културния календар на града, велоалеите и спортните площадки. Снимковият материал е специално подбран за статията и следва тенденцията да се представя младежкото настроение на фона на древния Пловдив. Представяме града като място с огромно културни-историческо наследство, което неслучайно е избрано да бъде европейска столица на културата. Акцентираме върху това, че Пловдив е град с история 8000 години назад във времето, с цели осем цивилизации, пребивавали на територията му. Пловдив има изключително добра географска и транспортна достъпност“, каза още Виделина Гандева. Тя посочи, че в статията анонс се споменават още осъществяването на редица проекти за опазване на културните забележителности. „За пример даваме адаптирането на квартал „Капана“, също намиращия се в непосредствена близост и създаден преди 5 века занаятчийски център, който също започва да работи на ул. „Стръмна“ в Стария град. Изключително разнообразния културен календар на Пловдив също е във фокуса на статията – споменали сме най-големите събития. Всичко това като текст е подкрепено със снимков материал, разработен от студенти, които вдъхват живот на снимките.  Ние вървим по посока на това Пловдив да не бъде представян само като дестинация за културно-исторически туризъм, а и за цялостни преживявания. Това е една новост в нашите стратегически подходи за представянето на дестинацията за туризъм“, обясни директорът на ОП „Туризъм“ в Пловдив.\r\nВиделина Гандева каза още, че втората статия ще обърне повече внимание на културния календар на Пловдив и актуалните събития. „Културният календар на Пловдив за 2018 година в по-голямата си част е подготвен, така че туроператорите да включат в своите пакети град Пловдив с цел посещение на културно събитие“, посочи тя.\r\nПо думите й кампанията ще продължи с конкретно участие по време на изложението в Лондон, където традиционно двама представители на ОП „Туризъм“ ще представят дестинацията на националния щанд на България. „Подготвили сме много информационни материали и изненади, с които ще препотвърдим готовността на Пловдив да бъде европейска столица на културата през 2019 година“, добави Виделина Гандева.\r\nТони МИХАЙЛОВ", "date": "2017.08.30", "title": "Виделина Гандева, ОП „Туризъм“ - Пловдив: Започна рекламната кампания за представяне на града на най-голямото туристическо изложение в света"}
{"url": "http://www.focus-news.net/news/2017/08/30/2430609/odobreni-sa-promeni-v-pravilnika-za-prilagane-na-zakona-za-otbranata-i-vaorazhenite-sili.html", "text": "Правителството одобри промени в Правилника за прилагане на Закона за отбраната и въоръжените сили на Република България. С тях се прецизират и допълват разпоредби, за да бъде приведен Правилникът в съответствие с последните изменения в ЗОВС. Това съобщиха от правителствената информационна служба. \r\nОсновната цел на промените е да се подобрят възможностите и редът за повишаване на образованието и квалификацията, свързани с кариерното развитие на военнослужещите, да се оптимизира преминаването на войниците (матросите) в сержантския (старшинския) състав, създават се предпоставки за преодоляване на некомплекта във въоръжените сили.\r\nТова се постига чрез регламентиране на реда за повторно наемане на военна служба, подобряване на възможностите за кариерно развитие на военнослужещите, опростяване на процедурите по назначаване и преназначаване на длъжност, уточняване на правилата и реда за обучение на войници/матроси и сержанти/старшини в редовна и задочна форма на обучение, разписване на реда за назначаване на длъжност на български граждани, завършили висши военни училища в чужбина и за приравняване на квалификацията им и т. н.", "date": "2017.08.30", "title": "Одобрени са промени в Правилника за прилагане на Закона за отбраната и въоръжените сили"}
{"url": "http://www.focus-news.net/news/2017/08/30/2430610/yordan-mladenov-bsp-sabranite-podpisi-za-rezervat-kupena-shte-badat-predadeni-na-obshtinskite-vlasti-v-peshtera.html", "text": "До края на месец септември ще бъдат активни петицията и подписката в защита на връщането на резерват „Купена“ в списъка на биосферните резервати на ЮНЕСКО. Това каза за Радио „Фокус“ – Пазарджик депутатът от БСП Йордан Младенов. Той обясни, че до тогава хората ще могат да изразят своята позиция. „След това събраните подписи и мнението на хората ще бъдат предадени на общинските власти в Пещера. Интересен е фактът, че много от живеещите в чужбина наши съграждани изразяват категоричната си позиция в защита на връщането на резервата като биосферен към ЮНЕСКО. Хората ги вълнуват проблемите на родния им град и се надявам, че след време те ще се върнат тук и отново ще живеят в Пещера“, коментира Младенов. Той каза също, че идеята на петицията и подписката е да се поправят допуснати грешки от местната власт. „Необходимо е да се вземе решение от Общинския съвет, да се задължи кмета на общината да подготви всички необходими документи, да участваме отново и да върнем резервата на това престижно място, където той е бил от 1977 година“, уточни Младенов.\r\nВаня НИКОЛОВА", "date": "2017.08.30", "title": "Йордан Младенов, БСП: Събраните подписи за резерват „Купена“ ще бъдат предадени на общинските власти в Пещера"}
{"url": "http://www.focus-news.net/news/2017/08/30/2430611/pravitelstvoto-sazdava-koordinatsionen-bord-po-vaprosite-na-balgarskoto-predsedatelstvo-na-saveta-na-es.html", "text": "Министерският съвет прие постановление за създаване на Координационен борд по въпросите на Българското председателство на Съвета на Европейския съюз. С него се гарантира оперативното проследяване на преговорния процес в рамките на Съвета от всички заинтересовани страни. Това съобщиха от правителствената информационна служба. Изрично се предвижда при необходимост Бордът да дава указания за начина на водене на преговори, както и да предлага на Съвета по европейските въпроси промени в рамковите позиции по разглежданите досиета.\r\nПредседател на Борда е заместник-министърът за Българското председателство на Съвета на Европейския съюз 2018, отговарящ за връзките с Европейския парламент. Членове са началникът на политическия кабинет на министър-председателя, заместник-министри, представители на ръководните органи на други институции и ведомства, постоянният представител на България към ЕС, директорите на дирекциите «Координация по въпросите на ЕС» в МС и «Политики и институции в ЕС» в МВнР.\r\nС постановлението се регламентира и начинът на подготовка на участието на заместник-министъра за Българското председателство на Съвета на Европейския съюз 2018, отговарящ за връзките с Европейския парламент, в заседанията на Европейския парламент.\r\nС цел провеждане на успешно Председателство се предвижда и регламентирането на основните принципи на работа на българските държавни служители, които ще председателстват заседанията на Съвета на Европейския съюз и неговите подготвителни органи.", "date": "2017.08.30", "title": "Правителството създава Координационен борд по въпросите на Българското председателство на Съвета на ЕС"}
{"url": "http://www.focus-news.net/news/2017/08/30/2430612/afp-generalniyat-sekretar-na-oon-prizova-za-vdigane-na-blokadata-na-ivitsata-gaza.html", "text": "В рамките на посещението си в палестинския анклав генералният секретар на ООН Антониу Гутериш призова за вдигане на блокадата на Ивицата Газа, предупреждавайки, че в региона продължава „една от най-драматичните хуманитарни кризи“, предава AFP.\r\n„Дълбоко съм развълнуван да бъда тук днес, за съжаление станах свидетел на една от най-драматичните хуманитарни кризи, които съм виждал в продължение на много години като служител на ООН\", заяви Гутериш.\r\nПо-късно португалският политик подчерта, че е важно да бъде вдигната блокадата, която през последните години поставя в изолация Ивицата Газа. Тереза Герова", "date": "2017.08.30", "title": "AFP: Генералният секретар на ООН призова за вдигане на блокадата на Ивицата Газа"}
{"url": "http://www.focus-news.net/news/2017/08/30/2430613/varna-nyakolko-rayona-na-grada-sa-s-narusheno-vodopodavane-zaradi-avarii.html", "text": "Няколко района във Варна са с нарушено водоподаване заради аварии. Това съобщиха за Радио „Фокус“ – Варна от водоснабдителното дружество. Без вода до 16.00 часа ще бъдат абонатите в кв. “Владиславово“ – района около м-н Алати, кв. “Възраждане – бл.1, част от местност Планова, както и абонатите между бул. „Васил Левски“, ул. „Царевец“, бул. „8-ми Приморски полк“ и ул. „Д-р Анастасия Железкова“. Без вода до 15.00 часа ще бъдат абонатите между ул. „Бачо Киро“, ул. „Козлодуй“, ул. „А. Дякович“ и ул. „Райко Жинзифов“, както и част от абонатите в кв. „Бриз“, р-т Камелия, хотели Бриз и Пикадили парк. С нарушено водоподаване до 17.00 часа ще бъдат абонатите от кв. „Христо Ботев“ под ул. „Т. Влайков“, кв. „Погребите“ и кв. „Батак“, абонатите от карето между ул. „Н. Геров“, ул. „Ген. Колев“, бул. „Чаталджа“ и бул. “8-ми Приморски полк“, както и абонатите на част от кв. „Изгрев“ – над хлебозавода.\r\nМарияна ВАЛЕНТИНОВА", "date": "2017.08.30", "title": "Варна: Няколко района на града са с нарушено водоподаване заради аварии"}
{"url": "http://www.focus-news.net/news/2017/08/30/2430614/smolyan-rayonat-na-selo-gorna-arda-stava-vse-po-privlekatelen-za-turisti-mestnite-zhiteli-zapochvat-da-pravyat-poveche-kashti-za-gosti.html", "text": "Районът на село Горна Арда става все по-привлекателен за туристи, местните започват да се преориентират и да правят повече къщи за гости. Това каза за Радио „Фокус“ – Смолян бившият кмет на селото Емил Узунов. По думите му там има около 10 къщи, в които отсядат туристите, но в момента вече доста семейства са започнали да правят и техните къщи за гости и за в бъдеще ще има повече. Този район е предпочитан от любителите на пешеходния туризъм. Явно е, че вече ще разчитат на приходи от туризъм. Екопътеките, които водят до Извора на Арда  са добре маркирани, но по едната се минава повече, по другата по-малко туристи минават и не е много добре изчистена и туристите трябва да бъдат внимателни. Пътеката, която води до извора на река Арда минава успоредно на браздата на българо-гръцката граница. Изворите са обозначени с информационна табела. Като атракция за посетителите се предлага и конна езда. Районът е интересен и привлекателен и заради запазената дива природа. Сега всеки, който иска да отиде там може да го направи. Преди години обаче, заради границата, е било невъзможно външен човек да отиде до селото. Дори жителите там, за да отидат до нивите си по няколко пъти на ден били проверявани от граничарите.\r\nДаниела БОЙКОВА", "date": "2017.08.30", "title": "Смолян: Районът на село Горна Арда става все по-привлекателен за туристи, местните жители започват да правят повече къщи за гости"}
{"url": "http://www.focus-news.net/news/2017/08/30/2430615/kyustendil-obshtina-dupnitsa-shte-se-vklyuchi-v-evropeyskite-dni-na-nasledstvoto-s-prepis-na-istoriya-slavyanobalgarska.html", "text": "Община Дупница ще се включи в Европейските дни на наследството с препис на „История славянобългарска”. Това съобщи за Радио „Фокус” – Кюстендил Таня Камбурова, експерт в отдел „Култура” към Община Дупница. Преписът ще започне на 4 септември, а първи в него ще се включи кметът на Община Дупница инженер Методи Чимев. Преписът на страниците ще бъде щафетно и в него ще участват всички читалища и училища в града и селата. „Целта на инициативата е повече хора да се запознаят с културното ни наследство. Кампанията се реализира по традиция през месец септември, а инициативата е на Съвета на Европа и Европейската комисия\", каза Таня Камбурова.\r\nВенцеслав ИЛЧЕВ", "date": "2017.08.30", "title": "Кюстендил: Община Дупница ще се включи в Европейските дни на наследството с препис на „История славянобългарска”"}
{"url": "http://www.focus-news.net/news/2017/08/30/2430616/kmetat-yordanka-fandakova-ochakvam-sredata-na-noemvri-ploshtad-balgariya-pred-ndk-da-bade-napalno-zavarshen.html", "text": "Работи се по график, очаквам средата на месец ноември площадът да бъде напълно завършен, така както е по договор. Това каза пред журналисти кметът на София Йорданка Фандъкова при проверката на ремонтните дейности на площад „България“ пред НДК, предаде репортер на Агенция „Фокус“. „Площад „България“ или площадното пространство пред НДК е с площ от 12 декара. Наложи се да бъде изваден от проекта за цялостен ремонт на парка, след като стана ясно, че хидроизолацията е изключително компрометирана, на места почти липсваше“, посочи тя. „Наложи се да се направи нов много сериозен проект, да се почисти до основи и тогава да започне да се прави, за да бъде здраво и устойчиво“, коментира кметът. „В повече от половината от площта е положена бетонова основа от 15-20 см бетон, след която се полага и хидроизолацията“, уточни Йорданка Фандъкова. „Очакваме да бъдат подредени и изцяло нови гранитни плочи, които са подобни на предишните, визията не се променя, но плочите са нови. Надявам се да стане хубаво“, каза още тя. \r\nБиляна ИВАНОВА", "date": "2017.08.30", "title": "Кметът Йорданка Фандъкова: Очаквам средата на ноември площад „България“ пред НДК да бъде напълно завършен"}
{"url": "http://www.focus-news.net/news/2017/08/30/2430617/rositsa-hristova-obshtina-blagoevgrad-chrez-pos-terminal-sobstvenitsite-na-dvizhimo-i-nedvizhimo-imushtestvo-mogat-da-pogasyat-svoite-zadalzheniya-kam-obshtinata-distantsionno.html", "text": "Чрез въведения ПОС терминал собствениците на движимо и недвижимо имущество могат да погасят своите задължения дистанционно. Това каза за Радио „Фокус“ - Пирин Росица Христова, експерт в Община Благоевград. „В момента работи само за местните данъци и такси, но в процес на разработване и за други плащания към Община Благоевград“, каза още Христова. По думите ѝ платформата е изцяло общинска и работи без посредници. „Системата е опростена и е изключително лесна за ползване. Данъчно задължените лица могат да направят справка и да пристъпят към плащане на сайта на Община Благоевград , в раздел „Електронни услуги“, „Справки и плащане на задължения плащане на задължения за местни данъци и такси“, влизайки в меню „Потребител“, каза още Христова. Следва да бъде въведено ЕГН/ЕИК на физическо/юридическо лице, както и входящ номер и дата на документ, подаден в Дирекция „Местни данъци и такси“.\r\nЛора КАЛЧЕВА", "date": "2017.08.30", "title": "Росица Христова, Община Благоевград: Чрез ПОС терминал собствениците на движимо и недвижимо имущество могат да погасят своите задължения към Общината дистанционно"}
{"url": "http://www.focus-news.net/news/2017/08/30/2430618/plyus-info-makedoniya-harvatski-politik-obvini-aliya-izetbegovich-za-islyamistkiya-terorizam-v-bosna-i-hertsegovina.html", "text": "Хърватският политик Мирослав Туджман обвини бившия президент на Босна и Херцеговина Алия Изетбегович за появата на ислямистки тероризъм в страната през 90-те години на миналия век, предава македонската електронна медия „Плюс Инфо“.\r\n„Това, което сега се случва в Европа, се случваше и през 90-те години. Това бе зародиш на днешния ислямски тероризъм. Извършени са дори петдесет ритуални обезглавяването. Бригадите на армията на Босна и Херцеговина бяха кръстени като мюсюлмански, имаше арапски означения и в битка се отправяха с боен вик „Аллах Акбар“. Факт е, че в началото на 90-те години и преди да започне войната  започнаха да пристигат муджахидини в отговор на призива на самия Алия Изетбегович“, твърди синът на бившия хърватски президент Франьо Туджман в неговата книга „Другата страна на Рубикон - Политическата стратегия на Алия Изетбегович“. \r\n„Преди подписването на Дейтънското споразумение, Изетбегович гарантираше на муджахидините, че няма да бъдат изгонени от Босна и Херцеговина. Факт е, че двама от 18-те, които разрушиха Световния търговски център (в Ню Йорк) имаха опит от боевете в Босна и Херцеговина. Поради това, четири седмици след рухването на Световния търговски център, Алия Изетбегович трябваше да подаде оставка“, твърди бившият първи човек на хърватските разузнавателни служби..Тереза Герова", "date": "2017.08.30", "title": "„Плюс Инфо“ (Македония): Хърватски политик обвини Алия Изетбегович за ислямисткия тероризъм в Босна и Херцеговина"}
{"url": "http://www.focus-news.net/news/2017/08/30/2430619/haskovo-v-dimitrovgrad-beshe-otkrit-pametnik-na-parvostroitelite-na-tsentralniyat-ploshtad-po-povod-70-godishninata-na-grada.html", "text": "В Димитровград беше открит паметник на Първостроителите на централният площад по повод 70 годишнината на града. Това съобщиха от пресцентъра на Община Димитровград. По време на монтирането му на мястото присъства лично кметът на Общината Иво Димов, авторът на паметника скулптура Кирил Матеев, както и президентът на Ротари клуб - Димитровград Росен Кузев. Монументът е висок два метра и половина, тежи 300 кг, изработен от бронз в гр. София, излят в леярна в гр. Сопот. Стойността му малко повече от 33 000 лв. и е финансиран изцяло от дарения. Местният дистрикт на ротарианците е един от основните поддръжници на идеята, заедно с \"Язаки България\" ЕООД и \"Хоризонт-Иванов\" ЕООД.\r\nИдеята за паметника бе споделена от местната организация на Съюза на строителите-ветерани при една от срещите им с кмета на града. Паметникът на Първостроителите е израз на уважение към хората, които са участвали в строителството на града, вдъхновен от съществувалия в парк \"Пеньо Пенев\" монумент на \"Бригадира и Бригадирката\", който преди повече от 20 години е откраднат от мястото, където десетилетия наред е стоя. Днешният паметник на Първостроителите е стилистично продължение на идеята, но със авторския поглед на известния български скулптор Кирил Матеев.", "date": "2017.08.30", "title": "Хасково: В Димитровград беше открит паметник на Първостроителите на централният площад по повод 70 годишнината на града"}
{"url": "http://www.focus-news.net/news/2017/08/30/2430620/kmetat-yordanka-fandakova-malko-pod-5-mln-leva-e-stoynostta-na-remonta-na-ploshtad-balgariya-pred-ndk-garantsiyata-mu-e-5-godini.html", "text": "Стойността е малко под 5 млн. лева, за гранитните плочи и за труда. Гаранцията е 5 години, както е по закон. Това каза пред журналисти кметът на София Йорданка Фандъкова при проверката на ремонтните дейности на площад „България“ пред НДК, предаде репортер на Агенция „Фокус“. „Средствата са от бюджета на Столична община“, уточни тя. „Навсякъде, където се появят проблеми, изпълнителите за своя сметка, ги изпълняват наново. Те знаят отлично, че това е за тяхна сметка и нямат интерес да работят с лошо качество. Да се надяваме, че го знаят и ще се справят“, коментира кметът. „Знаем, че преминаването е трудно. Все пак има алтернативи, трябва да се направи както трябва. Помним разбитите плочи, беше даже невъзможно да се мине без да има заграждения. Надявам се, гражданите да проявят още малко търпение“, посочи Йорданка Фандъкова. „Освободили сме входа на НДК, има и други входове. Говорих с министъра, когато е възможно Билетният център да се освободи, защото е важно да се продават и билети“, обясни тя и допълни, че най-важното е технологията да се спази, за да не се работи втори път.\r\nБиляна ИВАНОВА", "date": "2017.08.30", "title": "Кметът Йорданка Фандъкова: Малко под 5 млн. лева е стойността на ремонта на площад „България“ пред НДК, гаранцията му е 5 години"}
{"url": "http://www.focus-news.net/news/2017/08/30/2430621/smolyan-namereni-sa-kosti-napodobyavashti-choveshki-skelet-po-vreme-na-remont-na-hotel-v-grada.html", "text": "Намерени са кости, наподобяващи човешки скелет, по време на ремонт на хотел в града. То съобщиха от ОДМВР - Смолян. Днес, около 11.30 часа, на телефон 112 е получен сигнал от управителя на хотел в град Смолян, че при ремонтни дейности в хотела са намерени кости, наподобяващи човешки скелет. Полицейски служители от ОДМВР и РУ - Смолян извършват оглед на място за изясняване на обстоятелствата около случая. Образувано е досъдебно производство и е уведомена Окръжна прокуратура - Смолян.", "date": "2017.08.30", "title": "Смолян: Намерени са кости, наподобяващи човешки скелет, по време на ремонт на хотел в града"}
{"url": "http://www.focus-news.net/news/2017/08/30/2430622/voa-uraganat-harvi-bavno-se-otdrapva-ot-teksas-no-predizvikatelstvata-ot-navodneniyata-ostavat.html", "text": "Четвъртият по големина град в САЩ – Хюстън, най-накрая получи известно облекчение, след като ураганът „Харви“ се отдръпна от Тексас към съседния щат Луизиана, предава радио Voice of America.\r\nСиноптиците прогнозират, че след дъждовете в сряда температурите в Хюстън през следващите дни ще се повишат, а на небето отново ще може да се види слънце. Въпреки това районът все още се справя с последиците от историческите наводнения, предизвикани от „Харви“. Тереза Герова", "date": "2017.08.30", "title": "VOA: Ураганът „Харви“ бавно се отдръпва от Тексас, но предизвикателствата от наводненията остават"}
{"url": "http://www.focus-news.net/news/2017/08/30/2430623/veliko-tarnovo-ekoinspektori-prizovavat-obshtinite-ot-regiona-da-se-vklyuchat-v-evropeyskata-sedmitsa-na-mobilnostta.html", "text": "Екоинспектори от Велико Търново призовават общините от региона да се включат в Европейската седмица на мобилността. Това каза за Радио „Фокус“ – Велико Търново Милка Асенова, експерт „Връзки с обществеността“ в Регионалната инспекция по околна среда и водите във Велико Търново. Събитието ще се проведе от 16 до 22 септември, а основната му цел е да насърчи местната власт да въвежда и подкрепя мерки за устойчив транспорт. Тя уточни, че кампанията приканва хората да опитат алтернативен начин на придвижване, различен от автомобилния. По думите ѝ това е възможност за подобряване на качеството на въздуха, шумовото замърсяване и подобряване на условията на средата. „Регионалната инспекция призовава общините да се включат в кампанията като за улеснение при планиране на дейностите предостави Тематични указания, Наръчник за местните власти, Банер и Харта за 2017 г. Срокът, в който местните администрации трябва да информират дали ще се включат е 7-ми септември“, посочи Милка Асенова. Темата на тазгодишното издание на инициативата е „Чиста, споделена и интелигентна мобилност“ под мотото „Заедно стигаме по-далеч“. Всяка година Европейската седмица се фокусира върху определена тема, свързана с устойчивата мобилност. Местните власти могат да организират дейности за своите граждани на базата на тази тема. Постоянните мерки, инициирани през годината, също е добре да подкрепят темата. Всеки град може да се включи в кампанията с различни дейности като игри на открито, беседи и организиране на Ден без автомобили (за предпочитане на 22 септември) със затваряне на едно или няколко пространства, запазени за пешеходци, велосипедисти и обществен транспорт за най-малко един цял ден (от 1 час преди до 1 час след официалното работно време).\r\nПрез 2016 г. три общини - Велико Търново, Габрово и Стражица организираха кампании за седмицата на мобилността, като инициативите в Габрово бяха с най-широк обхват.\r\nЛуиза ТРАНЧЕВА", "date": "2017.08.30", "title": "Велико Търново: Екоинспектори призовават общините от региона да се включат в Европейската седмица на мобилността"}
{"url": "http://www.focus-news.net/news/2017/08/30/2430624/oon-venetsuelskata-demokratsiya-e-edva-zhiva-ako-izobshto-oshte-e-zhiva.html", "text": "В сряда Върховният комисар на ООН по правата на човека Зеид Раад ал-Хюсеин предупреди, че демокрацията в кризисната латиноамериканска държава Венецуела ерозира бързо, поставяйки под съмнение дали изобщо тя все още функционира там, предава AFP.\r\nПрезидентът Николас Мадуро „бе избран от хората“, заяви Зеид Раад ал-Хюсеин пред репортери в Женева, допълвайки, че „оттогава там има ерозия на демократичния живот… който е едва жив, ако изобщо още е жив“. Тереза Герова", "date": "2017.08.30", "title": "ООН: Венецуелската демокрация е едва жива, ако изобщо още е жива"}
{"url": "http://www.focus-news.net/news/2017/08/30/2430625/do-mesets-shte-sa-gotovi-predlozheniyata-za-regulatsiya-upotrebata-na-nargileta.html", "text": "До един месец междуведомствената група ще излезе с конкретни предложения за ограничаване употребата на наргилета и растителни изделия за пушене, стана ясно на проведената днес в МЗ работна среща. Това съобщиха от пресцентъра на Министерство на здравеопазването. Участниците в работната група, състояща се от представители на МЗ, МОН, МВР, МЗХ, МИ, Агенция „Митници“, НЦОЗА, експерти и неправителствени организации, се консолидираха около необходимостта от законодателни промени в законите за здравето, за тютюна, тютюневите и свързаните с тях изделия и за акцизите и данъчните складове. \r\nПрисъстващите обсъдиха и практиката за ограничаване употребата на наргилетата, въведена и доказала ефекта си в държави като Полша, Хърватия, Кипър и Румъния. \r\nТрябва да бъде развенчан митът, че наргилето е безопасно, напротив – то е в пъти по-увреждащо здравето в сравнение с изключително вредните цигарени изделия, категорична беше заместник-министър Йорданова. Ето защо тя предложи в часовете на класния ръководите и по време на родителските срещи родители и ученици да бъдат запознати с вредите от пушенето на наргилета и растителни смеси. \r\nПрипомняме, че предприемането на мерки за регулация употребата на наргилета и растителни смеси за пушене е инициирано от Министерство на здравеопазването, като от страна на институцията отговорен заместник-министър е г-жа Светлана Йорданова.", "date": "2017.08.30", "title": "До месец ще са готови предложенията за регулация употребата на наргилета"}
{"url": "http://www.focus-news.net/news/2017/08/30/2430626/tihomir-trifonov-tehnolog-vav-vinarska-izba-v-iztochna-i-severoiztochna-balgariya-ima-izvestno-zakasnenie-na-braneto-na-rekoltata-ot-grozde.html", "text": "В Североизточна и Източна България все още гроздоберът не е започнал, тъй като гроздето не е достигнало технологична зрялост. Това каза в интервю за Радио „Фокус“ – Варна Тихомир Трифонов, технолог във винарска изба във Варна. „Все още захарите в гроздето са много ниски, а киселинността е доста висока“, добави Тихомир Трифонов. По думите му се очаква до десетина дни гроздето да придобие подходящите качества. „Имаме известно закъснение на брането на реколтата тази година. Това не е случайно, защото лятото при нас дойде късно, може би месец по-късно, отколкото всяка друга година. Ако през пролетта температурите в Западна България бяха около 20 градуса, едва месец по-късно такива нива бяха достигнати и при нас. Това е причина за забавяне на зрелостта и въобще периода на растеж и развитие на лозата, което избута гроздоберната кампания в по-късно време. Не така стоят нещата в Западна и Южна България, където гроздоберната кампания е започнала“, добави Тихомир Трифонов.\r\nМарияна ВАЛЕНТИНОВА", "date": "2017.08.30", "title": "Тихомир Трифонов, технолог във винарска изба: В Източна и Североизточна България има известно закъснение на брането на реколтата от грозде"}
{"url": "http://www.focus-news.net/news/2017/08/30/2430627/montana-gorski-inspektori-ot-rdg-berkovitsa-zadarzhaha-5-avtomobila-i-20-kub-m-nezakonni-darva.html", "text": "Горски инспектори от Регионална дирекция по горите (РДГ) – Берковица задържаха 5 моторни превозни средства и 20 куб. метра дърва за огрев. Това съобщиха от пресцентъра на Изпълнителна агенция по горите. Нарушението е установено в землището на село Враняк, община Бяла Слатина, вчера вечерта по време на съвместна проверка със горски служители от Държавно горско стопанство – Враца. Инспектиращите забелязват група лица от ромски произход, които извършват добив и товарене на незаконно добита дървесина и се насочват към тях за проверка. Възниква напрежение – нарушителите се опитват да нападат с колове проверяващите. След неколкократни предупреждения от страна на горски инспектор, са произведени изстрели във въздуха със служебно оръжие, при което нападателите се разбягват. \r\nЗа констатираното нарушение е уведомено РУ на МВР - Бяла Слатина и е образувано дознание. Работата по случая продължава.                  \r\nМиналата седмица горските инспектори от РДГ - Берковица са извършили 97 проверки и са съставили 4 акта за установени административни нарушения по Закона за горите.  Проверени са били 25 моторни превозни средства, 11 сечища за добив на дървесина, 11 обекта за складиране, преработка и търговия, 20 ловци, 5 риболовци, както и 25 физически лица. По случаите са задържани около 3 куб. м дървесина, 6 пр. куб. м дърва за огрев и 2 моторни превозни средства.\r\nПроверките в териториалния обхват на РДГ - Берковица продължават.", "date": "2017.08.30", "title": "Монтана: Горски инспектори от РДГ - Берковица задържаха 5 автомобила и 20 куб. м незаконни дърва"}
{"url": "http://www.focus-news.net/news/2017/08/30/2430628/kmetat-na-sofiya-yordanka-fandakova-sledvashtata-sedmitsa-shte-bade-otvoreno-dvizhenieto-po-bul-praga-a-predi-10-septemvri-i-po-bul-ovcha-kupel.html", "text": "Отворихме „Орлов мост“, предстои да се отвори движението по бул. „Прага“ следващата седмица. Предстои движението по бул. „Овча купел“ да бъде пуснато преди 10 септември, както обещахме. Това каза пред журналисти кметът на София Йорданка Фандъкова при проверката на ремонтните дейности на площад „България“ пред НДК, предаде репортер на Агенция „Фокус“. „Много булеварди реконструирахме тази година, причинихме много затруднения на останалите тук през лятото софиянци. Започнахме вече отпушването на движението“, посочи тя. „Работа има достатъчно, подобряване на условията за движение има, но не можем да направим всичко наведнъж“, коментира кметът. „Очевидно бул. „България“ има нужда от цялостна реконструкция, но това е труден и сериозен обект. Започнем ли да работим по булеварда ще блокираме движението в тази част на София. Със сигурност няма да си позволя да започна ремонт есента“, обясни Йорданка Фандъкова. „Ще приключим процедурата и в зависимост от наличните средства, собствени или от държавата, следваща година ще мислим за такава реконструкция“, каза още тя.\r\nБиляна ИВАНОВА", "date": "2017.08.30", "title": "Кметът на София Йорданка Фандъкова: Следващата седмица ще бъде отворено движението по бул. „Прага“, а преди 10 септември и по бул. „Овча купел“"}
{"url": "http://www.focus-news.net/news/2017/08/30/2430629/burgas-obshtinata-izpolzva-inovativna-mashina-za-pochistvane-na-morskata-gradina.html", "text": "Иновативна машина ще осигурява почистването на тревните площи в Морската градина от животински отпадъци. Това съобщиха от пресцентъра на Община Бургас. Машината представлява мотоциклет, оборудван с необходимата апаратура за извършване на санитарната дейност. Машината се управлява от един човек, а фактът, че е на две колела, позволява да бъде много мобилна и да достига лесно да различни точки в парка, без да засяга растителността. На практика почистването на фекалиите от животни се извършва чрез сонда. Тя изсмуква боклука от земята и го събира в специален контейнер. Той е зареден с препарати за дезинфекциране на отпадъците и ги прави безвредни за околната среда при изхвърлянето им на определените за целта места. След почистване сондата обработва с дезинфекциращ препарат и мястото, от което е премахнат боклука. Това от своя страна няма да позволява евентуалното разпространение на паразити и други опасни за здравето микроорганизми. Чистотата на града е важна, но Община Бургас напомня, че стопаните са длъжни да почистват след своите домашни любимци. Установените нарушителите се наказват с глоба.", "date": "2017.08.30", "title": "Бургас: Общината използва иновативна машина за почистване на Морската градина"}
{"url": "http://www.focus-news.net/news/2017/08/30/2430630/sputnik-sarbiya-latviya-predupredi-che-ruski-boyni-korabi-se-namirat-v-blizost-do-neynite-teritorialni-vodi.html", "text": "Министерството на отбраната на Латвия разпространи официално съобщение, в което предупреди за присъствие на руски бойни кораби в близост до нейните териториални води в Балтийско море, предава сръбското издание на руския Sputnik.\r\nВ съобщението се казва, че в ексклузивната икономическа зона на латвийски териториални води (14 морски мили) е била идентифицирана руската фрегата \"Адмирал Горшаков\", докато на шест морски мили е забелязан руски разузнавателен кораб.\r\nПо данни на латвийското военно министерство през 2016 г. руски бойни кораби и самолети са приближили границите на страната 209 пъти, през 2015 г. - над 270 пъти, а през 2014 г. - над 250 пъти.\r\nСръбското издание на руския Sputnik е озаглавило публикуваната информация с многозначителното \"Латвийската армия лови в мъгла руски кораби\"..Тереза Герова", "date": "2017.08.30", "title": "Sputnik (Сърбия): Латвия предупреди, че руски бойни кораби се намират в близост до нейните териториални води"}
{"url": "http://www.focus-news.net/news/2017/08/30/2430631/slavyanka-simitchiyska-inspektsiya-po-truda-blagoevgrad-prodalzhava-praktikata-da-se-raboti-bez-kaski-skeleta-i-parapet-pri-sanirane-na-blokovete.html", "text": "Продължава практиката да се работи без каски, скелета и без парапет при саниране на блоковете. Това каза за Радио „Фокус“ - Пирин Славянка Симитчийска, директор на Дирекция „Инспекция по труда“ - Благоевград. И през юли трудови инспектори, по сигнали и планово, проверяваха работата по саниране. Инспекторите са изключително стриктни към контрола в този сектор след рухналото скеле от 13-етажен блок в Благоевград. За месец са извършени 31 проверки относно осигуряване на здраве и безопасност при извършване на строително-монтажни работи, включително и на обекти, на които се извършват дейности по санирането по Националната програма за енергийна ефективност на многофамилни жилищни сгради. „Констатирани са 215 нарушения на трудовото законодателство. За отстраняването им са предприети принудителни административни мерки. Издадени са 4 акта за спиране работата по скелета, които не са били обезопасени съгласно изискванията. Съставени са 9 акта за административни нарушения, като 1 от тях са за лица, работещи без трудови договори и 8 за неосигурени здравословни и безопасни условия на труд“, каза още Симитчийска. Най-честите нарушения на обектите, на които се извършват дейности по санирането, е неизползването на лични предпазни средства от работещите и необезопасени скелета, липса на огради на обектите, непроведени инструктажи, липса на информационна табела.\r\nЛора КАЛЧЕВА", "date": "2017.08.30", "title": "Славянка Симитчийска, „Инспекция по труда“ - Благоевград: Продължава практиката да се работи без каски, скелета и парапет при саниране на блоковете"}
{"url": "http://www.focus-news.net/news/2017/08/30/2430632/burgas-gradat-e-domakin-na-dvudneven-forum-za-vavezhdane-na-inteligentni-resheniya-v-gradskata-sreda.html", "text": "Двудневен форум за внедряване на интелигентни решения в градската среда се провежда в Бургас. Събитието е в Експозиционен център „Флора“ и е част от проекта, който Община Бургас изпълнява от началото на 2016 г. – „Споделящи градове“ (“Sharing cities“) по Програма Хоризонт 2020. Това съобщиха от пресцентъра на Община Бургас. Във форума с презентации участват представители от градовете-партньори по проекта – Лисабон, Милано и Варшава, представители на редица български общини – Сливен, Стара Загора, Ямбол, Габрово, Варна, Смолян, Асеновград, Варна, Добрич и водещи световни компании в тази сфера – VIVACOM, HUAWEI, Microsoft, Бусофт Инженеринг, SIEMENS и др.\r\nРазвитието на Бургас като интелигентен град представиха Даниела Алексиева – ръководител на проекта от страна на Община Бургас и Ивелина Стратева – директор на общинска дирекция „Икономика и стопански дейности“.\r\nПо време на форума бяха обсъдени въвеждането на електронни административни услуги на Община Бургас с квалифициран подпис директно от мобилния телефон за улеснение на гражданите и представяне на отличените концепции при провеждането на пролетното събитие ХЕКАТОН на тема: „Създаване на софтуерни приложения за околната среда на град Бургас“.\r\nПрограмата на форума „По пътя ни да се превърнем в по-интелигентни градове“ включва още интересни презентации като „Електромобилността – бизнес или хоби“, „Интелигентна градска паркинг система, базирана на иновативни сензори“, ситуационна платформа за интегрирано управление на градове „Сигурен град“, Облачни услуги за съхранение и споделяне на данни, „Безопасна община“: Световни иновации в обществената сигурност, достъпни за всяко населено място в България и др.\r\nЦелите на проекта „Споделящи градове“ са внедряване на интелигентни решения в областта на електрическата мобилност, системи за интелигентно управление на енергията, саниране на сгради, интелигентни улични стълбове и интелигентни решения за повишаване на качеството на живот в градска среда.", "date": "2017.08.30", "title": "Бургас: Градът е домакин на двудневен форум за въвеждане на интелигентни решения в градската среда"}
{"url": "http://www.focus-news.net/news/2017/08/30/2430633/pazardzhik-ot-1-septemvri-obshtina-peshtera-vazobnovyava-obshtestvenata-trapezariya-po-proekt-poday-raka.html", "text": "От 1 септември Община Пещера възобновява обществената трапезария по проект „Подай ръка“ по Оперативна програма за храни и основно материално подпомагане. Това съобщи за Радио „Фокус“ – Пазарджик Стоян Йовчев, експерт в Община Пещера. Това стана възможно след като Общината и Агенцията за социално подпомагане подписаха Допълнително споразумение към вече съществуващ договор, чиято продължителност е до 31 декември 2019 година. „За този срок 73 потребители в неравностойно социално положение, избрани по определени критерии, ще получават топъл обяд. Чрез предоставяне на разнообразно седмично меню ще се осигури балансирано хранене за целевата група, при спазване на изискванията за безопасност на храните и националните стандарти и норми на хранене“, уточни Йовчев. Той допълни, че Обществената трапезария ще функционира в сградата на Домашен социален патронаж.\r\nАлбена ЖИЛЕКОВА", "date": "2017.08.30", "title": "Пазарджик: От 1 септември Община Пещера възобновява обществената трапезария по проект „Подай ръка“"}
{"url": "http://www.focus-news.net/news/2017/08/30/2430634/zam-kmetat-na-sofiya-yoana-hristova-na-ploshtad-balgariya-pred-ndk-shte-badat-postaveni-novi-parapeti-i-oblitsovki-okolo-fontanite.html", "text": "Облицовката е премахната, както и парапетите, които са били разположени тук преди. Предстои парапетите да бъдат заменени с нови, така че да бъде обезопасена сигурността на гражданите по максимално добър начин. Това каза зам.-кметът на София Йоана Христова по направление „Зелена система, екология и земеползване“ при проверката на ремонтните дейности на площад „България“ пред НДК, предаде репортер на Агенция „Фокус“. „Ще видим нови парапети, с нови облицовки. По същия начин ще бъдат направени и обходите към подлезите“, заяви тя и уточни, че няма да се извършват никакви дейности по фонтаните. В отговор на журналистически въпрос дали СО предприема мерки за мръсния въздух в районите, където се извършват ремонти, зам.-кметът обясни: „Законът вменява задължение на изпълнителя на строителната площадка да осигури и обезпечи по такъв начин строителството, че да не се отделят прахови емисии. Това може да се направи по различни начини. Работа на „Строителен надзор“ е да съблюдава за това изпълнение“. Столичен инспекторат прави проверки на изхода от строителната площадка дали са измити машините, за да не разнасят допълнително пепел“, посочи Йоана Христова. „Всички искаме да видим столица, където ремонтните съоръжения и сградите са обезопасени по начина, по който това се случва в европейските страни. Мисля, че в тази връзка се върви в правилната посока“, каза още тя. \r\nБиляна ИВАНОВА", "date": "2017.08.30", "title": "Зам.-кметът на София Йоана Христова: На площад „България“ пред НДК ще бъдат поставени нови парапети и облицовки около фонтаните"}
{"url": "http://www.focus-news.net/news/2017/08/30/2430635/haskovo-udalzhenie-s-1-875-m-na-ogradata-na-balgaro-turskata-granitsa-zaradi-trudniya-teren-e-nalozhilo-otpuskaneto-na-dopalnitelnite-12-mln-leva-ot-ms.html", "text": "Правителството одобри допълнителни разходи по бюджета на Министерския съвет (МС) за 2017 г. в размер на 1 224 000 лв. за изграждане на допълнителен участък от временното възпрепятстващо съоръжение по българо-турската граница и прилежащия към него път по поречието на река Тунджа на територията на област Хасково. Това съобщиха от пресцентъра на Областна администрация Хасково. Средствата за изпълнението на постановлението се осигуряват чрез преструктуриране на разходите и/или трансферите по централния бюджет за 2017 г.\r\nТези средства са за изграждане на удължението на оградата в района на р. Тунджа с обща дължина от 1 875 м Това удължение се наложи да бъде направено, заради изключително трудния терен, през който трябва да премине възпрепятстващото съоръжение. Промените бяха наложителни и защото, част от терените попадат в зона Натура 2000. С това удължаване на оградата, последният участък от нея на територията на област Хасково, който беше проектиран на 11 540 метра, става 13 415 метра. До месец-месец и половина строителните работи там ще бъдат завършени.", "date": "2017.08.30", "title": "Хасково: Удължение с 1 875 м на оградата на българо-турската граница заради трудния терен е наложило отпускането на допълнителните 1,2 млн. лева от МС"}
{"url": "http://www.focus-news.net/news/2017/08/30/2430636/yambol-nay-starata-pravoslavna-tsarkva-v-strandzhanskiya-kray-uspenie-bogorodichno-e-remontirana-i-otvorena-za-bogomoltsi.html", "text": "Най-старата православна църква в Странджанския край – „Успение Богородично“ е ремонтирана и отворена за богомолци. Това съобщиха за Радио „Фокус“ – Сливен от Сливенската митрополия. Средствата за възстановяването на храма, които са близо 15 000 лева, са събрани с дарителска кампания. Ремонтът включва цялостната подмяна на покрива, тавана, пода и дограмата на сградата, благоустрояването на двора, изграждането на ограда и на подход към храма. Тържественият водосвет бе отслужен от сливенския митрополит Иоаникий, който е осветил и курбана за здраве и благополучие на миряните от селото. Храмът е  построен през 1763 година в село Стефан Караджово, община Болярово. Според историци в тази църква е кръстен роденият в селото революционер Стефан Караджа, към нея през годините на османско владичество е било разкрито едно от първите килийни училища в района.", "date": "2017.08.30", "title": "Ямбол: Най-старата православна църква в Странджанския край – „Успение Богородично“ е ремонтирана и отворена за богомолци"}
{"url": "http://www.focus-news.net/news/2017/08/30/2430637/veselka-peneva-rzok-pazardzhik-bezplaten-personalen-zdraven-kod-veche-poluchavat-vsichki-grazhdani-poseshtavashti-rzok.html", "text": "Безплатен персонален здравен код вече получават всички граждани, които посещават РЗОК - Пазарджик за различен вид услуги. Това съобщи за Радио „Фокус“ – Пазарджик Веселка Пенева, експерт в Районната здравноосигурителна каса. По думите ѝ с Уникалния код за достъп (УКД) всеки гражданин ще може да упражни правото си да провери дали отразените в личното му досие дейности действително са извършени. Ако констатира разминаване в данните, той може да подаде сигнал до РЗОК. Контролните органи на институцията ще извършат проверка, като информират и гражданина за резултатите от нея. При необходимост ще се коригира електронното здравно досие с действително извършените в полза на пациента дейности“, каза още Пенева. Всеки гражданин, който посети РЗОК, по какъвто и да е повод – заверка на рецептурни книжки, подаване на документи или получаване на протоколи за скъпоструващи лекарствени продукти, заплащани от Националната здравноосигурителна каса, ще има възможността да получи безплатно и своя Уникален код за достъп (УКД) до електронното си медицинско досие. С това се поставя началото на кампания за засилване на обществения контрол върху изразходване на публичния ресурс, с който НЗОК закупува медицински услуги в полза на пациентите.\r\nНационалната здравноосигурителна каса ще предостави на всеки от 7 356 986 български граждани УКД, като апелира за осъществяването на активен контрол от страна на гражданите върху изразходване на средствата за здравеопазване.\r\nАлбена ЖИЛЕКОВА", "date": "2017.08.30", "title": "Веселка Пенева, РЗОК - Пазарджик: Безплатен персонален здравен код вече получават всички граждани, посещаващи РЗОК"}
{"url": "http://www.focus-news.net/news/2017/08/30/2430638/bosna-i-hertsegovina-izvarshva-se-obisk-v-domovete-na-potentsialni-teroristi.html", "text": "Служителите на босненската Държавна агенция за разследване и защита (ДАРО) извършват обиск в помещенията, за които има съмнение, че в тях може да се намерят доказателства за лица, близки до екстремистки групировки и такива, които са на бойните полета в Сирия и Ирак. Това потвърди говорителката на агенцията Кристина Йожич, предава македонският телевизионен канал „Алфа“.\r\nЙожич отбеляза, че действията се извършват по нареждане на съда и прокуратурата на Босна и Херцеговина.\r\nВъв връзка със случая, прокуратурата съобщи, че обиските се извършват с цел намиране на незаконно оръжие, боеприпаси или материали за експлозиви, както и че определени лица ще бъдат задържани за разпит.\r\nОбискът се извършва в помещения в Сараево на основание подозрения, че на тези места действат лица, които са свързани с лицето, което бе депортирано от Австрия в Босна и Херцеговина.Тереза Герова", "date": "2017.08.30", "title": "Босна и Херцеговина: Извършва се обиск в домовете на потенциални терористи"}
{"url": "http://www.focus-news.net/news/2017/08/30/2430639/veliko-tarnovo-predmeti-ot-bita-na-obiknovenite-rimlyani-razkriha-dobrovoltsi-pri-tazgodishnite-razkopki-na-antichniya-keramichen-tsentar-kray-pavlikeni.html", "text": "Предмети от бита на обикновените римляни разкриха доброволци при тазгодишните разкопки на Античния керамичен център край Павликени. Държавно финансиране за проучвания няма и разкопките се водят от хора, които не са археолози по професия и не получават заплащане. Това каза за Радио „Фокус“ – Велико Търново ръководителят на разкопките археологът Калин Чакъров. Дейностите са започнали в началото на август и ще продължат до края на следващата седмица. „Като цяло сградата, която изследваме е жилищна. В нея, по всяка вероятност, са живели работници, които са обслужвали имението на богат земевладелец и производител на керамика. Като цяло тя не е представителна като архитектура, защото в нея са живели по-обикновени хора, но това от друга страна е интересно от научна гледна точка, тъй като обикновено тези сгради, свързани с по-ниски социални слоеве, остават малко в страни и леко пренебрегнати. Обикновено се акцентира върху по-представителните сгради, жилища и светилища, които са по-интересни за широката общественост“, обясни Калин Чакъров. Сред намерените предмети има множество керамични съдове, антични шивашки принадлежности, три монети и други предмети от бита на хората. Той добави, че поради липсата на средства се извършва само „полева консервация“ на откритията. Тя се изразява в засипването им със земна маса. През следващата година, вероятно, на обекта отново ще работят доброволци, дори да има и осигурено финансиране.\r\nЛуиза ТРАНЧЕВА", "date": "2017.08.30", "title": "Велико Търново: Предмети от бита на обикновените римляни разкриха доброволци при тазгодишните разкопки на Античния керамичен център край Павликени"}
{"url": "http://www.focus-news.net/news/2017/08/30/2430641/plovdiv-80-kilograma-tyutyun-sa-izzeti-pri-proverka-na-chasten-adres-v-grada.html", "text": "80 килограма тютюн са иззети при проверка на частен адрес в града. Това съобщиха от ОДМВР - Пловдив. 40-годишна пловдивчанка е заподозряна за престъпление с акцизни стоки. Срещу жената е започната предварителна проверка по чл. 234 от НК, след като вчера в дома ѝ служители на Шесто РУ открили и иззели 80 килограма обезжилен тютюн. Предстои случаят да бъде докладван в прокуратурата.", "date": "2017.08.30", "title": "Пловдив: 80 килограма тютюн са иззети при проверка на частен адрес в града"}
{"url": "http://www.focus-news.net/news/2017/08/30/2430642/faz-germanska-fregata-e-spasila-158-migranti-ot-trafikantska-lodka.html", "text": "Германската фрегата „Мекленбург-Предна Померания“ е спасила 158 мигранти, натоварени на трафикантска лодка в Средиземно море, съобщава националният ежедневник Die Frankfurter Allgemeine Zeitung. \r\nСъгласно разпространените данни, операцията е извършена на около стотина километра северно от либийското крайбрежие. В нея се е включила също и испанската организация „Отворени ръце“. Бундесверът поясни, че са спасени 97 мъже, шест жени и 55 деца, които са превозени до италианския пристанищен град Аугуста.Тереза Герова", "date": "2017.08.30", "title": "FAZ: Германска фрегата е спасила 158 мигранти от трафикантска лодка"}
{"url": "http://www.focus-news.net/news/2017/08/30/2430643/veliko-tarnovo-kmetat-daniel-panov-i-ministar-krasimir-valchev-otkriha-natsionalna-sreshta-na-obrazovatelni-eksperti.html", "text": "Кметът на Велико Търново Даниел Панов, просветният министър Красимир Вълчев и областният управител проф. Любомира Попова откриха национална среща на регионалните управления по образованието в България. Това съобщиха от пресцентъра на Община Велико Търново. Своеобразен домакин на дискусията бе РУО – В. Търново, оглавявано от инж. Розалия Личева. Форумът се проведе в Арбанаси и засегна теми, свързани с изминалата и предстоящата нова учебна година, реформите в сферата на образованието, механизма за задържане на ученици и др.\r\n„Община Велико Търново е пример за добра, синхронизирана работа както с регионалното управление по образованието, така също с директорите на учебните заведения, с областната управа и с изпълнителната власт. Полагаме всички усилия за подобряване на материалната база, а учебните планове непрекъснато биват адаптирани съобразно нуждите на пазара на труда. Велико Търново е пример за реално работеща връзка между образованието и бизнеса. Вярвам, че днешната среща ще ви даде възможност да споделите различни казуси и да намерите адекватни решения, да обмените опит и практики помежду си“, каза Даниел Панов по време на откриването.\r\nКметът на Велико Търново подчерта, че правителството на България, оглавявано от премиера Бойко Борисов, доказва, че образованието действително е изведено като национален приоритет. „От историята знаем, че при великия държавник Стефан Стамболов този тип политика води до успехи във всеки един сектор“, аргументира се Даниел Панов. Той препоръча на експертите да обсъдят мерки за насърчаване на връзката образование – бизнес, въвеждане на електронни дневници и др.\r\nПо време на форума министър Красимир Вълчев постави акцент върху прилагането на новия механизъм за задържане на ученици в класните стаи и мерките, свързани с него. Добра новина за общините е и предстоящата реализация на проекти за подобряване на учебните бази, заложени в интегрираните планове за градско развитие.", "date": "2017.08.30", "title": "Велико Търново: Кметът Даниел Панов и министър Красимир Вълчев откриха национална среща на образователни експерти"}
{"url": "http://www.focus-news.net/news/2017/08/30/2430644/ria-novosti-nato-shte-izprati-obshto-trima-nablyudateli-na-ucheniyata-zapad-2017-potvardi-oana-lungesku.html", "text": "НАТО ще изпрати двама експерти за наблюдение на съвместните руско-беларуски военни учения „Запад 2017“, които ще се проведат през месец септември на територията на Беларус. Това съобщи за РИА Новости говорителят на Алианса Оана Лунгеску.\r\n„Беларус и Русия поканиха военни представители да посетят откритите дни по време на провеждането на ученията „Запад 2017“. НАТО ще изпрати двама експерти в Беларус. НАТО проучи поканата на Русия, ще изпратим един експерт на нейния открит за посещение ден“, разясни Лунгеску.\r\nУченията „Запад 2017“ ще се проведат в периода 14-20 септември на територията на Беларус. По данни на Министерството на отбраната в Москва в тях ще бъдат задействани до 12,7 хил. военнослужещи, 5,5 хил. от които – руски, а също около 70 самолета и хеликоптера, до 680 единици бойна техника (250 танка и около 200 оръдия, до 10 кораба)..Тереза Герова", "date": "2017.08.30", "title": "РИА Новости: НАТО ще изпрати общо трима наблюдатели на ученията „Запад 2017“, потвърди  Оана Лунгеску"}
{"url": "http://www.focus-news.net/news/2017/08/30/2430645/rositsa-hristova-obshtina-blagoevgrad-virtualniyat-pos-terminal-e-napalno-bezplaten-za-danachno-zadalzhenite-litsa.html", "text": "Виртуалният ПОС терминал е напълно безплатен за данъчно задължените лица. Това каза за Радио „Фокус“ - Пирин Росица Христова, експерт в Община Благоевград. „Виртуалният ПОС терминал в Община Благоевград работи от няколко месеца, като до този момент бе в тестов период. Услугата е въведена във връзка със Закона за ограничаване на плащанията в брой“, каза Христова. По думите ѝ освен чрез виртуалния ПОС терминал, данъчно задължените лица могат да погасят своите задължения чрез плащане на касите и ПОС терминал, работещ с дебитни и кредитни карти. Тя подчерта, че предоставяните възможности за ползването на административни услуги в по-широк спектър е сред приоритетите на кмета на Благоевград д-р Атанас Камбитов.\r\nЛора КАЛЧЕВА", "date": "2017.08.30", "title": "Росица Христова, Община Благоевград: Виртуалният ПОС терминал е напълно безплатен за данъчно задължените лица"}
{"url": "http://www.focus-news.net/news/2017/08/30/2430646/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването „Симитли – минало, настояще и бъдеще“ на Радио „Фокус“ – Пирин днес ще чуете интервю с кмета на Община Симитли Апостол Апостолов. С него ще говорим за актуалното състояние на общинския център и селата в района, ще говорим за инфраструктурата и по-специално за автомагистрала „Струма“, за проекти и програми, по които работи общината. Разбира се няма да подминем и актуалната тема за пожара в района на Кресненското дефиле, който тръгна в четвъртък от село Мечкул. Само ако слушате Радио „Фокус“ ще имате и възможността да разберете какво подготвя Симитли за своя празник и защо този ден е важен за кмета Апостолов. \r\nЩе разговаряме и със Стефан Апостолов, който бе избран от Симитли и няколко съседи общини за народен представител от Област Благоевград в 44-то Народно събрание. С него също ще коментираме редица теми, въпроси и проблеми сред които бъдещето на автомагистрала „Струма“, инвитро процедурите, втория кабинков лифт в Банско и много други. Ще говорим отново и за празника на Симитли. \r\nБъдете с нас във времето от 15.00 до 16.00 часа, за да бъде добре информирани за всичко актуално, което се случва в община Симитли. Вие, нашите слушатели, също може да се свържете с нас на телефоните в студиото – 0885 303 373 и 073/ 88-55-81, или на е-майл: pirin@focus-news.net, за да коментирате всякакви теми и въпроси, които касаят Община Симитли. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа, с водещ Ливия Нинова.", "date": "2017.08.30", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/08/30/2430647/sofiya-politsiyata-izdirva-vodach-na-lek-avtomobil-izostaven-v-rayona-na-selo-german.html", "text": "Тази сутрин към 10.30 часа от тел. 112 е получен сигнал за изоставен на пътя в района на с. Герман лек автомобил. Това съобщиха от пресцентъра на МВР. Веднага към мястото e насочен екип от столичната полиция. При огледа е установено, че в колата имало лични документи и мобилен телефон. Установен е собственика на автомобила, предприети са всички действия за установяването на местонахождението на водача на автомобила.", "date": "2017.08.30", "title": "София: Полицията издирва водач на лек автомобил, изоставен в района на село Герман"}
{"url": "http://www.focus-news.net/news/2017/08/30/2430648/lovech-zadarzhani-sa-dvama-mazhe-za-uchastie-v-shemi-za-telefonni-izmami-v-troyan.html", "text": "Полицаи от РУ - Троян задържаха двама мъже, участвали в схеми за телефонни измами. Това съобщиха от пресцентъра на МВР. Оперативните действия били предприети по сигнал, постъпил в районното управление вчера, около 16.00 часа. 78-годишна жителка на града съобщила, че е станала жертва на измамници. Жената обяснила, че след като била заблудена в телефонно обаждане, тя предоставила на 2 800 лева. Минути по-късно, в полицейското управление бил получен втори сигнал от 77-годишен местен жител, че след проведен телефонен разговор с непознат е бил подведен и ощетен с 4 200 лева. Полицаите реагирали мигновено и в резултат на предприетите оперативно-издирвателни и заградителни действия на ул. „Васил Левски“ в Троян бил спрян за проверка лек автомобил „Опел Астра“, управляван от 60-годишен мъж от Сопот. В близост до превозното средство е установен и задържан и негов 62-годишен съгражданин, който е държал в ръката си найлонов плик със сумата от 7 000 лева. На двамата е наложена 24-часова полицейска мярка, работата по образуваните две досъдебни производства продължава.", "date": "2017.08.30", "title": "Ловеч: Задържани са двама мъже за участие в схеми за телефонни измами в Троян"}
{"url": "http://www.focus-news.net/news/2017/08/30/2430649/plovdiv-okrazhnata-prokuratura-vnese-obvinitelen-akt-spryamo-38-godishen-mazh-za-umishleno-ubiystvo.html", "text": "Окръжна прокуратура-Пловдив внесе в съда обвинителен акт спрямо Таньо Т., на 38 г., за умишлено убийство, извършено по особено мъчителен начин и с особена жестокост. Това съобщиха от пресцентъра на Апелативна прокуратура-Пловдив.\r\nОбвиняемият Таньо Т. и пострадалата М. Т., на 50 г., се познавали отдавна и срещали периодично в дома на обвиняемия в гр. Пловдив. Те употребявали алкохолни напитки. На 30 януари 2017 г. двамата отново били в апартамента и се черпели с уиски. Те поканили свои познати – мъж и жена, да ги посетят. Мъжът видял, че дясното око на М.Т. било синьо и имало кръвонасядане, като тези белези били от няколко дни. Свидетелят знаел, че обвиняемият биел пострадалата, когато пребивавала в жилището му.  Същия ден в дома на обвиняемия пристигнал техник, който ремонтирал бойлера и си заминал, след което компанията започнала да употребява алкохол. Обвиняемият изпратил М.Т. да почисти банята, наругал я и изритал в гърба. Тя паднала на пода, но след малко двамата отново се върнали на масата да пият алкохол. Това продължило и след като гостите си заминали. \r\nКъм 20,30 часа М.Т. поискала пари от обвиняемия Таньо Т. Той отказал да й даде и започнал да я обижда. Казал й, че била „черна гладна маймуна и щяла да си ходи гола“, след което започнал да й нанася удари с юмруци и ритници по главата, шията и тялото. Жената не могла да се съпротивлява, започнала да плюе кръв, били й причинени значителни страдания, като в резултат на насените травми тя починала.  След като обвиняемият разбрал за това, спрял да я удря и продължил да употребява алкохол. Час и половина по-късно се обадил на тел. 112 и пристигналите полицейските служители го отвели в Първо РУ на МВР-Пловдив. Там му била извършена проба за алкохол с технически уред, който отчел количество от 1,45 промила в издишвания от него въздух. \r\nПо делото е извършена съдебно-медицинска експертиза, според чието заключение основната причина за смъртта на М.Т. е тежка черепно-мозъчна травма, кръвоизлив и тежък оток на мозъка. До момента обвиняемият Таньо Т. е бил осъждан седем пъти – за блудство, кражба на вещи, причиняване на телесна повреда по хулигански подбуди и др. Той е с мярка за неотклонение „задържане под стража“ и се намира в Затвора в гр. Пловдив. Най-тежкото предвидено от закона наказание за извършеното престъпление е доживотен затвор без замяна.", "date": "2017.08.30", "title": "Пловдив: Окръжната прокуратура внесе обвинителен акт спрямо 38-годишен мъж за умишлено убийство"}
{"url": "http://www.focus-news.net/news/2017/08/30/2430650/pleven-23-godishen-mazh-e-s-opasnost-za-zhivota-sled-intsident-pri-opit-za-krazhba-na-kabeli-do-zhp-nadlez-v-grada.html", "text": "23-годишен мъж е с опасност за живота след инцидент при опит за кражба на кабели до жп надлез в града. Това съобщиха от пресцентъра на МВР. Досъдебно производство е образувано след получен сигнал на телефон 112 за открит мъж в безпомощно състояние на ул. „Българска авиация“, в близост до жп надлез. Веднага на мястото е изпратен екип на ЦСМП - Плевен, който откарал в местната болница силно обгорелия мъж, с опасност за живота. Полицейски екип извършил оглед на местопроизшествието. Установено е, че инцидентът се е случил при опит за кражба на кабели от електропреносната мрежа, от нефункциониращ трафопост в двора на завод. Вследствие на получилата се волтова дъга са се възпламенили дрехите на 23-годишен от село Брестовец, който е с множество изгаряния. При огледа са иззети веществени доказателства и е уведомен прокурор. Работата по случая продължава.", "date": "2017.08.30", "title": "Плевен: 23-годишен мъж е с опасност за живота след инцидент при опит за кражба на кабели до жп надлез в града"}
{"url": "http://www.focus-news.net/news/2017/08/30/2430651/faz-chetirima-dushi-sa-postradali-na-berlinskoto-letishte-tegel-pri-inditsent-s-iztichane-na-salzotvoren-gaz.html", "text": "Четирима души са пострадали в резултат на инцидент с изтичане на сълзотворен газ на летище „Тегел“ във федералната германска столица Берлин, съобщава националният ежедневник Die Frankfurter Allgemeine Zeitung. \r\nЕдин от пасажерите е изхвърлил лютив спрей в контейнерите преди влизане в зоната за проверка, но газът е изтекъл към изходите А8 и А9, обясни говорител на летището. На пострадалите им е оказана незабавна медицинска помощ на място. Двама от тях обаче е трябвало да бъдат откарани в болница.\r\nДвижението на въздушния транспорт не е засегнато в резултат на инцидента.Тереза Герова", "date": "2017.08.30", "title": "FAZ: Четирима души са пострадали на берлинското летище „Тегел“ при индицент с изтичане на сълзотворен газ"}
{"url": "http://www.focus-news.net/news/2017/08/30/2430652/plovdiv-novi-12-kameri-za-videonablyudenie-sa-montirani-na-vazlovi-mesta-v-grad-rakovski.html", "text": "Нови 12 камери за видеонаблюдение, на стойност 7500 лева, са монтирани на възлови места в град Раковски. Това съобщиха за Радио „Фокус“ – Пловдив от пресцентъра на Община Раковски. 10 от новопоставените устройства са подвижни, а 2 – стационарни, като с тях продължава надграждането на системата за видеонаблюдение в град Раковски. Поставените камери на територията на града вече са общо 33. Новите устройства са монтирани на площадите „България“ и „Европа“, в района на автогарата в кв. „Ген. Николаево“ и болницата, на паркинга на пазара в кв. „Секирово“, също до ОУ „Христо Ботев“. Подобрено и засилено е видеонаблюдението и в двата центъра. „По този начин Общината ще може да контролира и реагира при различни инциденти, да осигури спокойствие на жителите и бизнеса, тъй като битовата престъпност  не е за пренебрегване“, добавиха от отдел „Връзки с обществеността“.\r\nПредстои да се направи застраховка на новите камери от системата за видеонаблюдение, тъй като те са податливи на повреждане най-вече от гръмотевици. Предвижда се монтирането на още устройства на входовете и изходите на град Раковски, както и в централния парк. Догодина ще се поставят още 10 нови  видеокамери, като мястото им ще бъде предварително съгласувано с органите на реда. При регистриране на висока престъпност по определени места, тогава също ще бъдат поставяни видеокамери, но това ще се случва след анализ от страна на полицията.\r\nТони МИХАЙЛОВ", "date": "2017.08.30", "title": "Пловдив: Нови 12 камери за видеонаблюдение са монтирани на възлови места в град Раковски"}
{"url": "http://www.focus-news.net/news/2017/08/30/2430653/kyustendil-obshtina-dupnitsa-shte-predostavi-80-mesta-za-izgrazhdane-na-ednotipni-garazhi-v-edin-ot-nay-golemite-zhilishtni-kvartali-v-grada.html", "text": "Община Дупница ще предостави 80 места за изграждане на еднотипни гаражи в един от най-големите жилищни квартали в града. Това каза пред Радио „Фокус” – Кюстендил Христо Апостолов, експерт в Община Дупница. По думите му по този начин ще бъде решен въпросът с паркирането на лични автомобили в жилищен комплекс „Бистрица”. Вече е утвърдена схема от страна на главния архитект, която е за разполагане на преместваеми обекти-гаражи в района на бившия обувен завод, където ще бъдат определени около 80 петна за изграждането на гаражни клетки. „Предстои да се подготви документация, чрез която тези петна ще се отдават под наем на желаещите да изградят свои гаражи. Задължително условие към наемателите ще бъде изграждането да бъде от един тип по модел, утвърден от главния архитект”, каза Христо Апостолов. Според него все още не е определен наемът, който ще се заплаща от страна на желаещите да изградят собствен гараж.\r\nВенцеслав ИЛЧЕВ", "date": "2017.08.30", "title": "Кюстендил: Община Дупница ще предостави 80 места за изграждане на еднотипни гаражи в един от най-големите жилищни квартали в града"}
{"url": "http://www.focus-news.net/news/2017/08/30/2430654/tass-ruska-zhurnalistka-e-otvlechena-v-ukrayna.html", "text": "Журналистката на „Първи канал“ Анна Курбатова е била отвлечена в украинската столица Киев, предава TACC.\r\n„Днес в Киев е била отвлечена наша колега, журналистката на „Първи канал“ Анна Курбатова, която е откарана в неизвестна посока“, се казва в съобщение от телевизионния канал „Россия 24\".\r\nКъм момента не се съобщават други подробности.Тереза Герова", "date": "2017.08.30", "title": "ТАСС: Руска журналистка е отвлечена в Украйна"}
{"url": "http://www.focus-news.net/news/2017/08/30/2430655/tsvetanka-antova-obrazovatelen-konsultant-uvelichava-se-broyat-na-mladezhite-koito-izbirat-da-uchat-genetika-zoologiya-i-biomeditsina-vav-velikobritaniya.html", "text": "Увеличава се броят на младежите от Великотърновски регион, които избират да учат генетични науки във Великобритания. Тази тенденция се засилва през настоящата година, а най-предпочитаните специалности са генетика, зоология и биомедицина. Това каза за Радио „Фокус“ – Велико Търново Цветанка Антова, офис мениджър във фирма за образователни консултации. Голям е интересът и към специалностите в областта на изкуствата. „Много често се избират направления в областта на графичния дизайн, актьорско майсторство и музика. Има голям интерес към бизнес и предприемачество, също и към компютърните науки. Все по-популярно става „етичното хакерство“ – кибер сигурност. Правото винаги е било, и остава, топ специалност. Също така криминология и криминална психология“, обясни експертът. Тя уточни, че през новата учебна година около 50 деца от общината ще заминат да учат във Великобритания. Те са основно възпитаници на ЕГ „Проф. д-р Асен Златаров”, ПМГ „Васил Друмев”, АК „Аркус” и СОУ „Емилиян Станев“.\r\nЛуиза ТРАНЧЕВА", "date": "2017.08.30", "title": "Цветанка Антова, образователен консултант: Увеличава се броят на младежите, които избират да учат генетика, зоология и биомедицина във Великобритания"}
{"url": "http://www.focus-news.net/news/2017/08/30/2430656/smolyan-okrazhna-prokuratura-e-uvedomena-za-namerenite-kosti-v-grada-izvarshva-se-ogled-na-myasto.html", "text": "Окръжна прокуратура – Смолян е уведомена за намерените кости в хотел „Смолян“, но подробности около случая в момента не могат да се дадат. Това каза за Радио „Фокус“ – Смолян заместник окръжният прокурор на Смолян. Той обясни, че от полицията са ги уведомили, че е започнато разследване за намерен човешки скелет от работниците, които извършват ремонт на хотела. Сигналът в полицията е подаден днес, около 11.30 часа, от управителя на хотела. Разследващите извършват оглед на място и изясняват случая, образувано е досъдебно производство. Зам. окръжният прокурор заяви, че трябва да се назначават експертизи, да се установи кога евентуално е станало, в този период има ли изчезнали хора и чак тогава може да се даде информация по случая.\r\nДаниела БОЙКОВА", "date": "2017.08.30", "title": "Смолян: Окръжна прокуратура е уведомена за намерените кости в града, извършва се оглед на място"}
{"url": "http://www.focus-news.net/news/2017/08/30/2430657/shumen-fotoizlozhba-dnevnikat-na-koleletata-kuba-shte-bade-pokazana-v-regionalna-biblioteka-st-chilingirov.html", "text": "От 17.30 часа Тихомир Тричков ще представи в Регионална библиотека „Стилиян Чилингиров” в Шумен своята фотоизложба „Дневникът на колелетата – Куба”. Това съобщиха от културната институция. Тихомир Тричков е роден в Шумен, но от години живее и работи в САЩ. „Дневникът на колелетата – Куба” е четвъртата поред фотографска изложба, с която той представя своите пътешествия и срещи по света. Предходните фотоизложби, с които авторът гостува в родния си град, бяха посветени на Кения, Перу, Непал, Еквадор, Исландия и Рила. Фотоизложбата „Дневникът на колелетата – Куба” ще бъде експонирана в Изложбена зала на библиотеката до 15 септември", "date": "2017.08.30", "title": "Шумен: Фотоизложба „Дневникът на колелетата – Куба” ще бъде показана в Регионална библиотека „Ст. Чилингиров“"}
{"url": "http://www.focus-news.net/news/2017/08/30/2430658/accent-tv-moldova-chestva-godishnina-ot-sazdavaneto-na-natsionalnata-armiya.html", "text": "Молдова отбелязва 26-та годишнина от създаването на Националната армия, предава Accent TV.\r\nПо този повод държавният глава Игор Додон връчи на военнослужещи орден „Вярност към отечеството\" и медал „Вярност към отечеството\" за безупречното изпълнение на служебните задължения , подпомагане при подготовката на звена и подразделения, и висок професионализъм.\r\n„Оценявам отлично организацията и способността на Националната армия да реагира бързо при оказването на помощ на местните власти след природното бедствие през пролетта на тази година. Също така отдавам почит на отдадеността, смелостта и духа на саможертвата на военнослужещите, които извършват разминиране и унищожаване на взривни вещества, намиращи се на територията на страната, както и за поддържане на мира в Приднестровския регион. Аз твърдо вярвам, че благодарение на усилията на всеки военнослужещ, Националната армия ще продължи да допринася за укрепване на държавността на Република Молдова, както и за образованието на младежта в духа на патриотизма, а всяка годишнина от нея ще бъде потвърждение за суверенността на нашата държава\", пише президентът в специално писмо, адресирано до военните по повод техния празник. .Тереза Герова", "date": "2017.08.30", "title": "Accent TV: Молдова чества годишнина от създаването на Националната армия"}
{"url": "http://www.focus-news.net/news/2017/08/30/2430659/mvr-na-31-avgust-sektorite-patna-politsiya-v-sofiya-i-v-stranata-shte-rabotyat-s-grazhdani-do-1600-chasa.html", "text": "На 31 август секторите „Пътна полиция” в София и в страната ще работят с граждани до 16.00 часа. Това съобщиха от пресцентъра на МВР. Временната промяна на работното време се налага поради планирана профилактика на автоматизираната информационна система. \r\nПо тази причина след 16.00 часа на 31 август, четвъртък, няма да се извършват дейности по регистрация и пререгистрация на МПС. Предварително поднасяме извинения за евентуално причинени неудобства.", "date": "2017.08.30", "title": "МВР: На 31 август секторите „Пътна полиция” в София и в страната ще работят с граждани до 16.00 часа"}
{"url": "http://www.focus-news.net/news/2017/08/30/2430660/burgas-3710-litra-nelegalen-alkohol-sa-zadarzhali-mitnicheski-sluzhiteli-pri-proverka-v-nesebarsko-selo.html", "text": "3710 литра нелегален алкохол са задържали митнически служители при проверка в несебърско село. Това съобщиха от пресцентъра на Агенция \"Митници\". На 29 август 2017 г. екип на митническа мобилна група и служители на митница Столична и Митница Бургас са извършили проверка на частен имот в община Несебър. В гараж на територията на имота, служителите открили пластмасови съдове с различни вместимости - 1 000, 400, 180, 120, 10 литра, съдържащи жълтеникава течност с мирис на етилов алкохол, вероятно ракия. При предварителното измерване е установено, че в различните съдове се съдържа алкохол с различен алкохолен градус. Общото количество на открития алкохол е 3710 литра, като за него не са представени без документи по смисъла на Закона за акцизите и данъчните складове. Взети са проби от задържания продукт. След излизане на лабораторните експертизи ще бъде образувано административнонаказателно производство.\r\nВероятно намерения алкохол е дестилиран от плодове, а чрез добавяне на спирт е повишаван алкохолния градус на продукта.", "date": "2017.08.30", "title": "Бургас: 3710 литра нелегален алкохол са задържали митнически служители при проверка в несебърско село"}
{"url": "http://www.focus-news.net/news/2017/08/30/2430661/plovdiv-s-kontserti-izlozhbi-i-vazstanovka-shte-badat-otbelyazani-132-godini-ot-saedinenieto-na-balgariya-i-praznika-na-grada.html", "text": "С концерти, изложби и възстановка в Пловдив ще бъдат отбелязани 132 години от Съединението на България и Празника на града. Това съобщиха за Радио „Фокус“ – Пловдив от отдел „Култура и културно наследство“ към Общината. Празничната програма започва още на 5 септември с концерт на Държавна опера - Пловдив в Цар Симеоновата градина, който ще започне от 19.30 часа. Честванията по повод 132-та годишнина от Съединението на България и Празника на града ще продължат със старт на 42-ия Международен мемориален маратон „Съединение“ от площада в град Съединение, с финал на площад „Съединение“ в Пловдив. Награждаването на победителите ще бъде в 12.00 часа.\r\nОт 10.00 часа на 6 септември в катедрален храм „Света Богородица“ Пловдивският митрополит Николай ще отслужи тържествен молебен. От 11.00 часа ще бъдат поднесени венци и цветя на паметника на Захари Стоянов, а от 11.30 часа – на паметната плоча на майор Райчо Николов. Програмата продължава от 12.00 часа, когато започват два концерта – единият ще бъде на Духов оркестър – Пловдив на площад „Стефан Стамболов“, а другият – в парк „Лаута“ в кв. „Тракия“, където ще свири оркестър „Канарите“. От 17.30 часа ще започне концерт на Биг Бенд – Пловдив, отново на пл. „Стефан Стамболов“ в града.\r\nОт 19.00 часа на пл. „Централен“, пред Военния клуб, ще се състои възстановка на събитията от 6 септември 1885 година. Тя е организирана от комитет „Родолюбие“ в Пловдив. По същото време в зала „Колодрума“ ще се състои безплатен концерт от турнето „One Love Tour“ с участието на изпълнители от България и Македония.\r\nЧаст от празничните събития е и изложба „Непознатата война“. Тя ще бъде открита от 19.45 часа в Музея на Съединението. Кулминацията на честванията е на пл. „Съединение“ в града. Там от 20.30 часа ще се състои тържествена заря-проверка. \r\nТони МИХАЙЛОВ", "date": "2017.08.30", "title": "Пловдив: С концерти, изложби и възстановка ще бъдат отбелязани 132 години от Съединението на България и Празника на града"}
{"url": "http://www.focus-news.net/news/2017/08/30/2430662/rakovodstvoto-na-mvr-shte-dade-redoven-mesechen-brifing-na-31-avgust.html", "text": "Ръководството на МВР ще даде редовен месечен брифинг утре, 31 август, от 15.00 часа, в сградата на МВР . Това съобщиха от пресцентъра на МВР. Ще участват министърът на вътрешните работи Валентин Радев, заместник - министрите и главният секретар на МВР главен комисар Младен Маринов.", "date": "2017.08.30", "title": "Ръководството на МВР ще даде редовен месечен брифинг на 31 август"}
{"url": "http://www.focus-news.net/news/2017/08/30/2430663/hudozhestvena-gimnastika-otlichen-debyut-na-katrin-taseva-na-svetovnoto-v-pesaro.html", "text": "Катрин Тасева направи отличен дебют на Световното по художествена гимнастика в Песаро (Италия). Българката поведе в класирането на топка в Група \"А\" след оценка 16.700. На обръч гимнастичката ни е втора в своя поток с 16.200. В многобоя след изиграването на първите два уреда в потока, Тасева е втора с общ сбор 32.900.\r\nЛидер е американката Евита Грикенас с 33.550 (17.300 на обръч и 16.250 на топка). Третото място заема представителката на Грузия Елина Валиева с 28.650 (15.700 на обръч и 12.950 на топка).\r\nДругата ни представителка в индивидуалната надпревара – Невяна Владинова, ще изпълни композициите си на същите два уреда по-късно днес - в 16:31 часа (обръч) и 17:09 часа (топка).\r\nФиналите на обръч и топка започват в 22:00 часа българско време днес.", "date": "2017.08.30", "title": "Художествена гимнастика: Oтличен дебют на Катрин Тасева на Световното в Песаро"}
{"url": "http://www.focus-news.net/news/2017/08/30/2430664/pazardzhik-prodalzhavat-zasilenite-proverki-na-taksimetrovite-vodachi-v-oblastta.html", "text": "Продължават проверките от страна на ДАИ – Пазарджик по отношение на таксиметровите превози и изрядността на МПС и документацията на водачите. Това каза за Радио „Фокус” – Пазарджик Спас Станоев, член на Съюза на таксиметровите водачи в област Пазарджик. „Контролът е 24 часа, 7 дни в седмицата, като най-често проверяват рано сутрин и късно вечер, тъй като тяхното работно време е до 22.00 часа. Проверките се извършват и в градска и извънградска среда, като понякога обикалят и по местостоянките“, заяви той. „Колегите са стриктни, защото глобите са много големи и никой не иска да рискува. Актът е около 500 лева и няма смисъл да се неглижират правилата”, обясни Станоев. Той уточни, че при акциите на ДАИ се следи основно за стриктното спазване на работното време, което е регламентирано като 12-часов работен ден с три почивки по 45 минути. Всеки таксиметров водач има пътен лист, в който отбелязва часа на излизане за работа, километража, курсовете в извън населените места, почивките, дневния отчет и края на работния ден. Таксиметровите водачи са обект на проверка и от страна на КАТ – „Пътна полиция”. В администрациите на таксиметровите компании е налична цялата документация на водачите и техните автомобили и се следи стриктно за валидността на документите.\r\nАлбена ЖИЛЕКОВА", "date": "2017.08.30", "title": "Пазарджик: Продължават засилените проверки на таксиметровите водачи в областта"}
{"url": "http://www.focus-news.net/news/2017/08/30/2430665/pernik-predsedatelyat-na-zheni-gerb-irena-sokolova-sadeystva-na-detsa-s-uvrezhdaniya-za-pochivka-na-more.html", "text": "Петнадесет деца и младежи с увреждания и в неравностойно положение от Центъра за настаняване от семеен тип в пернишкия квартал \"Драгановец\" и Защитеното жилище за младежи с умствени и физически увреждания ще прекарат своята лятна ваканция на Слънчев бряг. Това съобщиха от пресцентъра на ПП ГЕРБ. За втора поредна година председателят на Жени ГЕРБ Ирена Соколова и бизнес дамата Весела Барбукова съдействат на Жени и Старейшини ГЕРБ -Перник да зарадват децата с увреждания и техните възпитатели с морска почивка, като им осигуряват места в хотел за седем дни и безплатен транспорт до там. \"Голяма е благодарността ми към сем. \r\nБарбукови, собственици на хотела и към транспортната фирма с президент Красимир Иванов, които откликват на молбата ми, при това с много желание и загриженост. \"Благодаря и на фирмите за храни в Перник, които ще осигурят част от храните и лакомствата, които децата обичат! Гордея се, че организациите на Жени ГЕРБ и Старейшини ГЕРБ от години системно се грижат и помагат на социалните центрове в Общината, но всъщност с примера си правят много повече - дават любов, успокояват средата и възпитават ценности\", заяви Ирена Соколова.", "date": "2017.08.30", "title": "Перник: Председателят на Жени ГЕРБ Ирена Соколова съдейства на деца с увреждания за почивка на море"}
{"url": "http://www.focus-news.net/news/2017/08/30/2430666/videlina-gandeva-op-turizam-plovdiv-gradat-se-reklamira-uspeshno-kato-turisticheska-destinatsiya-po-susha-vazduh-i-voda-v-tseliya-svyat.html", "text": "Пловдив се рекламира успешно като туристическа дестинация по суша, въздух и вода в целия свят. Това каза за Радио „Фокус“ – Пловдив Виделина Гандева, директор на ОП „Туризъм“ в града. По думите ѝ Пловдив регистрира участие в много сериозни специализирани печатни издания. „В нашия отдел подбираме снимков материал, правим предпечат и дизайн на самите материали, които са различни атласи, туристически пътеводители, карти на България, карта на Родопите и т.н. За различните потребителски групи на изданията и според тяхното предназначение винаги формулираме подходящи послания. „Trapped in Plovdiv” (В „Капана“ на Пловдив) е едно рекламно послание, с което работим тази година в много информационни източници. Пловдив се рекламира също в много туристически списания, включително разпространявани чрез авиокомпании. Имаме рекламни публикации в каталозите на чуждестранни туроператори. В каталога на британските туроператори участваме с рекламна цветна страница. Това е доста важно участие, защото този каталог достига до абсолютно всички британски туроператори. Нашето присъствие е гаранция, че те ще имат контакти с нас. Великобритания е възлов туристически пазар за нас“, каза Виделина Гандева. Тя посочи, че канал за дистрибуция на Пловдив като дестинация са също летищни издания, пътеводители и вестници. „София е много важен вътрешен туристически пазар за нас. Рекламираме Пловдив чрез вестник, който се разпространява в метрото. Проучванията ни сочат, че софиянци са най-сериозния таргет за вътрешен туризъм в Пловдив“, посочи директорът на ОП „Туризъм“ - Пловдив.\r\nВиделина Гандева посочи, че към момента общинското предприятие подготвя статия за специализирано издание по проект, свързано с паметниците на ЮНЕСКО. „Поканен бе да участва и Пловдив, въпреки че все още няма такъв паметник под егидата на ЮНЕСКО, но Голямата базилика има претенциите и потенциала да бъде. Статията и съответно изданието ще бъде на италиански и английски език“, обясни тя.\r\nГандева каза още, че интернет също е един от най-ефективните функциониращи канали за дистрибуция на Пловдив като туристическа дестинация. „Имаме активно участие в онлайн медии. Експертите на ОП „Туризъм“ подготвиха статии на теми „Есенен салон на изкуствата 2017“, „Защо Пловдив беше избран за европейска столица на културата?“, „Романтиката на възрожденските къщи в Стария град“ и много други. Подготвена е и статия, която обобщава комбинацията между култура и отдих в Пловдив“, обясни директорът на предприятието.\r\nВиделина Гандева добави, че градът се рекламира активно и ефективно също чрез туристическите информационни центрове в Пловдив, които разпространяват карта, каталог, дискове с филм за населеното място, брошури за музеи, настаняване и ресторанти, а също и различни сувенири. „Пловдив се рекламира особено активно и чрез социалните медии. Страниците ни набират ръст, като от създаването на страницата са регистрирани над 80 000 посещения. Разработили сме и мобилни приложения, съвместими с всички операционни системи. Приложенията представляват мобилен аудио-гид на Пловдив. Продължаваме да го поддържаме, като той е на английски език. Все повече работим с безплатни журналистически публикации – специализирани чуждестранни сайтове и социални мрежи публикуват за Пловдив материали, в резултат на осъществени контакти с тях, било то по време на борса или форум“, посочи Виделина Гандева. Тя добави, че форумите и блоговете стават все по-модерен начин за дистрибуция на Пловдив като туристическа дестинация. „Форумите, свързани по някакъв начин с туризма, също са начин за рекламиране. Осигурили сме и билбордове на разменни начала. Тоест, има билбордове на възлови места в Пловдив, на които се рекламират дестинации и събития в Стара Загора, София и Велико Търново, Билбордове, като по същото време в тези населени места се представя Пловдив. Те рекламират нас, а ние тях“, отбеляза Гандева. Тя обобщи, че град Пловдив се рекламира по всички съществуващи канали.\r\nТони МИХАЙЛОВ", "date": "2017.08.30", "title": "Виделина Гандева, ОП „Туризъм“ - Пловдив: Градът се рекламира успешно като туристическа дестинация по суша, въздух и вода в целия свят"}
{"url": "http://www.focus-news.net/news/2017/08/30/2430667/pazardzhik-zadarzhan-e-vtori-uchastnik-v-sbivaneto-po-vreme-na-macha-mezhdu-otborite-hebar-i-minyor.html", "text": "Активно се работи по пълното изясняване на случая с нарушаването на обществения ред по време на футболния мач между отборите на \"Хебър\" - Пазарджик и \"Миньор\" - Перник в събота. Това съобщи за Радио „Фокус“ – Пазарджик говорителят на ОДМВР Мирослав Стоянов. Той обясни, че в РУ - Пазарджик е образувано полицейско производство за хулиганство по чл.325, ал.2 от НК. „За срок от 24 часа е задържан мъж на 29 г. от Пазарджик. Днес също за срок от 24 часа е задържан мъж на 48 г. от Перник. Установено е, че той е използвал нелегално внесен на стадиона фойерверк и по време на сбиването с него е причинил телесна повреда на млад мъж от агитката на противниковия отбор. Самоличността на трима мъже от Пазарджик, взели участие в мелето също е установена. Двама от тях вече са задържани в ареста за срок от 24 часа. Съставени са им актове по Закона за опазване на обществения ред при провеждане на спортни мероприятия. Преписките по тях ще бъдат внесени за разглеждане от Районния съд в Пазарджик. Процесуалните действия по досъдебното производство за хулиганство се провеждат под наблюдението на прокурор от Районната прокуратура в Пазарджик. Съвместно със служители на ОДМВР-Перник продължават действията по установяване самоличността и на други лица имащи отношение към грубото нарушаване на обществения ред на трибуните на стадиона в Пазарджик“, коментира Стоянов.\r\nВаня НИКОЛОВА", "date": "2017.08.30", "title": "Пазарджик: Задържан е втори участник в сбиването по време на мача между отборите \"Хебър\" и \"Миньор\""}
{"url": "http://www.focus-news.net/news/2017/08/30/2430668/sputnik-sarbiya-sasht-i-finlandiya-shte-provedat-savmestni-voenni-ucheniya-v-otgovor-na-rusko-beloruskite-zapad-2017.html", "text": "Въоръжените сили на САЩ и Финландия планират съвместни военни учения в Балтийско море през септември, като отговор на обявените руско-белоруски маневри \"Запад 2017\", предава сръбското издание на руския Sputnik.\r\nИзданието се позовава на публикации в специализирани западни медии и твърди, че \"командването на НАТО се стреми да подчини Финландия и Швеция като им постави за основна цел Русия\".\r\nSputnik цитира мнението на финландския експерт, политолог и председател на Антифашисткия съюз на Финландия, Йохан Бекман, който твърди, че \"Финландия не е Черна Гора\", и че правителствата на Финландия и Швеция търсят алтернативни сътрудничества с НАТО, след като преобладаващата част от гражданите на двете страни са се обявили против членството в Алианса.\r\nИзданието припомня, че през 2014 г. Финландия е подписала споразумение с НАТО, с което се задължава в случай на необходимост да предостави на Североатлантическия пакт достъп до финландски пристанища, летища и други стратегически обекти..Тереза Герова", "date": "2017.08.30", "title": "Sputnik: (Сърбия): САЩ и Финландия ще проведат съвместни военни учения в отговор на руско-белоруските \"Запад 2017\""}
{"url": "http://www.focus-news.net/news/2017/08/30/2430669/interfaks-ruskata-zhurnalistka-anna-kurbatova-e-zadarzhana-ot-predstaviteli-na-sluzhbata-za-sigurnost-na-ukrayna.html", "text": "Руската журналистка Анна Курбатова, която работи за „Първи канал“, е задържана от представители на Службата за сигурност на Украйна. Това потвърди телевизията, предава Интерфакс.\r\n„По наша информация, Анна Курбатова е задържана от Службата за сигурност на Украйна“, са думите, изречени от водеща в ефира на „Първи канал“. Съдбата на Курбатова обаче остава неизвестна до момента.\r\nТелевизията съобщава, че журналистката е получила заплахи след репортаж за Деня на незасимостта на Украйна. \r\nПо-рано бе разпространена информация, съгласно която Курбатова е отвлечена в Киев.Тереза Герова", "date": "2017.08.30", "title": "Интерфакс: Руската журналистка Анна Курбатова е задържана от представители на Службата за сигурност на Украйна"}
{"url": "http://www.focus-news.net/news/2017/08/30/2430670/predsedatelyat-na-bsp-korneliya-ninova-sled-sreshta-s-predsedatelya-na-vas-georgi-kolev-poluchihme-profesionalen-analiz-i-dobri-preporaki.html", "text": "Получихме професионален анализ и добри препоръки. Много задълбочен анализ на предложенията ни. Благодарим за тази среща, защото това са хората, които прилагат законите и в работата си са се срещнали с най-много проблеми от недобре оформени закони. Това заяви председателят на БСП Корнелия Нинова след среща с председателя на Върховния административен съд (ВАС) Георги Колев и представители на институцията по повод предложения антикорупционен закон на БСП, съобщиха от пресцентъра на НС на БСП. „Както и в предишния разговор със Съюза на съдиите, имаше препоръка да се разпише процедурата, по която президентът определя председателя на агенцията, предложена от нас, да има по ясни правила, по които това да се случва. Ние приехме тази бележка и ще бъде отразено в законопроекта. Това е възможно и конституционно“, обясни Корнелия Нинова.\r\nПредложенията да се извадят евродепутатите от кръга лица, защото са в европейска институция и не могат да бъдат разследвани от тази агенция, както и да разпишем ясен механизъм за съхранение и унищожаване на събраната информация, за да не се злоупотребява с нея е било обсъдено още на срещата, обясни председателят на БСП.\r\nКорнелия Нинова посочи, че по време на разговора представителите на ВАС са споделили, че обикновено до тях не се допитват преди да се приеме някой закон. „Когато ние внасяме законопроект, първо ще се допитваме до професионалисти, за да можем да внесем качествени и работещи такива“, подчерта лидерът на левицата и посочи, че окончателният вариант на законопроекта ще бъде гледан в събота на заседанието на НС на БСП.", "date": "2017.08.30", "title": "Председателят на БСП Корнелия Нинова, след среща с председателя на ВАС Георги Колев: Получихме професионален анализ и добри препоръки"}
{"url": "http://www.focus-news.net/news/2017/08/30/2430671/blagoevgrad-uslovna-prisada-i-globa-ot-10-000-leva-sa-nalozheni-na-mazh-sklonyaval-kam-prostitutsiya-petnadesetgodishno-momiche.html", "text": "Със споразумение между Районна прокуратура – Благоевград и защитата на обвиняемия Г. Илиев е определено наказание от две години „лишаване от свобода“, чието изпълнение е отложено за срок от три години и шест месеца и глоба в размер на 10 000 лева. Това съобщиха от пресцентъра на Апелативна прокуратура-София. Илиев се е признал за виновен за това, че през март 2014 г. в гр. Перник набрал и превел през границата на страната в Гърция петнадесетгодишно момиче, с цел използване за развратни действия в гр. Солун. В продължение на месеци пострадалата била държана в принудително подчинение, подлагана на побой и склонявана към проституция. \r\nОдобреното от съда споразумение има последици на влязла в сила присъда.", "date": "2017.08.30", "title": "Благоевград: Условна присъда и глоба от 10 000 лева са наложени на мъж, склонявал към проституция петнадесетгодишно момиче"}
{"url": "http://www.focus-news.net/news/2017/08/30/2430672/hurriyet-sasht-otkazvat-da-izpratyat-v-turtsiya-instrukturi-za-pilotite-na-f-16.html", "text": "Съединените американски щати отказаха да изпратят в Турция инструктори за обучение на бойни пилоти на самолетите F-16, които Анкара поиска, за да се справи с липсата на достатъчно кадри в страната, пише вестник Hurriyet.\r\nТурските въоръжени сили се опитват да увеличат броя на пилотите си, след като Военновъздушните сили бяха засегнати от уволнения, извършени след неуспешния опит за преврат от 15 юли 2016 г.\r\nВ миналогодишните събития 25 пилоти прелетяха с F-16 и 11 от тях бомбардираха стратегически обекти. След осуетения преврат се разкри, че значителен брой последователи на проповедника Фехуллах Гюлен са били част от командването на ВВС, което доведе до освобождаването от длъжност на 1752 души.\r\nСпоред официалните данни между 300 и 350 от освободените са пилоти от ВВС, в резултат на което армията изпитва сериозен недостиг на кадри за бойната авиация.\r\nПравителството в Анкара се съсредоточи върху предприемането на мерки, които ще увеличат броя на пилотите. Пакистан бе единствената страна, която прие молбата на Турция, но САЩ възразиха срещу възможността Исламабад да изпрати свои инструктори. Мотивите на Вашингтон са въз основа на споразумението, че за покупката, продажбата, поддръжката и обучението на трети страни е необходимо одобрение от американска страна. .Тереза Герова", "date": "2017.08.30", "title": "Hurriyet: САЩ отказват да изпратят в Турция инструктури за пилотите на F-16"}
{"url": "http://www.focus-news.net/news/2017/08/30/2430673/sofiya-pred-sgradata-na-sdvr-shte-se-badat-dadeni-kratki-izyavleniya-po-povod-otkritiya-lek-avtomobil-v-rayona-na-selo-german.html", "text": "От 16.00 часа пред сградата на СДВР ще се бъдат дадени кратки изявления по повод открит лек автомобил в района на село Герман. Това съобщиха от пресцентъра на МВР.", "date": "2017.08.30", "title": "София: Пред сградата на СДВР ще се бъдат дадени кратки изявления по повод открития лек автомобил в района на село Герман"}
{"url": "http://www.focus-news.net/news/2017/08/30/2430674/stara-zagora-66-ta-mezhdunarodna-koloezdachna-obikolka-shte-premine-prez-grada.html", "text": "На 8 и 9 септември 66-та Международна колоездачна обиколка ще премине през Стара Загора, обявен за „Европейски град на спорта 2017“. Това съобщиха от пресцентъра на Община Стара Загора. На 8 септември 2017 г. колоната ще влезе по бул. „Свети Патриарх Евтимий”, ще премине през кръстовището с бул. „Цар Симеон Велики”  и ще финишира пред сградата на Община Стара Загора. Оттам на следващия ден - 9 септември 2017 г., ще бъде даден стартът на последния етап до Пловдив. По бул. „Цар Симеон Велики” и бул. „Свети Патриарх Евтимий” колоната ще стигне до околовръстния път, в посока Богомилово – Пловдив.\r\nТази година организаторите са заложили на нетрадиционна обиколка на България. Първите етапи ще обикалят северната част от България, а останалите ще бъдат в южната част от страната.\r\nГлавен съдия от страна на UCI - Международния колоездачен съюз, ще бъде португалецът Луиш Лорейро. Очаква се до края на седмицата да бъдат обявени отборите на 66-та МКОБ. Организаторите имат желание да бъде включен и Български национален отбор в състезанието, това ще бъде обявено допълнително.\r\nНяма да липсват интересни моменти заложени в маршрута, поради разнотипния релеф на България. Почивният ден ще бъде на 6 септември в град Елена.\r\nНа 4 септември ще бъдат пробягани два полуетапа, като колоната ще достигне дунавския град Свищов, това е събитие което не се е случвало отдавна.\r\nОрганизаторите от Български колоездачен съюз имат идея да поканят всички живи победители българи на награждаването, което ще се проведе след края на първото състезание от Обиколката на България. Това са Стефан Христов, Ивайло Габровски, Красимир Коев, Евгени Герганов, Димитър Господинов, Павел Шуманов, Христо Зайков, Валентин Живков, Петър Петров, Бойко Ангелов, Ненчо Стайков и Венелин Хубенов.\r\n66-та Международна колоездачна обиколка на България", "date": "2017.08.30", "title": "Стара Загора: 66-та Международна колоездачна обиколка ще премине през града"}
{"url": "http://www.focus-news.net/news/2017/08/30/2430675/ibna-pravitelstvoto-na-balgariya-odobri-otpuskaneto-na-12-mln-leva-za-izgrazhdaneto-na-nova-chast-ot-zashtitnoto-saorazhenie-po-granitsata-s-turtsiya.html", "text": "На редовна среща на 30 август кабинетът на България одобри отпускането на над 1,2 млн. лева за изграждането на нова част от оградата по границата с Турция, предава Independent Balkan News Agency.\r\nВременното възпрепятстващо съоръжение ще бъде издигнато по българо-турската граница и прилежащия към нея път по поречието на река Тунджа на територията на област Хасково, се казва в изявление на българското правителство.\r\nПрез април 2017 г. областният управител Минко Ангелов заяви, че е необходимо да се направят корекции по протежение на този участък и оградата трябва да бъде удължена с между 1-1,8 км.\r\nРазходите се осигуряват чрез преструктуриране на други разходи и трансфери в рамките на националния бюджет 2017, става ясно още от разпространения текст.\r\nИзграждането на съоръжението на българо-турската граница започна през 2014 г. Оттогава насам отпуснатите държавни средства са на стойност над 140 млн. лева. Тереза Герова", "date": "2017.08.30", "title": "IBNA: Правителството на България одобри отпускането на 1,2 млн. лева за изграждането на нова част от защитното съоръжение по границата с Турция"}
{"url": "http://www.focus-news.net/news/2017/08/30/2430676/sliven-predlozheniya-za-promeni-v-byudzheta-na-obshtinata-i-otdavane-pod-naem-na-obshtinska-sobstvenost-shte-gleda-obshtinskiyat-savet-na-zasedanieto-si-na-31-avgust.html", "text": "Промени в бюджета на Община Сливен и отдаване под наем на общинска собственост са част от предложенията, които ще разглежда на редовното си заседание Общинският съвет (ОбС) в Сливен. Това съобщи пред журналисти председателят на ОбС Димитър Митев, предаде репортер на Радио „Фокус“ – Сливен.\r\nЩе се увеличи капацитета на Центъра за рехабилитация на незрящи от 30 на 50 души. Ще бъде приета нова Наредба за пожарна безопасност и защита на населението. Ще се гласува промяна в правилника на общинското предприятие „Озеленяване”, както и удължаване на договорите на някой обекти в Общинския пазар. Интерес ще представлява предложението за отдаване под наем на стадиона на Карандила.  Този, който ще спечели процедурата трябва да направи  мини игрище за футбол, стена за катерене и тенис-корт. Минималната сума, която трябва да плаща наемателят е 2 100 лв. годишно”, посочи Митев.\r\nСъветниците ще гласуват предложения за ликвидиране на язовири, които не отговарят на изискванията – в Злати войвода, Биково и Глуфишево. И на тази сесия ще се разглеждат рутинни въпроси, свързани с разпореждането с общинско имущество, отдаване под наем на помещения, продажба на имоти отпускането на финансови средства за културна и социална дейност и други.\r\nДимитър Митев поясни, че на интернет страницата на Общинския съвет вече е публикуван проект на Наредба за изменение и допълнение на Наредбата за условията и реда за платено и безплатно почасово паркиране на моторни превозни средства на територията на община Сливен.  Технологичното време за предложения и становища по него изисква проектът да се гласува на сесията през октомври.\r\nДимитър Митев посочи, че има и  допълнителни въпроси.  Сред тях   са откриване на процедура за отдаване под наем на язовир в с.Старо село, отдаване под наем на плувния басейн на 12-то основно училище, закупуване на лампа за нуждите на офталмогичен кабинет в ДКЦ2.\r\nСесията  ще се състои на 31 август 2017г., от 9 часа, в заседателната зала на община Сливен. В предварителния дневен ред на сесията са включени за разглеждане и решение 39 предложения. Очаква се в законовия срок общинската администрация да внесе за гласуване още 4 точки.", "date": "2017.08.30", "title": "Сливен: Предложения за промени в бюджета на Общината и отдаване под наем на общинска собственост ще гледа Общинският съвет на заседанието си на 31 август"}
{"url": "http://www.focus-news.net/news/2017/08/30/2430677/afp-prez-vtoroto-trimesechie-na-godinata-ikonomikata-na-sasht-belezhi-rast-ot-30.html", "text": "През второто тримесечие на текущата година икономиката на САЩ бележи ръст от 3,0 % – най-бързият темп, регистриран за последните две години, предава AFP.\r\nОфициалните данни показват, че през периода април-юни, БВП на страната се е увеличил с 3,0 % - много повече от предварителните прогнози. Тереза Герова", "date": "2017.08.30", "title": "AFP: През второто тримесечие на годината икономиката на САЩ бележи ръст от 3,0 %"}
{"url": "http://www.focus-news.net/news/2017/08/30/2430678/nimh-nay-visokite-temperaturi-prez-septemvri-shte-badat-mezhdu-30-i-35-a-nay-niskite-mezhdu-4-i-9.html", "text": "Тази година през септември се очаква средните месечни температури да бъдат над нормата, която за равнините е между 18 и 21°, за високите полета – между 15 и 17°, а за планините – между 3 и 8°. Това съобщи за Агенция \"Фокус\" Марияна Попова – синоптик в Националния институт по метеорология и хидрология (НИМХ) към Българската академия на науките (БАН). Най-високите температури през септември ще бъдат между 30° и 35°, а най-ниските – между 4° и 9°.\r\nМесечната сума на валежите ще бъде около и под нормата, която за равнините е между 30 и 50 л/кв.м, а за планинските и припланински райони – от 50 до 80 л/кв.м. \r\nМесецът ще започне със слънчево и горещо време, максималните температури на места ще достигат 33-35°. Промяна ще настъпи около средата на първото  десетдневие и през втората половина ще бъде променливо. Ще има и превалявания, придружени от гръмотевици.  Температурите около 4-5-и ще се понижат, а към края на десетдневието отново ще се повишават. \t\r\nПрез повечето дни от второто десетдневие се очаква относително спокойно време, сухо, предимно слънчево и по-топло от обичайното. Малка вероятност за превалявания има около 11-и и около 15-и, а по-голяма - към 19-20-и. В края на десетдневието ще започне и понижение на температурите. \r\nИ през третото десетдневие  по-голяма е вероятността атмосферната циркулация да се запази и по-често да бъде предимно слънчево, а валежите да са малко. Температурите ще са по-високи от обичайните, но все пак ще се понижават климатично.", "date": "2017.08.30", "title": "НИМХ: Най-високите температури през септември ще бъдат между 30° и 35°, а най-ниските – между 4° и 9°"}
{"url": "http://www.focus-news.net/news/2017/08/30/2430679/agentsiya-fokus-izlachva-na-zhivo-izvanreden-brifing-na-sdvr-vav-vrazka-s-otkrit-lek-avtomobil-v-rayona-na-selo-german.html", "text": "Агенция „Фокус“ излъчва на живо извънреден брифинг на СДВР във връзка с открит лек автомобил в района на село Герман. \r\nБрифингът може да гледате на живо в страницата на ИА „Фокус“ във „Фейсбук“", "date": "2017.08.30", "title": "Агенция „Фокус“ излъчва на живо извънреден брифинг на СДВР във връзка с открит лек автомобил в района на село Герман"}
{"url": "http://www.focus-news.net/news/2017/08/30/2430680/varna-obvineniyat-za-vaorazhen-grabezh-28-godishen-mazh-ostava-v-aresta.html", "text": "Искането на Районната прокуратура във Варна да бъде задържан с най-тежката мярка за процесуална принуда – задържане под стража, на обвиняем за въоръжен грабеж е било одобрено днес, 30 август 2017 г., от състав на Варненския районен съд. 28-годишният Мартин Ст. до момента бе задържан за срок до 72 часа с постановление на прокурор в Районната прокуратура във Варна, след като бе привлечен като обвиняем по член 198, ал. 1 от Наказателния кодекс. Това съобщиха от пресцентъра на Апелативна прокуратура – Варна.\r\nДосъдебното производство за въоръжения грабеж било образувано в края на месец юли тази година. На 15 юли 2017 г. около 4,50 ч. на разсъмване 28-годишният Мартин с маска на лицето и въоръжен с пистолет отправил заплахи в магазин за цигари и алкохол на бул. „Владислав“ във Варна към служител и така успял да извърши грабеж на метално чекмедже, в което се съхранявали ваучери за предплатени услуги на мобилни оператори. Стойността на ограбеното възлиза на 250 лева.\r\nМартин Ст. бил установен като извършител на тежкото престъпление, което се наказва с лишаване от свобода от 3 до 10 години, след процесуално-следствени действия под ръководството на Районната прокуратура във Варна. Той е осъждан.  \r\nОпределението на Варненския районен съд, с което бе взета мярка за неотклонение „Задържане под стража“ спрямо Мартин Ст., подлежи на обжалване пред Варненския окръжен съд.", "date": "2017.08.30", "title": "Варна: Обвиненият за въоръжен грабеж 28-годишен мъж остава в ареста"}
{"url": "http://www.focus-news.net/news/2017/08/30/2430681/stara-zagora-rayonna-prokuratura-chirpan-vodi-po-barzo-proizvodstvo-spryamo-50-godishen-shofyor-upravlyaval-avtomobil-s-334-promila-alkohol.html", "text": "Районна прокуратура-Чирпан  води бързо производство спрямо Димитър И., на 50 г., за това, че управлявал моторно превозно средство с концентрация на алкохол в кръвта над 1,2 на хиляда, установено по надлежния ред с техническо средство. Това съобщиха от пресцентъра на Апелативна прокуратура-Пловдив. На 28 август 2017 г., в гр. Чирпан, около 15,50 часа, полицейски служители спрели за проверка товарен автомобил, марка „Мерцедес“, управляван от Димитър И. Водачът бил тестван с техническо средство „Алкотест Дрегер“, което отчело наличие на алкохол - 3,34 промила в издишания въздух. \r\nНа Димитър И. е издаден талон за медицинско изследване, но той отказал да даде кръв за изследване. При проверката било установено, че Димитър И. притежава свидетелство за управление на моторно превозно средство, включително и за товарен автомобил, но валидността му е изтекла през 2010 г. и не било подновено.  \r\nВ хода на разследването са извършени разпити на свидетели, приложен е акт за установяване на административно нарушение и други документи. Димитър И. е бил задържан за срок от 24 часа по Закона за МВР.", "date": "2017.08.30", "title": "Стара Загора: Районна прокуратура-Чирпан води по бързо производство спрямо 50-годишен шофьор, управлявал автомобил с 3,34 промила алкохол"}
{"url": "http://www.focus-news.net/news/2017/08/30/2430682/prezidentat-na-republika-srabska-milorad-dodik-poiska-suspendirane-na-deklaratsiyata-za-evroatlanticheskata-integratsiya-na-bosna-i-hertsegovina-i-pridarzhane-kam-voenen-neutralitet.html", "text": "На заседание в столицата на република Сръбска управляващата коалиция, съставена около Съюза на независимите социалдемократи на президента Милорад Додик, е взела решение да внесе предложение в парламента на Босна и Херцеговина за суспендиране на приетата по-рано декларация за евроатлантическата интеграция на Босна и Херцеговина и да приеме решение за поддържане на военен неутралитет по примера на Сърбия, предава сръбското издание на руския Sputnik, като се позовава на изявление на Додик пред журналисти след края на заседанието.\r\nПрезидентът на Република Сръбска е припомнил, че Сърбия вече е приела решение за поддържането на политика на военен неутралитет..Тереза Герова", "date": "2017.08.30", "title": "Президентът на Република Сръбска Милорад Додик поиска суспендиране на Декларацията за евроатлантическата интеграция на Босна и Херцеговина и придържане към военен неутралитет"}
{"url": "http://www.focus-news.net/news/2017/08/30/2430683/generalniyat-sekretar-na-oon-osadi-neo-natsizma-i-polititsite-koito-se-vazpolzvat-ot-straha.html", "text": "Генералният секретар на ООН Антонио Гутериш осъди демонстрациите на белите расисти, които се проведоха напоследък в САЩ, както и „политиците, които използват страха, за да печелят гласове“, предаде AFP.\r\nТой направи това изказване в края на тридневната си визита в Израел и Палестинската Автономия.\r\n„Интернет и социалните мрежи са пълни с реч на омразата, с анти-семитски привкус. В резултат от това някои демократични организации по улиците повтарят някои от най-злите нацистки лозунги и идеи.“\r\n„Само преди няколко дни чухме „кръв и земя“ и „Евревите няма да ни заменят“, заяви Гутериш, като имаше предвид крайно-десните демонстрации в американския град Шарлътсвил.\r\n„Днес анти-семитизма, заедно с расизма и ксеонфобията, анти-мюсюлманската омраза и други форми на нетолерантност са използвани от популисти и политици, които използват страха, за да печелят гласове“, добави Гутериш, по време на реч в израелския град Тел Авив.\r\nГенералният секретар, обаче, не назова нито един политик поименно.\r\nПревод и редакция:", "date": "2017.08.30", "title": "Генералният секретар на ООН осъди нео-нацизма и политиците, които „се възползват от страха“"}
{"url": "http://www.focus-news.net/news/2017/08/30/2430684/varna-okrazhnata-prokuratura-vnese-protest-sreshtu-opredelenata-ot-sada-parichna-garantsiya-na-obvinyaem-za-darzhane-na-46-305-kg-heroin.html", "text": "Окръжната прокуратура във Варна внесе протест срещу определената от съда парична гаранция на обвиняем за държане с цел разпространение  на 46, 305 кг хероин на стойност 2, 325 млн. лева. Това съобщиха от Апелативна прокуратура - Варна. Окръжната прокуратура във Варна внесе частен протест срещу определение на Варненския окръжен съд. С него съдът отмени днес, 30 август 2017 г., наложената от Апелативния съд мярка за неотклонение „Задържане под стража“ спрямо обвиняемия за държане с цел разпространение на 46, 305 кг хероин Радко М., като му наложи мярка за неотклонение парична гаранция в размер на 5000 лева.  \r\nТова е втори протест срещу мярката за неотклонение на същия обвиняем, определяна от Варненския окръжен съд. На 23 май 2017 г., само два дни след като 34-годишният мъж е привлечен като обвиняем за извършено престъпление по член 354а, ал. 1 от НК,  по внесено искане от Окръжната прокуратура във Варна за налагане на най-тежката мярка за процесуална принуда – задържане под стража, Окръжният съд във Варна не го уважи и му наложи домашен арест. Недоволна от това, прокуратурата внесе протест срещу определението на Окръжния съд и Апелативният съд определи Радко М. да остане под стража. \r\nОкръжната прокуратура във Варна намира за незаконосъобразна взетата днес парична гаранция спрямо Радко М. Освен че е налице обосновано предположение, че 34-годишният мъж е извършил престъплението, в което е обвинен, според прокуратурата има реална опасност, ако е на свобода, да се укрие и да извърши престъпление. Прокуратурата не споделя мотивите на съда, че Радко М. трябва да се грижи за сина и племенника си. Синът му се отглежда от майката на детето, а той не полага грижи за него, а издръжката на племенника му е поета от неговите родители и не зависи от Радко М. \r\nНа съмнение подлежи и твърдението, че обвиняемият има фирма, с която спечелил поръчки на МРРБ за саниране на жилища. Справка в министерството показала, че фирмата на Радко М. няма сключени договори. До момента липсват данни какъв е произходът на средствата, с които той се издържа. За по-лека мярка за неотклонение според прокуратура не е достатъчно само чистото съдебно минало на обвиняемия. \r\nРадко М. е обвиняем за държане с цел разпространение на 46,305 кг хероин на стойност 2,325 млн. лева. Предстои срещу него прокуратурата да прецизира обвинението в държане с цел разпространение на високорисков наркотик в особено големи размери, което се наказва с лишаване от свобода от 5 до 15 години и глоба от 20 000 до 100 000 лева. Пласирането на хероин в такива размери и на такава стойност, пише в протеста си Окръжната прокуратура във Варна, предполага наличието на сложна организация и участието на повече от едно лице. Според практиката на Европейския съд предпоставка за вземане на най-тежката мярка за неотклонение е и високата обществена опасност на деянието.     \r\nКакто информирахме, на 20 май 2017 г.  в багажник на автомобил „Опел корса“, паркиран на околовръстния път край Варна, бяха открити 94 пакета с общо тегло 46,305 кг хероин. Окръжната прокуратура във Варна незабавно предприе действия за разследването на престъплението в тясно сътрудничество със служителите на  ОД на МВР във Варна. След процесуално-следствени действия под ръководството на Окръжната прокуратура във Варна Радко М. беше установен и задържан като собственик на хероина.", "date": "2017.08.30", "title": "Варна: Окръжната прокуратура внесе протест срещу определената от съда парична гаранция на обвиняем за държане на 46, 305 кг хероин"}
{"url": "http://www.focus-news.net/news/2017/08/30/2430685/kyustendil-zhiteli-na-obshtina-kocherinovo-shte-provedat-protest-zaradi-lipsa-na-piteyna-voda.html", "text": "Жители на Община Кочериново ще проведат протест заради липса на питейна вода. Това съобщи за Радио „Фокус”-  Кюстендил Калин Везенков, председател на Общински съвет – Кочериново. По думите му протестът е насрочен за 31 август от 07.30 часа пред сградата на училището в Кочериново. Общината е уведомена за протеста, както и органите на МВР. \r\n„Хората протестират, защото от няколко седмици ситуацията с липсата на питейна вода е изключително усложнена”, каза Калин Везенков. По думите му водата идва от язовир „Калин”, но по данни от действащата в района ВЕЦ към Кочериново и Рила се пуска достатъчно количество вода, която обаче не достига реално до жителите на Кочериново. „Хората се питат къде отива водата и защо има режим”, каза Везенков.\r\nВенцеслав ИЛЧЕВ", "date": "2017.08.30", "title": "Кюстендил: Жители на Община Кочериново ще проведат протест заради липса на питейна вода"}
{"url": "http://www.focus-news.net/news/2017/08/30/2430686/damtn-izdade-154-predpisaniya-na-yazovirite-v-severozapadna-balgariya-za-otstranyavane-na-nesaotvetstviya-svarzani-s-tehnicheski-neizpravnosti.html", "text": "Язовирите в Северозападна България имат издадени 154 предписания за отстраняване на несъответствия, като около половината от тях са свързани с технически неизправности. Това съобщиха от пресцентъра на Държавна агенция за метрологичен и технически надзор.  С цел засилване на вниманието към водните обекти в региона и предприемането на координирани действия в тази посока, председателят на Държавната агенция за метрологичен и технически надзор Петър Горновски инициира среща с областните управители на Враца, Монтана и Видин. \r\nМного натрупани проблеми има на язовирите на територията на общините Хайредин, Борован и Криводол. Това стана ясно на срещата с областния управител на Враца Малина Николова. Областната администрация и ДАМТН работят в добър синхрон, но собствениците на водоеми не предприемат действия за изпълняване на направените предписания. Затова и двете институции ще организират нови съвместни проверки с особен акцент на трите най-проблемни общини, където язовирите са от каскаден тип и проблем в някой от тях ще рефлектира и на другите. „Изключително сме обезпокоени, защото авария в някой от тези язовири ще има ефекта на доминото за другите, а всички те застрашават и конкретни населени места“, подчерта Петър Горновски. Той предостави и подробен доклад за състоянието на язовирите в областта, от който е видно, че от началото на годината инспектори на ДАМТН са проверили всичките 91 водоеми в района, като са дадени 56 предписания по техническата документация и 54 за безопасната им техническата експлоатация. На територията на област Монтана е тревожно състоянието на язовир Мишковец, който е собственост на община Берковица. Това посочи председателят на ДАМТН по време на срещата с областния управител Росен Белчев. На язовира са правени съвместни проверки на инспекторите на държавната агенция и областната управа, но все още липсват предприети мерки за отстраняване на техническите му неизправности. Особено тревожно е, че не се спазва и направеното предписание за поддържане на достатъчен свободен обем, стана ясно по време на срещата. Като цяло състоянието на водоемите на територията на областта е добро. Сравнителен малък брой язовири имат сериозни проблеми – общо 5 като един от тях е обсъжданият язовир Мишковец, стана ясно от думите на Петър Горновски. \r\nВидин е областта с най-малко констатирани нарушения при проверките на язовирите на нейната територия. Това амбицира екипа на областта да подобри още повече състоянието им като се планират общи проверки с ДАМТН, стана ясно на срещата с областния управител Албена Георгиева. На територията на областта има 37 язовира. При проверките са дадени 16 предписания по безопасната им техническа експлоатация. Най-често даваното предписание е свързано с привеждането на документацията от експлоатацията на малките язовирни стени и на съоръженията в съответствие с изискванията. \r\nОсобен акцент при контрола на язовирите ДАМТН поставя на Северозападна България, защото това е един от регионите с най-голям интензитет на валежите и е важно те да са технически изправни и готови да поемат рязко повишаване на водните обеми. На проведените срещи в трите области присъстваха и главният секретар на агенцията Валентин Чиликов и и.д. директорът на главна дирекция „Надзор на язовирните стени и съоръженията към тях“ Йордан Кюмюрджиев.", "date": "2017.08.30", "title": "ДАМТН издаде 154 предписания на язовирите в Северозападна България за отстраняване на несъответствия, свързани с технически неизправности"}
{"url": "http://www.focus-news.net/news/2017/08/30/2430687/112ua-ukrayna-ruskata-zhurnalistka-anna-kurbatova-shte-bade-ekspulsirana-ot-ukrayna.html", "text": "Говорителят на Службата за сигурност на Украйна (СБУ) Елена Гитлянская написа в социалната мрежа \"Фейсбук\", че руската журналистка Анна Курбатова, която бе задържана по-рано днес, ще бъде експулсирана от Украйна, предаде 112.ua.\r\n„Украйна е правова държава и нейните правоохранителни органи действат изключително в рамките на действащото законодателство. В момента се оформят необходимите документи за нейното официално експулсиране“, отбелязаха от СБУ.\r\n„Това ще се случи с всеки, който си позволява да позори Украйна“, добави Гитлянская.\r\nПо-рано днес руският „Първи канал“ заяви, че Курбатова е похитена в Киев.\r\nТри дни по-рано тя беше въдворена в база „Миротворец“.Превод и редакция:", "date": "2017.08.30", "title": "112.ua (Украйна): Руската журналистка Анна Курбатова ще бъде експулсирана от Украйна"}
{"url": "http://www.focus-news.net/news/2017/08/30/2430688/stara-zagora-rayonna-prokuratura-kazanlak-izvarshva-razsledvane-po-sluchay-s-dete-nahapano-ot-kuche.html", "text": "Районна прокуратура-Казанлък  извършва разследване по досъдебно производство за това, че на 28 август 2017 г., в землището на гр. Мъглиж, общ. Казанлък,  6-годишно момче е било нападнато и нахапано от куче, порода \"немска овчарка\". Това съобщиха от пресцентъра на Апелативна прокуратура-Пловдив. \r\nПо делото се извършват активни процесуално-следствени действия за установяване на собственика на животното. Пострадалото дете е било откарано в МБАЛ-гр. Стара Загора, където е прегледано, настанено е за лечение, няма опасност за живота му. Момчето е с нараняване по горната част на главата.  Инцидентът е станал във ферма в землището на гр. Мъглиж, общ. Казанлък.    \r\n Образуваното досъдебно производство  се води спрямо неизвестен извършител за това, че не положил достатъчно грижи за гръбначно животно- куче, което се намира под негов надзор, в резултат на което е причинил средна или тежка телесна повреда на човек - престъпление по чл.325в от Наказателния кодекс.", "date": "2017.08.30", "title": "Стара Загора: Районна прокуратура-Казанлък извършва разследване по случай с дете, нахапано от куче"}
{"url": "http://www.focus-news.net/news/2017/08/30/2430689/st-komisar-borislav-borisov-sdvr-otvlichane-e-edna-ot-versiite-po-koito-rabotim-vav-vrazka-s-izcheznaliya-v-rayona-na-selo-german-mazh.html", "text": "Отвличане е една от версиите, по които работим във връзка с изчезналия в района на село Герман мъж. Това каза пред журналисти зам.-директорът на СДВР ст. комисар Борислав Борисов, предаде репортер на Агенция „Фокус“.  „На телефон 112 е получен сигнал за изоставен автомобил в района на село Герман. В него са открити и мобилният телефон и лични вещи на водача“, обясни ст. комисар Борислав Борисов. Той уточни, че издирваният мъж е на 25 години, от село Герман. По думите на ст. комисар Борисов отвличане е една от версиите, по които работи полицията, но не единствената. „Факт е, че към момента лицето е издирвано и все още не сме го намерили. Няма следи от насилие, колата е паркирана, просто лицето липсва“, допълни той. Ст. комисар Борисов поясни още, че сигналът е подаден от бащата на мъжа, около час след изчезването му. На въпрос дали бащата е дал някакви версии за случилото се, той отговори: „Няма версии, няма заплахи, няма закани, според него няма и врагове, които да са способни да направят това“. От думите на ст. комисар Борисов стана ясно също, че бащата на изчезналия млад мъж е бизнесмен и има автокъща.\r\nЛюба АЛЕКСИЕВА", "date": "2017.08.30", "title": "Ст. комисар Борислав Борисов, СДВР: Отвличане е една от версиите, по които работим във връзка с изчезналия в района на село Герман мъж"}
{"url": "http://www.focus-news.net/news/2017/08/30/2430690/blagoevgrad-zavarshiha-parvite-sreshti-ot-mezhdunarodniya-detski-futbolen-turnir-kupite-na-obshtina-blagoevgrad.html", "text": "Вчера, 29 август, бе даден първия съдийски сигнал на 5 международен детски футболен турнир в Благоевград. Това съобщиха от пресцентъра на Община Благоевград. Първите срещи се играха на терените в с. Рилци с начален час 08:30. На терените излязоха съставите на ПФК „Левски“ – ОФК „Пирин“ от набор 2003 и 2004. След тях двубой играха отборите на ГНК „Динамо Загреб“ и АКС „Тампа Брашов“. От 11:10 часа, също на стадионите в с.Рилци, ФА „ДИТ“ бяха символичен домакин срещу тима на ФК „Цървена звезда“.\r\nВ следобедните часове футболните страстите се прехвърлиха на градския стадион в Благоевград „Христо Ботев“. В 16:00 часа прозвуча съдийския сигнал за отборите на ПФК „Славия“ – АКС „Войводина“, в 17:20 часа играха „ОФК „Пирин“ и АКС „Тампа Брашов“, а от 18:40 тимовете на ПФК“ Левски“ и ГНК „Динамо Загреб“ на набор 2003. \r\nБъдещите футболни надежди на родените през 2004 г. играха следобедните двубои на стадионите в с.Рилци. Двубоят между съставите на ПФК „Славия“ – АКС „Войводина“ бе от 16:00 часа, на „ОФК „Пирин“ и ФК „Апоел“ от 17:20. Финалният мач от жребия за вчерашния ден се игра от 18:40 от отборите на ПФК“ Левски“ и ГНК „Динамо Загреб“.\r\nДнес футболните срещи са между ФК „Цървена звезда“ – ПФК „Славия“, АКС „Войводина“ – ФА „ДИТ“, ГНК „Динамо Загреб“ – ОФК „Пирин“ набор 2003. В същата конфигурация се срещат и тимовете при по-малките футболни таланти на родените през 2004 г. Сутрешните двубой се играха на терените в с.Рилци\r\nДнес от 16:00 часа на стадионите в с.Рилци излизат един срещу друг отборите на ФК „Тампа Брашов“ – ПФК „Левски“, от 17:20 ще играят ФА „ДИТ“ – ПФК „Славия“, а от 18:40 се срещат тимовете на АКС „Войводина“ и ФК „Цървена звезда“ на родените през 2003 година.\r\nВ същия часови график, но на стадион „Христо Ботев“ излизат за победа съставите набор 2004 на ФК „Апоел“ – ПФК „Левски“, от 17:20 ФА „ДИТ“ – ПФК „Славия“. Последният двубой от днешните срещи е от 18:40 часа между отборите на АКС „Войводина“ и ФК „Цървена звезда“.\r\nЕто резултатите от вчерашните срещи: \r\n- Набор 2003:\r\nПФК \"Левски\" - ОФК \"Пирин\" 2:1;\r\nГНК \"Динамо Загреб\" - ФК \"Тампа Брашов\" 9:0;\r\nФА \"Дит\" - ФК \"Црвена Звезда\" 1:8;\r\nПФК \"Славия\" - АКС \"Войводина\" 0:3;\r\nОФК \"Пирин\" - ФК \"Тампа Брашов\" 3:2;\r\nПФК \"Левски\" - ГНК \"Динамо Загреб\" 0:1;\r\n- Набор 2004:\r\nПФК \"Левски\" - ОФК \"Пирин\" 2:2;\r\nГНК \"Динамо Загреб\" - ФК \"Апоел\" 6:0;\r\nФА \"Дит\" - ФК \"Црвена Звезда\" 1:2;\r\nПФК \"Славия\" - ФК \"Войводина\" 1:5;\r\nОФК \"Пирин\" - ФК \"Апоел\" 1:2;\r\nПФК \"Левски\" - ГНК \"Динамо Загреб\" 0:7.", "date": "2017.08.30", "title": "Благоевград: Завършиха първите срещи от Международния детски футболен турнир „Купите на Община Благоевград“"}
{"url": "http://www.focus-news.net/news/2017/08/30/2430691/alsat-mmakedoniya-nikola-dimitrov-chlenstvoto-v-nato-ne-zavisi-samo-ot-makedoniya.html", "text": "Министърът на външните работи на Македония заяви, че членството на Македония в НАТО не зависи само от нея. Съгласно формулата приета в Букурещ през 2008-а година, зависи и от Гърция, а също и от това, колко бързо страната ще успее да свали допълнителните критики, които бяха насочени към страната на Срещата на върха на страните от НАТО във Варшава, когато тя бе критикувана в областта на отговорността, върховенството на закона и свободата на медиите, предаде албаноезичната македонска телевизия „Алсат-М“.\r\n- По принцип ентусиазмът изгражда високи очаквания, но не означава напредък. Ето защо смятам, че основният въпрос не е кога, когато ключовият въпрос е дали искаме, като общество и нация, да укрепим бъдещето си. В условия, когато регионът е в криза, е много важно да си вземем съдбата си в свои ръце и да направим всичко, което можем, което се отнася до нас, за да вървим напред. Надяваме се, че този момент ще бъде признат от всички, от които зависи този въпрос“, заяви Димитров в кулоарите на конференцията \"Македония към пълноправно членство в НАТО\", което се провежда в Скопие.\r\nПревод и редакция:", "date": "2017.08.30", "title": "„Алсат-М“(Македония): Никола Димитров: Членството в НАТО не зависи само от Македония"}
{"url": "http://www.focus-news.net/news/2017/08/30/2430692/yambol-tri-detski-zavedeniya-i-edno-ot-nay-golemite-uchilishta-v-grada-shte-badat-iztsyalo-renovirani-po-proekt-po-operativna-programa-regioni-v-rastezh.html", "text": "Три детски заведения в Ямбол и едно от най-големите училища в града ще бъдат изцяло реновирани по проект „Устойчиво и интегрирано развитие на образователната инфраструктура на община Ямбол“ по по Оперативна програма „Региони в растеж“. Това съобщиха от пресцентъра на Общиня Ямбол. Дейностите обхващат Детска ясла „Мечо Пух“, детска градина „Свобода“, детска ясла „Слънчево детство“ към Детска градина „Пламъче“ и Средно училище „Св. Климент Охридски“. Подробностите за целите на проекта, предвидените дейности и очакваните резултати бяха представени днес на пресконференция в сградата на Община Ямбол от зам.-кмета Красимира Петрова и ръководителя на проекта Мария Паспалджиева.\r\nРемонтните работи и по четирите обекта предвиждат въвеждането на енергоефективни мерки като полагане на топло и хидроизолация по стените и покривите, нови дограми, цялостна подмяна на електрическата и ВиК-инсталации, обновяване на санитарните помещения и обособяване на такива за хора в неравностойно положение. В детските заведения ще бъде положено ново студоустойчиво подово покритие на стълбища и площадки, изцяло ще бъдат подменени котелните инсталации, ще се монтират соларни панели. Въвеждат се също нови охранителни системи и пожароизвестителни инсталации. В детските ясли „Мечо Пух“ и „Слънчево детство“ изцяло ще бъдат обновени и оборудвани кухненските блокове. За всички детски заведения е заложено и реновиране на дворните пространства, включващо съвременни съоръжения за игра, беседки, нова настилка, също и паркова растителност, подмяна на оградите и др. По проекта са предвидени и редица дейности за осигуряване на достъпна среда, като рампи, парапети, асансьори (в СУ „Кл. Охридски“ и в ДЯ „Слънчево детство“), съобразно спецификата на всяка сграда.\r\nРеалните строителни дейности по трите детски заведения – Детска градина „Свобода“ и яслите „Мечо Пух“ и „Слънчево детство“ ще стартират през септември, обяви зам.-кметът Красимира Петрова. По отношение на СУ „Кл. Охридски“ в момента тече срокът за изготвяне и одобрение на инвестиционния проект, като ремонтните работи ще започнат на по-късен етап. Съгласно договореното с фирмите-изпълнители обновяването на детските заведения трябва да приключи в рамките на 180 дни, работите по училищната сграда са планирани за срок от 200 дни.\r\nДейностите по проекта са съобразени с необходимостта от осигуряване на нормален учебно-възпитателен процес, като са взети мерки ремонтни работи да не възпрепятстват обучението на децата.\r\n„Реализирането на този проект ще даде добавена стойност към усилията на общината за осигуряване на по-добра и достъпна образователна инфраструктура“, изтъкна зам.-кметът на Ямбол Красимира Петрова. Преди време общината реализира  проект, по който бяха приложени енергоефективни мерки по сградите на други 6 училища и 3 детски градини. Целта е постъпателно да бъдат обновени сградите на всички учебни и детски заведения в града.\r\nНастоящият проект „Устойчиво и интегрирано развитие на образователната инфраструктура на община Ямбол“ се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз чрез Европейски фонд за регионално развитие. Общата му стойност е 6 617 380.00 лв., което е 100 процента безвъзмездна финансова помощ от ЕФРР и националния бюджет, без съфинансиране от страна на община Ямбол. Проектът е част от инвестиционната програма на община Ямбол.", "date": "2017.08.30", "title": "Ямбол: Три детски заведения и едно от най-големите училища в града ще бъдат изцяло реновирани по проект по Оперативна програма „Региони в растеж“"}
{"url": "http://www.focus-news.net/news/2017/08/30/2430693/tanjug-sadat-v-dubrovnik-otnovo-odobri-ekstradiraneto-v-sarbiya-na-albanetsa-pusnal-drona-velika-albaniya-na-futbolnata-sreshta-sarbiya-albaniya-v-belgrad-prez-2014-g.html", "text": "Жупанският съд в Дубровник в изпълнение на решение на Върховния съд на Хърватия отново е одобрил екстрадирането в Сърбия на етническия албанец Исмаил Морина, който пусна дрон с албанското знаме и с надпис \"Велика Албания\" по време на европейската квалификация Сърбия - Албания, играна на 14 октомври 2014 г.  на стадион \"Партизан\" в Белград, предава агенция Tanjug, като цитира говорителя на окръжния съд Перо Милоглав.\r\nАгенцията съобщава, че защитникът на обвиняемия, местния адвокат Дарко Бугитан, веднага е внесъл нова жалба срещу екстрадицията.\r\nСпоред Tanjug адвокатската кантора е поставила пред международните институции искане за екстрадиране на Морина в трета държава.\r\nПонастоящем Исмаил Морина се намира във временен арест в Дубровник. Агенция \"Фокус\" припомня:\r\nВ 41-та минута на футболната среща от европейските квалификации Сърбия - Албания, играна на 14 октомври 2014 г. на стадион \"Партизан\" в Белград, при резултат 0:0, албанецът Исмаил Морина пусна дрон с албанското знаме и с надпис \"Велика Албания\".\r\nМинута по-късно дронът беше хванат от сръбския футболист Стефан Митрович, а впоследствие се стигна до прекратяване на срещата, до сблъсъци между играчите на двата отбора и до нападение над албанските футболисти от сръбски фенове. Тереза Герова", "date": "2017.08.30", "title": "Tanjug: Съдът в Дубровник отново одобри екстрадирането в Сърбия на албанеца, пуснал дронa \"Велика Албания\" на футболната среща Сърбия - Албания в Белград през 2014 г."}
{"url": "http://www.focus-news.net/news/2017/08/30/2430694/veliko-tarnovo-chlenove-na-mgerb-svishtov-polozhiha-dobrovolen-trud-v-manastira-svsv-petar-i-pavel.html", "text": "С доброволен труд членове на МГЕРБ в Свищов се включиха в почистването и благоустройството на двора на манастир „Св. св. Петър и Павел” в дунавския град. Това съобщиха от пресцентъра на ПП ГЕРБ. Навръх християнския празник, почитащ светите мъченици Адриан и Наталия, младите хора откликнаха на призива за харизанство, отправен от светата обител. \r\nХаризанството, при което християни подпомагат даром с труда си храмове и манастири, е вековна традиция в Православната църква.\r\nВ неделя, заедно с още двама отзовали се граждани, младежите са почистили и подредили църковния двор и пространството край манастира, изнесли са строителни отпадъци, подрязали са надвиснали клони. \r\nТричасовият безвъзмезден труд е донесъл удовлетворение и радост на младите харизани, не скриха от МГЕРБ - Свищов.", "date": "2017.08.30", "title": "Велико Търново: Членове на МГЕРБ-Свищов положиха доброволен труд в Манастира „Св.св. Петър и Павел“"}
{"url": "http://www.focus-news.net/news/2017/08/30/2430695/afp-udari-na-koalitsiyata-oglavyavana-ot-sasht-v-siriya-blokira-boytsi-na-islyamska-darzhava-evakuirashti-se-ot-livan.html", "text": "Говорител на коалицията срещу Ислямска държава, оглавявана от САЩ, заяви, че са осъществени авиоудари, които са целели да блокират група бойци на Ислямска държава, които се евакуират от Ливан, с цел да стигнат до източната част на Сирия, в района на Дейр-ез-Зор, предаде AFP.\r\n„За да предотвратим придвижването на конвоя на изток, ние бомбардирахме пътя и унищожихме малък мост“, заяви полковник Райан Дилън и добави, че ударите са дело на коалицията.\r\nСтотици бойци от Ислямска държава започнаха евакуацията си в понеделник, от граничния район между Сирия и Ливан, според сделката за примирие, която беше сключена и поеха към Дейр-ез-Зор, който се намира на източната граница на Сирия, близо до Ирак.\r\nПревод и редакция:", "date": "2017.08.30", "title": "AFP: Удари на коалицията, оглавявана от САЩ, в Сирия блокира бойци на Ислямска държава, евакуиращи се от Ливан"}
{"url": "http://www.focus-news.net/news/2017/08/30/2430696/kyustendil-chast-ot-horata-s-uvrezhdaniya-v-grada-shte-poluchat-ednokratna-parichna-pomosht.html", "text": "От месец септември част от хората с увреждания в Кюстендил ще получат еднократна парична помощ. Това каза пред журналисти председателят на Съюза на инвалидите в Кюстендил Валентина Симеонова, предаде репортер на Радио „Фокус” – Кюстендил. Еднократната помощ е по линия на Агенцията за хора с увреждания и се отпуска на хора с увреждания с 95% с чужда помощ. „С около 100 души са се увеличили членовете на организация ,което се дължи на разнообразните дейности в нея. В Кюстендил членовете са 600, за региона цифрата е 1400. Наскоро имахме съдействие и помощ от кмета на община Кюстендил относно участието ни в Международен фолклорен фестивал за инвалиди в Перник. Там наша певческа група спечели трето място”, каза Симеонова.\r\nВенцеслав ИЛЧЕВ", "date": "2017.08.30", "title": "Кюстендил: Част от хората с увреждания в града ще получат еднократна парична помощ"}
{"url": "http://www.focus-news.net/news/2017/08/30/2430697/ministar-emil-karanikolov-nyama-da-ima-poveche-posrednitsi-pri-targovskite-sdelki-na-dunarit.html", "text": "Държавата ще предприеме всички действия за придобиване на „Дунарит”, тъй като не можем да допуснем дружеството да затвори или да има някакво сътресение – това означава сътресение за целия сектор на военнопромишления комплекс. Това e заявил министърът на икономиката Емил Караниколов на днешното правителствено заседание, става ясно от стенограмата на заседанието, разпространена от правителствената информационна служба.\r\nТой посочва, че след придобиването на „Дунарит” ще бъдат отстранени посредниците при търговските сделки на дружеството, за да не бъде то източвано с допълнителни комисионни. По думите му такива действия вече са предприети при останалите държавни предприятия. Като следствие от добрите резултати на „ВМЗ” е разпоредено увеличаването на фонд „Работна заплата” с 10 процента. Подобна стъпка ще се предвиди от следващата година и за съживеното от държавата дружество „Авионамс”, ако продължава да работи със сегашните темпове, каза министърът на икономиката.\r\nПремиерът Бойко Борисов също е застъпил тезата за отстраняване на посредниците. „Нашият ангажимент като правителство е не само да се запазят работните места, а и с 10% да увеличим фонд „Работна заплата” на тези предприятия, защото всички работят много, а в същото време предприятията буквално се източват”, изтъква той.", "date": "2017.08.30", "title": "Министър Емил Караниколов: Няма да има повече посредници при търговските сделки на „Дунарит”"}
{"url": "http://www.focus-news.net/news/2017/08/30/2430698/rakovodstvoto-na-gerb-dobrich-provezhda-poreditsa-ot-sreshti-v-oblastta.html", "text": "Новото ръководство на ПП ГЕРБ – Добрич организира поредица от срещи с партийните структури в населените места от областта. Това съобщиха от пресцентъра на ПП ГЕРБ.  „Водим много конструктивни разговори с хората. Целта е да оптимизираме дейността на партийната организация, да анализираме досегашните изборни резултати, както и да набележим инициативи, които да се реализират в близките месеци”, обясни новият областен ръководител на ПП ГЕРБ-Добрич вицеадмирал Пламен Манушев, който е и народен представител. \r\nЗаедно с него в срещите взимат активно участие Красимир Николов – зам. областен управител и общински ръководител на организацията на ГЕРБ в Добрич, Даниела Димитрова – народен представител и областен ръководител на Жени ГЕРБ-Добрич, както и членове на областното ръководство на партията. \r\n„След проведените срещи в град Добрич, Община Добричка, в Генерал Тошево, Балчик, Каварна и Шабла тази вечер ни предстои да се срещнем и с представители на партийната организация в Крушари. Благодаря на всички, които са съпричастни към усилията ни да възстановим доверието и да заздравим взаимоотношенията в структурите. Сигурен съм, че по пътя на диалога, с всеотдайна и екипна работа ще покажем градивната и позитивна енергия, която хората очакват от нас”, коментира Пламен Манушев. Той допълни, че разчита много и на активността на структурите на Жени ГЕРБ, Младежи ГЕРБ, Предприемачи ГЕРБ и Старейшини ГЕРБ в областта. „Амбицията ни е да бъдем близо до хората и да помагаме за решаването на техните проблеми”, изтъкна Пламен Манушев.", "date": "2017.08.30", "title": "Ръководството на ГЕРБ - Добрич провежда поредица от срещи в областта"}
{"url": "http://www.focus-news.net/news/2017/08/30/2430699/pazardzhik-do-13-lv-dostigna-tsenata-na-burkan-pchelen-med-na-pazarite-v-regiona.html", "text": "Повишение на цената на пчелния мед с около 1 лев се наблюдава в Пазарджишко през последните месеци, като цената на буркан мед е около 10 лева, съобщи за Радио „Фокус“ – Пазарджик Ангел Благов, председател на Съюза на пчеларите в Пазарджишко.  До 13 лева за буркан достигна през лятото цената на акациевия и мановия мед на кооперативния пазар в Пазарджик, докато същите продукти и количества се продават за около 8-9 лева от производителите. „Хората е добре да купуват пчелни продукти директно от производителите, за да избегнат спекулации с цените. Цената за килограм пчелен прашец и килограм пчелен клей е около 50-60 лв., а пчелният восък се търгува на цена от 15 лв./кг. Най-много производители на мед има в общините Пазарджик, Пещера, Стрелча, Панагюрище и Велинград“, уточни Благов. Той припомни също, че всички пчелни продукти имат широко приложение в народната медицина, като всеки от тях може да се приготвя в домашни условия.\r\nАлбена ЖИЛЕКОВА", "date": "2017.08.30", "title": "Пазарджик: До 13 лв. достигна цената на буркан пчелен мед на пазарите в региона"}
{"url": "http://www.focus-news.net/news/2017/08/30/2430700/narodniyat-predstavitel-ot-pp-gerb-d-r-venka-stoyanova-provede-sreshta-sas-spetsialisti-ot-sistemata-za-speshna-pomosht.html", "text": "Народният представител и член на Комисията по здравеопазване д-р Венка Стоянoва проведе среща със специалисти от системата за спешната помощ, на която беше обсъден проектът на Наредба за утвърждаване на медицинския стандарт „Спешна медицина“. Това съобщиха от пресцентъра на ПП ГЕРБ.  В срещата взеха участие началникът на Спешно-приемно отделение към „МБАЛ – Търговище” АД д-р Румяна Иванова, директорът  на ЦСМП-Търговище д-р Янка Андреева, зам.-директорът на РЗИ д-р Мариян Кючуков и главният секретар на Инспекцията д-р Марин Йовов. Присъстващите изразиха задоволство във връзка с предложените в проекта промени, касаещи отпадане на изискванията за минимална площ на част от работните помещения, но споделиха и редица притеснения, относно изпълнение на изискванията за ресурсна обезпеченост с лекари със специалности „спешна медицина” и „анестезия и интензивно лечение”, както и с медицински специалисти. Началникът на Спешното отделение в Търговище сподели, че въпреки недостига на лекари, отделението в областния град обслужва ежемесечно около 1000 пациенти, /не само от петте общини на областта, а и от съседни области/,  като повече от половината постъпват за болнично лечение.\r\nБеше проведена дискусия по отношение реалните възможности на ЦСМП в област Търговище, при съобразяване с отдалечеността на населените места за изпълнение определените в проекта видове медицински транспорт, показанията и условията за извършването му, с конкретни изисквания и времеви критерии в съответствие със степените на спешност, както и взаимодействието между отделните структури, осъществяващи спешна медицинска помощ при извършването му. Специалистите споделиха, че е необходимо периодично обучение за действия в условия на спешност при възникнали бедствени ситуации, както и за поддържане квалификацията на отделните категории персонал. Физическата сигурност на работещите в системата на спешна помощ също беше предмет на обсъждане от присъстващите на работната среща. „Безспорен е огромният принос на системата за спешна медицинска помощ за гарантиране на достъпно и качествено здравеопазване, което несъмнено води до\r\nповишаване на жизнения стандарт, създаване на условия за качествена заетост, социално включване и повишаване на ресурсната ефективност” – каза д-р Стоянова и поясни, че в тази връзка, една от основните цели на управленската програма на правителството е  подобряване условията на труд и материално-техническата обезпеченост на структурите за спешна медицинска помощ. По ОП \"Региони в растеж\" 2014-2020г. държавата ни получава 83 597 313 евро безвъзмездно от Европа за модернизация и преоборудване на спешната помощ в България. Отпуснатата сума е за закупуване на 400 нови линейки, изграждането на 76 изцяло нови спешни центъра, както и реконструкция и ремонт на 155 вече съществуващи сгради.", "date": "2017.08.30", "title": "Народният представител от ПП ГЕРБ д-р Венка Стоянова проведе среща  със специалисти от системата за спешна помощ"}
{"url": "http://www.focus-news.net/news/2017/08/30/2430701/makfaks-makedoniya-chernogorskata-politsiya-arestuva-polyaka-predizvikal-pozhar-nad-bar.html", "text": "В сряда полицията в Черна гора арестува полския гражданин, предизвикал пожар над Бар, предава македонската информационна агенция „Макфакс“, като се позовава на местни медии.\r\nПолският планинар се е загубил и е запалил огън, за да бъде намерен по-лесно от спасителните служби. Но пламъците, запалени от него, са прераснали в силен горски пожар. Полицията го е арестувала заради предизвикване на обща опасност. Тереза Герова", "date": "2017.08.30", "title": "„Макфакс“ (Македония): Черногорската полиция арестува поляка, предизвикал пожар над Бар"}
{"url": "http://www.focus-news.net/news/2017/08/30/2430702/kyustendil-predstoi-izografisvane-na-kubetata-na-paraklisa-sveto-vaznesenie-gospodne-v-selo-nikolichevtsi.html", "text": "Предстои изографисване на кубетата на параклиса „Свето Възнесение Господне” в село Николичевци, община Кюстендил. Това каза пред Радио „Фокус” – Кюстендил кметът на населеното място Спаска Методиева. По думите й за целта е поканен майстор от самоковската школа. Около 50 хил. лева ще бъдат необходими за цялостното изографисване. „Много неща вече са направени. Завършихме грубият строеж, имаме поставяне на топлоизолация, изградена е рампа за инвалиди. Доставена е камбаната, монтирани са кръстовете”, каза Спаска Методиева. Според нея много хора помагат с дарения. Средства за храма се отпускат и от страна на Община Кюстендил.\r\nВенцеслав ИЛЧЕВ", "date": "2017.08.30", "title": "Кюстендил: Предстои изографисване на кубетата на параклиса „Свето Възнесение Господне” в село Николичевци"}
{"url": "http://www.focus-news.net/news/2017/08/30/2430703/ruse-narodnite-predstaviteli-plamen-nunev-i-andrian-raykov-obsadiha-problemite-na-zemedelskite-proizvoditeli-v-byala-tsenovo-i-borovo.html", "text": "Народните представители от ГЕРБ в 19-и МИР – Русе Пламен Нунев и Андриан Райков обсъдиха по време на работна среща проблемите на земеделски производители в общините Бяла, Ценово и Борово. Това съобщиха от пресцентъра на ПП ГЕРБ. Срещата се проведе в град Бяла, а в нея участва и кмета на Общината Димитър Славов. \r\nПрез последните 2 – 3 години градушките нанасят сериозни щети на земеделските култури в региона, отбеляза Димитър Славов, което налага вземането на мерки. \r\nДадени бяха няколко примера. За около 3 години над 1 млн. лева са нанесените щети на кооперацията в село Брестовица /Община Борово/.\r\nБлизо 75 000 декара са засети и обследвани след последните градушки на територията на общините Бяла и Ценово. Около 46 000 декара от тях са с поражения от градушката в различна степен в двете общини.\r\nОт последните големи градушки са пострадали в значителна степен и в района на Община Сливо поле в североизточната част на областа, посочи Пламен Нунев и сподели личните си впечатления след посещение на място преди повече от месец.\r\nВ същото време най - близката ракетна установка за защита от градоносни облаци е на 120 км. западно от Бяла – в Плевенско.\r\nВ тази връзка народният представител Андриан Райков информира земеделските производители за разговорите си с инж. Ваньо Славеев, изпълнителен директор на Изпълнителна агенция „Борба с градушките“. Той оповести актуалното състояние на полигоните на агенцията у нас.\r\nЗащитаваната територия е 17,2 млн. дка, от която обработваемата е приблизително 11 млн. дка, което е около 28% от общата обработваема земя в България. Защитата от градушки обхваща територии с интензивно земеделие на териториите на области Видин, Монтана, Враца, Плевен, Пазарджик, Пловдив, Стара Загора и Сливен. В процес на изграждане са противоградови защити по ракетен способ в Хасковска област и Подбалканската долина, които се предвижда да започнат работа през 2018 г., каза г-н Райков.\r\nПредстои поставяне на два радара – в Перник и Шумен. Обществените поръчки за тях са приключили и е направено авансово плащане, добави той.\r\nС новата техника и съществуващите други 4 радара у нас ще може да се извършва радиолокационно наблюдение на атмосферните процеси над цялата страна. Понастоящем изграждането на новите площадки ще става с държавни средства. Обмисля се вариант да има и финансиране от страна на земеделските производители.\r\nЗа Русенска област обаче ще се ползва нов метод за противоградна защита – посредством самолети. Самолетният способ е най – подходящият и евтин начин за защита в района. Максимално ще се защити обработваемата земя,  като ще се постигне 90 % покритие на земеделските площи и 60 % - на урбанизираната територия, коментира д-р Райков, който е член на комисията по земеделието и храни в Народното събрание.\r\nМоже да разчитате на нас за съдействие, като вашите предложения ще бъдат изпратени в Министерството на земеделието, отбеляза в заключение г-н Нунев. Той посочи, че ще бъде организирана среща с директора на Изпълнителна агенция „Борба с градушките“, за да се изяснят поставените проблеми и да се прецени необходимостта от изграждане противоградна площадка в региона.", "date": "2017.08.30", "title": "Русе: Народните представители Пламен Нунев и Андриан Райков обсъдиха проблемите на земеделските производители в Бяла, Ценово и Борово"}
{"url": "http://www.focus-news.net/news/2017/08/30/2430704/ministar-krasimir-valchev-80-mln-leva-sa-predvideni-do-kraya-na-godinata-za-pokrivane-na-15-protsentnoto-uvelichenie-na-uchitelskite-zaplati-ot-1-septemvri.html", "text": "80 млн. лева са предвидени до края на годината за покриване на 15-процентното увеличение на учителските заплати от 1 септември. Това заяви пред журналисти министърът на образованието и науката Красимир Вълчев, който връчи наградите на победителите в националния конкурс на тема “Развиваща и подкрепяща среда – творчество, успеваемост, духовност“ в Актовата зала на Учебно-възпитателен център „Юрий Гагарин“ в СОК „Камчия“, предаде репортер на Радио „Фокус“ – Варна. Министърът допълни, че за следващата година са предвидени 240 млн. лева за целогодишно прилагане на увеличението от 15%, което тази година е от 1 септември. „Догодина ще има и допълнително увеличение, но то ще бъде уточнено по-късно, ще бъде диференцирано и в резултат на смяната във финансовия механизъм“, уточни министър Красимир Вълчев.\r\nВъв връзка с началото на новата учебна година министър Вълчев подчерта, че няма неочаквани проблеми. „Казусът с учебниците по-скоро се реши благоприятно. Имаме основания да очакваме, че почти във всички училища за втори и шести клас ще има учебници. Всички първолаци и всички останали класове също ще имат учебници навреме. Към момента не идентифицираме някакви проблеми със стартирането на учебната година“, отбеляза министър Красимир Вълчев.\r\nМарияна ВАЛЕНТИНОВА", "date": "2017.08.30", "title": "Министър Красимир Вълчев: 80 млн. лева са предвидени до края на годината за покриване на 15-процентното увеличение на учителските заплати от 1 септември"}
{"url": "http://www.focus-news.net/news/2017/08/30/2430705/vitsepremierat-ekaterina-zaharieva-zaminava-na-dvudnevno-poseshtenie-v-cherna-gora.html", "text": "Заместник министър-председателят по правосъдната реформа и министър на външните работи Екатерина Захариева заминава на двудневно посещение в Черна гора на 31 август и 1 септември 2017 г. Това съобщиха от пресцентъра на Министерството на външните работи. Посещението е част от балканската обиколка на дипломат № 1.\r\nВ първия ден от визитата вицепремиерът Захариева ще се срещне с министъра на външните работи Сърджан Дарманович, след което ще се проведат и пленарните разговори между двете делегации. Същия ден, в рамките на работна вечеря, българският вицепремиер ще разговаря и със заместник министър-председателя и министър на правосъдието Зоран Пажин.\r\nНа 1 септември Екатерина Захариева ще се срещне с президента на Черна гора Филип Вуянович, с министър-председателя Душко Маркович и с министъра по европейските въпроси Александър Андрия Пейович. \r\nЧерна гора започна преговорите за членство в ЕС през 2012 г. и към момента е временно затворила 3 от общо 35 преговорни глави. На 5 юни 2017 г. страната стана член на НАТО.\r\nПо време на балканската си обиколка Захариева посети Република Сърбия, Република Албания, Република Македония, Румъния и Босна и Херцеговина.", "date": "2017.08.30", "title": "Вицепремиерът Екатерина Захариева заминава на двудневно посещение в Черна гора"}
{"url": "http://www.focus-news.net/news/2017/08/30/2430706/tass-posolstvoto-na-rusiya-v-ukrayna-izprati-nota-do-mvnr-na-ukrayna-vav-vrazka-s-pohishtenieto-na-ruskata-zhurnalistka.html", "text": "Посолството на Русия в Украйна е отправило нота до Министерството на външните работи на Украйна, във връзка с похищението на журналистката на руския „Първи канал“ Анна Курбатова, предаде ТАСС, позовавайки се на съобщение от руското дипломатическо представителство в Киев.\r\n„Във връзка с разпространената от медиите информация за похищението на кореспондента на „Първи канал“ Анна Курбатова в Киев, посолството е отправило оперативен въпрос в правоохранителните органи и нота в украинското външно министерство, с искане да бъдат предприети незабавни мерки по изясняването на обстоятелствата по случката и освобождаването на руската журналистка“, заявиха от посолството.\r\nПревод и редакция:", "date": "2017.08.30", "title": "ТАСС: Посолството на Русия в Украйна изпрати нота до МВнР на Украйна във връзка с „похищението“ на руската журналистка"}
{"url": "http://www.focus-news.net/news/2017/08/30/2430707/vidin-narodniyat-predstavitel-ot-gerb-vladimir-toshev-provede-otkrita-priemna-za-grazhdani.html", "text": "Народният представител от ГЕРБ - Видин Владимир Тошев проведе приемен ден, по време на който жители от общините Видин, Грамада и Ново село поставиха въпроси от различно естество и потърсиха съдействие за разрешаването им. Това съобщиха от пресцентъра на ПП ГЕРБ. На някои от дискутираните въпроси бе даден отговор още в рамките на приемния ден. Владимир Тошев пое ангажимент да се запознае в детайли с част от поставените казуси, за да може да се намери най- правилното им решение. \r\n\"В приемните ми дни се срещам с жители от всички общини на област Видин, хора на различна възраст и с различни професии. За мен това е знак, че посоката, която сме поели, е правилна. Личният контакт е от изключително значение, защото така се запознавам отблизо с проблемите на общините и търся разрешаване на поставените проблеми заедно с моите съграждани\", каза народния представител от ГЕРБ - Видин Владимир Тошев.", "date": "2017.08.30", "title": "Видин: Народният представител от ГЕРБ Владимир Тошев проведе открита приемна за граждани"}
{"url": "http://www.focus-news.net/news/2017/08/30/2430708/interfaks-ruska-sluzhba-prizna-za-opasni-usloviyata-za-turizam-v-zaliva-antaliya.html", "text": "Руската Федерална служба по надзор в сферата на защитата на правата (Роспотребнадзор) определи условията в залива Анталия в Турция като опасни за здравето на туристите, съобщава Интерфакс.\r\nСъгласно разпространената информация, решението на органа е съгласувано с Министерството на външните работи на Руската федерация. Уточнява се, че опасенията на ведомствата са свързани с докладите за зачестили случаи на ентеровирусни инфекции сред почиващите в района.\r\nОсвен Анталия, по бреговете на едноименния залив са разположени и други популярни сред туристите курорти като Кемер, Манавгат, Алания, Сиде и Белек, съобщава Радио „Фокус“ в рубриката „Балкански туристически часовник“. Според медийни доклади руските туристи напускат масово района заради разпространение на Коксаки - ентеровирус, който се предава по вода, въздушно-капков път или чрез директен контакт, който обикновено се проявява чрез висока температура, обща интоксикация, диария, обрив по дланите, стъпалата и върху лигавицата в устната кухина. Руските власти подчертаха обаче, че не разполагат с постъпила информация за епидемиологична ситуация.", "date": "2017.08.30", "title": "Интерфакс: Руска служба призна за опасни условията за туризъм в залива Анталия"}
{"url": "http://www.focus-news.net/news/2017/08/30/2430709/varna-reshenieto-na-obshtinskata-izbiratelna-komisiya-v-suvorovo-za-rezultatite-ot-referenduma-v-s-chernevo-vliza-v-sila.html", "text": "Резултатите от допитването в село Чернево не са оспорвани. Това съобщи за Радио „Фокус“ – Варна председателят на Общинския съвет в Суворово Данаил Йорданов. Днес изтече законово установеният 7-дневен срок за обжалване на решението на Общинската избирателна комисия в Суворово, с което са обявени резултатите от проведения на 20 август референдум в село Чернево, и то влиза в сила. В местния референдум гражданите отговаряха на въпроса: „Подкрепяте ли местните власти да не допуснат изграждане на депо за неопасни отпадъци, генерирани от дейността на „Девен” АД и рекултивация в ПИ 006167 по КВС на земеделските земи в землището на с. Чернево?”. Избирателната активност достигна 49,28%. При гласували 512 от общо 1039 имащи право на глас Общинската избирателна комисия обяви 484 действителни бюлетини с отговор „Да“, 22 – с отговор „Не“, а 6 са недействителните бюлетини.\r\nМарияна ВАЛЕНТИНОВА", "date": "2017.08.30", "title": "Варна: Решението на Общинската избирателна комисия в Суворово за резултатите от референдума в с. Чернево влиза в сила"}
{"url": "http://www.focus-news.net/news/2017/08/30/2430710/sdvr-predpriema-merki-za-ohranata-na-obshtestveniya-red-v-stolitsata-vav-vrazka-s-futbolnata-sreshta-mezhdu-natsionalnite-otbori-na-balgariya-i-shvetsiya.html", "text": "Столичната дирекция на вътрешните работи (СДВР) предприема всички необходими мерки за охрана на обществения ред и безопасност на движението в столицата във връзка с предстоящата  квалификационна футболна среща за „Световно първенство - 2018 г.” между националните отбори на България и Швеция. Това съобщиха от пресцентъра на МВР. Събитието е утре, четвъртък, от 21.45 часа на Национален стадион ”Васил Левски”. \r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Униформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/. Предприети са стриктни мерки за недопускане на зрители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона. \r\nАнгажимент по охраната на спортната среща имат и  частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост. \r\nЗа да бъде избегнато струпване, приканваме зрителите да се възползват от по- ранното отваряне на входовете на стадиона. Вратите за посетители ще бъдат отворени в 20 часа.", "date": "2017.08.30", "title": "СДВР предприема мерки за охраната на обществения ред в столицата във връзка с футболната среща между националните отбори на България и Швеция"}
{"url": "http://www.focus-news.net/news/2017/08/30/2430711/blagoevgrad-na-31-avgust-shte-bade-proveden-ritual-po-polagane-na-tsvetya-pred-byust-pametnika-na-todor-aleksandrov-po-povod-93-godini-ot-smartta-na-geroya.html", "text": "От 10.00 часа на 31 август ще бъде проведен ритуал по полагане на цветя пред бюст- паметника на Тодор Александров по повод 93 години от смъртта на героя. Това съобщиха от пресцентъра на Община Благоевград.", "date": "2017.08.30", "title": "Благоевград: На 31 август ще бъде проведен ритуал по полагане на цветя пред бюст- паметника на Тодор Александров по повод 93 години от смъртта на героя"}
{"url": "http://www.focus-news.net/news/2017/08/30/2430712/ministerstvo-na-kulturata-ochakva-se-konkursat-za-direktor-na-natsionalniya-istoricheski-muzey-da-se-provede-prez-septemvri.html", "text": "Очаква се конкурсът за директор на Националния исторически музей да се проведе през септември. Това съобщиха от пресцентъра на Министерството на културата по повод големия обществен интерес към конкурса за директор на музея. Със Заповед на министъра на културата през месец февруари 2017 г. бе обявен конкурс за длъжността „Директор“ на Националния исторически музей (НИМ).  В периода от 22 февруари до 22 март тази година всички желаещи можеха да подават документи за участие в конкурса. Съгласно разгледаните документи до конкурса за директор на НИМ са допуснати двама кандидати. Данните са публикувани на интернет страницата на Министерството на културата и кандидатите са уведомени по съответния ред. Към момента e в процес на сформиране комисия за провеждане на конкурса. Очаква се той да се проведе през месец септември 2017 г. \r\nВъв връзка с изказванията на директора на Националния исторически музей (НИМ) Божидар Димитров, който в разговор с репортер от „Дневник“ отправя обидни и уронващи престижа на институцията квалификации към журналисти,  Министерството на културата заявява, че не застава зад подобно поведение от страна на представители от системата.", "date": "2017.08.30", "title": "Министерство на културата: Очаква се конкурсът за директор на Националния исторически музей да се проведе през септември"}
{"url": "http://www.focus-news.net/news/2017/08/30/2430713/reuters-donald-tramp-zayavi-che-razgovorite-sas-severna-koreya-ne-sa-reshenie.html", "text": "Президентът на САЩ Доналд Тръмп отхвърли възможността за дипломатически преговори със Северна Корея, като заяви, че „разговорите не са решение“, един ден след като Пхенян изстреля балистическа ракета над Япония и предизвика недоволството на международната общност, предаде Reuters.\r\nПодновявайки острата си риторика спрямо Северна Корея, Тръмп написа в Туитър:\r\n„САЩ говореше на Северна Корея и им плащаше пари, за които бе изнудван 25 години. Разговорите не са решение!“\r\nПревод и редакция:", "date": "2017.08.30", "title": "Reuters: Доналд Тръмп заяви, че „разговорите (със Северна Корея) не са решение“"}
{"url": "http://www.focus-news.net/news/2017/08/30/2430714/varna-dvizhenieto-po-pat-ii-29-varna-dobrich-v-uchastaka-izvorsko-lyuben-karavelovo-se-osashtestvyava-v-edna-lenta-poradi-katastrofa.html", "text": "Движението по път II-29 Варна - Добрич в участъка Изворско-Любен Каравелово се осъществява в една лента поради катастрофа. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.30", "title": "Варна: Движението по път II-29 Варна - Добрич в участъка Изворско-Любен Каравелово се осъществява в една лента поради катастрофа"}
{"url": "http://www.focus-news.net/news/2017/08/30/2430715/the-telegraph-dubrovnik-namalyava-drastichno-broyat-na-turistite.html", "text": "През следващите две години броят на туристите, допускани в старата част на Дубровник, ще бъде драстично намален в опит да бъде предотвратено пренаселването, което има разрушителен ефект за културното наследство на адриатическата перла, пише британският вестник The Telegraph.\r\nИзбраният през юни кмет Мато Франкович има амбиции да ограничи броя на посетителите, допускани в старата градска част, до четири хиляди дневно. Новите ограничения надминават дори препоръката на ЮНЕСКО, съгласно която в Стария град на Дубровник може да бъдат допускани до осем хиляди души дневно. Франкович увери, че за Дубровник започва период, в който ще бъде сложен край на неконтролируемото увеличаване на туристите.\r\nМиналата година ЮНЕСКО предупреди, че световното културно наследство на Дубровник е изложено на риск заради огромния брой посетители, допускани в града, предава Радио „Фокус“ в рубриката „Балкански туристически часовник“.\r\nПрез януари тази година местните власти съобщиха, че ще бъдат инсталирани камери за наблюдение и ако е необходимо, групите от хора ще бъдат спирани.", "date": "2017.08.30", "title": "The Telegraph: Дубровник намалява драстично броят на туристите"}
{"url": "http://www.focus-news.net/news/2017/08/30/2430716/sitelmakedoniya-pozhar-v-zayas-po-patya-za-ohrid-angazhirani-sa-samoleti-za-potushavaneto-mu.html", "text": "На територията на община Заяс, близо до Охрид, е активен пожар, който бушува на трудно достъпен терен, а за неговото гасене са ангажирани самолети на Дирекцията за защита и спасяване (ДЗС), предаде македонската „Сител“, позовавайки се на съобщение от ДЗС.\r\nКакто се казва в прессъобщението, ДЗС е в състояние на повишена бдителност.\r\n„Служителите в регионалните отдели наблюдават ситуацията на цялата територия на страната и са готови във всеки един момент, ако е необходимо, да наемат екипи за бързо реагиране за гасене на пожари в открито пространство“, посочва държавното ведомство.\r\nПревод и редакция:", "date": "2017.08.30", "title": "„Сител“(Македония): Пожар в Заяс, по пътя за Охрид, ангажирани са самолети за потушаването му"}
{"url": "http://www.focus-news.net/news/2017/08/30/2430717/hristina-shopova-zamkmet-na-blagoevgrad-the-brava-fest-e-sabitie-koeto-razviva-edno-novo-kulturno-prostranstvo.html", "text": "The Brava fest е събитие, което развива едно ново културно пространство. Това каза по време на пресконференция за предстоящото пето издание на фестивала Христина Шопова, зам.-кмет на Община Благоевград, предаде репортер на Радио „Фокус“-Пирин. Тя отбеляза, че първите 3 години от едно събитие са най-важни и показват дали то ще устои във времето. „Поздравявам организаторите, в лицето на кмета на село Дъбрава – Росен Георгиев, който с много ентусиазъм, хъс и сърце, направи възможно това събитие. Благодаря на участниците, които всяка година стават все по-добри и по-добри. За да бъде посетено едно събитие от добри участници, трябва първо да бъде качествено и след това всеки да каже добра дума за него“, заяви Шопова. Заместник-кметът добави, че Община Благоевград ще продължава да подкрепя такива събития, както и че това е част от стратегията на Общината да стане фестивален център на Балканите.\r\nНатали СТЕФАНОВА", "date": "2017.08.30", "title": "Христина Шопова, зам.кмет на Благоевград: The Brava fest е събитие, което развива едно ново културно пространство"}
{"url": "http://www.focus-news.net/news/2017/08/30/2430718/ministar-krasimir-valchev-byudzhetat-za-obrazovanie-shte-bade-uvelichen-prez-sledvashtata-godina.html", "text": "Бюджетът за образование ще бъде увеличен през следващата година. Това заяви пред журналисти министърът на образованието и науката Красимир Вълчев, който връчи наградите на победителите в националния конкурс на тема “Развиваща и подкрепяща среда – творчество, успеваемост, духовност“ в Актовата зала на Учебно-възпитателен център „Юрий Гагарин“ в СОК „Камчия“, предаде репортер на Радио „Фокус“ – Варна. „Това може да бъде видяно още в средносрочната бюджетна прогноза за периода 2018-2020 година, въпреки че тя е своеобразен първоначален проект на бюджета за 2018 година. Имаме над 350 млн. лева увеличение, което има за цел да обезпечи увеличения размер на възнагражденията на педагогическите специалисти, увеличения размер на  минималната работна заплата на непедагогическите специалисти. Това е първоначално заявеното увеличение. В хода на изготвянето на проектобюджета сигурно ще има и други допълнителни разходи, които ще бъдат планирани, например за извънкласните дейности“, подчерта министър  Красимир Вълчев. \r\nПо думите му извънкласните дейности са една много важна част от системата. „Последните години ние правим крачки за тяхното допълнително финансиране. Разширяваме миска от дейности, които финансираме в системата. Много дейности по интереси се финансират по линия на целодневната организация, която стана възможна за всички деца от първи до седми клас и е разширена от 37 000 на над 230 000 деца, които са записани в целодневна организация. В момента финансираме дейности по интереси основно със средства от Оперативна програма „Наука  и образование за интелигентен растеж“, посочи министър Красимир Вълчев.\r\nМарияна ВАЛЕНТИНОВА", "date": "2017.08.30", "title": "Министър Красимир Вълчев: Бюджетът за образование ще бъде увеличен през следващата година"}
{"url": "http://www.focus-news.net/news/2017/08/30/2430719/tass-komisaryat-na-oon-po-pravata-na-choveka-obvini-donald-tramp-v-posegatelstvo-sreshtu-svobodata-na-slovoto.html", "text": "Върховният комисар на ООН по правата на човека Зейд Раад ал Хюсеин обвини президента на САЩ Доналд Тръмп в посегателство срещу свободата на словото, предаде ТАСС.\r\n„Наистина е удивително, когато си помислите за това, че свободата на словото, което се явява една от основите на конституцията на САЩ и която Съединените щати защитават от дълги години, е подлагана на нападки от страна на президента“, заяви той, по време на изказване пред журналисти в Женева.\r\n„Това е поразителен обрат“, продължи ал Хюсеин. „В крайна сметка това е много опасно развитие на нещата“. Освен това, комисарят на ООН добави, че по негово мнение, негативните изказвания на Тръмп по адрес на журналисти могат да бъдат оценени като подстрекателство към вражда между политически и социални групи.\r\nТой характеризира, подложените на критики от страна на Тръмп, вестници Ню Йорк Таймс, Уошингтън Поуст и СиЕнЕн като „трите най-уважавани новинарски организации в света“. Ал Хусеин напомни, че тези медии са били, нееднократно, наричани от Тръмп „лъжци“.\r\n„Да наричаш тези медии лъжливи, означава, че нанасяш сериозни вреди. Неотдавна, в Аризона, той (Тръмп) отиде толкова далеч, че заяви, че тези журналисти в действителност са безчестни хора, които не обичат своята страна.“, заяви комисарят по правата на човека.\r\n„Щом може да говори за журналистите по този начин, то си задавам въпроса, не е ли това подбуждане на други хора към насилие над журналисти!“, отбеляза ал Хюсеин, като обърна внимание на „отговорността“, която ще лежи върху президента в случай, че на представителите на тези три медии, бъде „причинена вреда“.\r\nПревод и редакция:", "date": "2017.08.30", "title": "ТАСС: Комисарят на ООН по правата на човека обвини Доналд Тръмп в посегателство срещу свободата на словото"}
{"url": "http://www.focus-news.net/news/2017/08/30/2430720/varna-kamion-s-darva-e-izlyazal-ot-patnoto-platno-i-e-padnal-v-kanavkata-na-patya-za-dobrich-v-uchastaka-izvorsko-lyuben-karavelovo.html", "text": "Камион с дърва е излязъл от пътното платно и е паднал в канавката на пътя Варна-Добрич, в участъка Изворско-Любен Каравелово. Това съобщиха за Агенция „Фокус“ от пресцентъра на ОДМВР-Варна. Водачът на малък камион, който е превозвал дърва, е загубил контрол и е излязъл от пътното платно в канавката. Не се налага отбиване на движението, тъй като превозното средство се намира извън пътя. Произшествието е само с материални щети, без пострадали. Изясняват се причините, довели до възникването на пътния инцидент.", "date": "2017.08.30", "title": "Варна: Камион с дърва е излязъл от пътното платно и е паднал в канавката на пътя за Добрич, в участъка Изворско-Любен Каравелово"}
{"url": "http://www.focus-news.net/news/2017/08/30/2430721/nina-naydenova-darzhavna-opera-plovdiv-myuzikalat-kosa-e-izklyuchitelno-aktualen-s-poslaniyata-si-i-dnes-na-fona-na-svetovnata-geopoliticheska-situatsiya.html", "text": "Мюзикълът „Коса“ е изключително актуален с посланията си и днес, особено на фона на ескалиращите конфликти и световната геополитическа ситуация. Това каза директорът на Държавна опера-Пловдив Нина Найденова, в предаването „Царевград Търнов - славата и величието на България“ на Радио „Фокус“, по повод предстоящото представяне на постановката пред търновска публика на 5 септември в рамките на фестивала „Сцена на вековете“. По думите й мюзикълът тепърва започва турнето си извън Пловдив, като той вече е представен на софийска сцена. \r\n„Изборът на постановъчния екип не е да бъде изиграно и да бъде копие на култовата филмова версия, а да бъде синтез от хитовете на този мюзикъл, т. е. - ние ще чуем и саундтрак на всичките музикални номера в мюзикъла, като затова сме направили един голям кастинг, явиха се прекрасни млади хора и в главните роли ще видите едни изключително пеещи и енергично зареждащи млади таланти. Участва целият балет на Държавна опера-Пловдив. Хореографът е Анна Пампулова. Сценограф е Яна Дворецка, режисьор - Георги Динев. Така сме се постарали да бъде перфектно музикално интерпретирано от един млад наш колега Константин Добройков, като диригент. Много танци, много послания във всичко онова, което ще се случва на сцената на 5 септември“, обясни тя. \r\nНайденова коментира още, че носталгичната атмосфера на „Коса“ привлича не само хора, живели по онова време, но и много младежи, за които темите в мюзикъла са актуални. „Когато говорим за класика или за шедьовър, за нещо, което във времето се предава, музиката на „Коса“ е точно това. Няма граници, няма поколения. Вече 50 г. тя продължава да звучи и да се предава от поколение на поколение“, каза още директорът.", "date": "2017.08.30", "title": "Нина Найденова, Държавна опера-Пловдив: Мюзикълът „Коса“ е изключително актуален с посланията си и днес, на фона на световната геополитическа ситуация"}
{"url": "http://www.focus-news.net/news/2017/08/30/2430722/pregled-na-mezhdunarodnite-novini-do-18-chasa-agentsiya-fokus.html", "text": "Хърватският политик Мирослав Туджман обвини бившия президент на Босна и Херцеговина Алия Изетбегович за появата на ислямистки тероризъм в страната през 90-те години на миналия век, предава македонската електронна медия „Плюс Инфо“.\r\n„Това, което сега се случва в Европа, се случваше и през 90-те години. Това бе зародиш на днешния ислямски тероризъм. Извършени са дори петдесет ритуални обезглавяването. Бригадите на армията на Босна и Херцеговина бяха кръстени като мюсюлмански, имаше арапски означения и в битка се отправяха с боен вик „Аллах Акбар“. Факт е, че в началото на 90-те години и преди да започне войната  започнаха да пристигат муджахидини в отговор на призива на самия Алия Изетбегович“, твърди синът на бившия хърватски президент Франьо Туджман в неговата книга „Другата страна на Рубикон - Политическата стратегия на Алия Изетбегович“. \r\n„Преди подписването на Дейтънското споразумение, Изетбегович гарантираше на муджахидините, че няма да бъдат изгонени от Босна и Херцеговина. Факт е, че двама от 18-те, които разрушиха Световния търговски център (в Ню Йорк) имаха опит от боевете в Босна и Херцеговина. Поради това, четири седмици след рухването на Световния търговски център, Алия Изетбегович трябваше да подаде оставка“, твърди бившият първи човек на хърватските разузнавателни служби.\r\n*** В сряда Върховният комисар на ООН по правата на човека Зеид Раад ал-Хюсеин предупреди, че демокрацията в кризисната латиноамериканска държава Венецуела ерозира бързо, поставяйки под съмнение дали изобщо тя все още функционира там, предава AFP.\r\nПрезидентът Николас Мадуро „бе избран от хората“, заяви Зеид Раад ал-Хюсеин пред репортери в Женева, допълвайки, че „оттогава там има ерозия на демократичния живот… който е едва жив, ако изобщо още е жив“.\r\n*** Служителите на босненската Държавна агенция за разследване и защита (ДАРО) извършват обиск в помещенията, за които има съмнение, че в тях може да се намерят доказателства за лица, близки до екстремистки групировки и такива, които са на бойните полета в Сирия и Ирак. Това потвърди говорителката на агенцията Кристина Йожич, предава македонският телевизионен канал „Алфа“.\r\nЙожич отбеляза, че действията се извършват по нареждане на съда и прокуратурата на Босна и Херцеговина.\r\nВъв връзка със случая, прокуратурата съобщи, че обиските се извършват с цел намиране на незаконно оръжие, боеприпаси или материали за експлозиви, както и че определени лица ще бъдат задържани за разпит.\r\nОбискът се извършва в помещения в Сараево на основание подозрения, че на тези места действат лица, които са свързани с лицето, което бе депортирано от Австрия в Босна и Херцеговина.\r\n*** Журналистката на „Първи канал“ Анна Курбатова е била отвлечена в украинската столица Киев, предава TACC.\r\n„Днес в Киев е била отвлечена наша колега, журналистката на „Първи канал“ Анна Курбатова, която е откарана в неизвестна посока“, се казва в съобщение от телевизионния канал „Россия 24\".\r\nКъм момента не се съобщават други подробности.\r\n*** На заседание в столицата на република Сръбска управляващата коалиция, съставена около Съюза на независимите социалдемократи на президента Милорад Додик, е взела решение да внесе предложение в парламента на Босна и Херцеговина за суспендиране на приетата по-рано декларация за евроатлантическата интеграция на Босна и Херцеговина и да приеме решение за поддържане на военен неутралитет по примера на Сърбия, предава сръбското издание на руския Sputnik, като се позовава на изявление на Додик пред журналисти след края на заседанието.\r\nПрезидентът на Република Сръбска е припомнил, че Сърбия вече е приела решение за поддържането на политика на военен неутралитет.\r\n***Генералният секретар на ООН Антонио Гутериш осъди демонстрациите на белите расисти, които се проведоха напоследък в САЩ, както и „политиците, които използват страха, за да печелят гласове“, предаде AFP.\r\nТой направи това изказване в края на тридневната си визита в Израел и Палестинската Автономия.\r\n„Интернет и социалните мрежи са пълни с реч на омразата, с анти-семитски привкус. В резултат от това някои демократични организации по улиците повтарят някои от най-злите нацистки лозунги и идеи.“\r\n„Само преди няколко дни чухме „кръв и земя“ и „Евревите няма да ни заменят“, заяви Гутериш, като имаше предвид крайно-десните демонстрации в американския град Шарлътсвил.\r\n„Днес анти-семитизма, заедно с расизма и ксеонфобията, анти-мюсюлманската омраза и други форми на нетолерантност са използвани от популисти и политици, които използват страха, за да печелят гласове“, добави Гутериш, по време на реч в израелския град Тел Авив.\r\nГенералният секретар, обаче, не назова нито един политик поименно.\r\n*** Говорителят на Службата за сигурност на Украйна (СБУ) Елена Гитлянская написа в социалната мрежа \"Фейсбук\", че руската журналистка Анна Курбатова, която бе задържана по-рано днес, ще бъде експулсирана от Украйна, предаде 112.ua.\r\n„Украйна е правова държава и нейните правоохранителни органи действат изключително в рамките на действащото законодателство. В момента се оформят необходимите документи за нейното официално експулсиране“, отбелязаха от СБУ.\r\n„Това ще се случи с всеки, който си позволява да позори Украйна“, добави Гитлянская.\r\nПо-рано днес руският „Първи канал“ заяви, че Курбатова е похитена в Киев.\r\nТри дни по-рано тя беше въдворена в база „Миротворец“.\r\n*** Говорител на коалицията срещу Ислямска държава, оглавявана от САЩ, заяви, че са осъществени авиоудари, които са целели да блокират група бойци на Ислямска държава, които се евакуират от Ливан, с цел да стигнат до източната част на Сирия, в района на Дейр-ез-Зор, предаде AFP.\r\n„За да предотвратим придвижването на конвоя на изток, ние бомбардирахме пътя и унищожихме малък мост“, заяви полковник Райан Дилън и добави, че ударите са дело на коалицията.\r\nСтотици бойци от Ислямска държава започнаха евакуацията си в понеделник, от граничния район между Сирия и Ливан, според сделката за примирие, която беше сключена и поеха към Дейр-ез-Зор, който се намира на източната граница на Сирия, близо до Ирак.\r\n*** Президентът на САЩ Доналд Тръмп отхвърли възможността за дипломатически преговори със Северна Корея, като заяви, че „разговорите не са решение“, един ден след като Пхенян изстреля балистическа ракета над Япония и предизвика недоволството на международната общност, предаде Reuters.\r\nПодновявайки острата си риторика спрямо Северна Корея, Тръмп написа в Туитър:\r\n„САЩ говореше на Северна Корея и им плащаше пари, за които бе изнудван 25 години. Разговорите не са решение!“\r\n*** На територията на община Заяс, близо до Охрид, е активен пожар, който бушува на трудно достъпен терен, а за неговото гасене са ангажирани самолети на Дирекцията за защита и спасяване (ДЗС), предаде македонската „Сител“, позовавайки се на съобщение от ДЗС.\r\nКакто се казва в прессъобщението, ДЗС е в състояние на повишена бдителност.\r\n„Служителите в регионалните отдели наблюдават ситуацията на цялата територия на страната и са готови във всеки един момент, ако е необходимо, да наемат екипи за бързо реагиране за гасене на пожари в открито пространство“, посочва държавното ведомство.\r\n*** Върховният комисар на ООН по правата на човека Зейд Раад ал Хюсеин обвини президента на САЩ Доналд Тръмп в посегателство срещу свободата на словото, предаде ТАСС.\r\n„Наистина е удивително, когато си помислите за това, че свободата на словото, което се явява една от основите на конституцията на САЩ и която Съединените щати защитават от дълги години, е подлагана на нападки от страна на президента“, заяви той, по време на изказване пред журналисти в Женева.\r\n„Това е поразителен обрат“, продължи ал Хюсеин. „В крайна сметка това е много опасно развитие на нещата“. Освен това, комисарят на ООН добави, че по негово мнение, негативните изказвания на Тръмп по адрес на журналисти могат да бъдат оценени като подстрекателство към вражда между политически и социални групи.\r\nТой характеризира, подложените на критики от страна на Тръмп, вестници Ню Йорк Таймс, Уошингтън Поуст и СиЕнЕн като „трите най-уважавани новинарски организации в света“. Ал Хусеин напомни, че тези медии са били, нееднократно, наричани от Тръмп „лъжци“.\r\n„Да наричаш тези медии лъжливи, означава, че нанасяш сериозни вреди. Неотдавна, в Аризона, той (Тръмп) отиде толкова далеч, че заяви, че тези журналисти в действителност са безчестни хора, които не обичат своята страна.“, заяви комисарят по правата на човека.\r\n„Щом може да говори за журналистите по този начин, то си задавам въпроса, не е ли това подбуждане на други хора към насилие над журналисти!“, отбеляза ал Хюсеин, като обърна внимание на „отговорността“, която ще лежи върху президента в случай, че на представителите на тези три медии, бъде „причинена вреда“.", "date": "2017.08.30", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/08/30/2430723/emil-iribozov-grupa-black-rose-the-brava-fest-e-festival-koyto-shte-prebade-vav-vremeto.html", "text": "The Brava fest е един фестивал, който ще пребъде във времето. Това каза по време на пресконференция по повод предстоящия фестивал един от участниците - Емил Ирибозов, част от група Black Rose, предаде репортер на Радио „Фокус“-Пирин. Той отбеляза, че тази година групата е отбелязала своя юбилей, с подкрепата на Община Благоевград, което според него е доказателство, че нещата могат да се случват и не местна почва. По думите му Black Rose ще вземе участие във фестивала за трети път. „Благодаря на кмета на Дъбрава – Росен Георгиев, както и на Община Благоевград за това, че помагат всичко това да се случи“, отбеляза Емил Ирибозов. \r\nГл. ас. д-р Цветомира Съботинова от Югозападен университет „Неофит Рилски“ заяви, че в рамките на фестивала ще се провежда за деца от деца музикална академия „Presto”. Тя подчерта, че академията ще бъде абсолютно безплатна за всички желаещи да се включат в нея.\r\nНатали СТЕФАНОВА", "date": "2017.08.30", "title": "Емил Ирибозов, група Black Rose: The Brava fest е фестивал, който ще пребъде във времето"}
{"url": "http://www.focus-news.net/news/2017/08/30/2430725/nova-tvmakedoniya-uspeshna-programa-za-vatreshni-reformi-e-nuzhna-za-vlizaneto-na-makedoniya-v-nato.html", "text": "Бъдещето на Македония е в НАТО и за това има силна поддръжка от страна на САЩ и европейските партньори, заявиха днес посланиците на САЩ и Германия, по време на конференцията „Македония към цялостно членство в НАТО“, която се проведе в македонското Министерство на външните работи, предаде македонската телевизия „Нова ТВ“.\r\nМакедония беше домакин на тази конференция, която се проведе със съдействието на Европейския център за проучвания в областта на сигурността \"Джордж Маршал\" и Асоциация на асоциацията на завършилите в центъра Маршал в Македония.\r\nПоддръжката от Америка беше оказана чрез посланика на страната Джес Бейли, който напомни, че най-важно е да се съблюдават необходимите приоритети в реформите.\r\nБейли се изказа и за дългогодишния спор за името на Македония с Гърция. Той заяви, че няма илюзии, че спорът ще се реши за една нощ, но според него, сега е моментът да се направи напредък в този въпрос.\r\n„Знаем, че вашият път към НАТО понякога е труден, но вие издържахте... В Подгорица, вицепрезидентът Майк Пенс повтори, че НАТО е отворено за нови членове и подтикна лидерите да решат проблемите от миналото и да обединят хората, да преборят корупцията и да изградят открити парламенти. Поздравяваме Македония за новата енергия за решаване на спорните въпроси със съседите“, изтъкна Бейли.\r\nОсвен това, той допълни, че членството в НАТО означава разделение на ценностите, което означава демокрация, индивидуална свобода и върховенство на закона, които трябва да бъдат укрепени в Македония.\r\nНовият германски посланик Томас Норберт Герберайх даде за пример последният дипломатически инцидент между Сърбия и Македония и подчерта, че е особено важно да се работи настойчиво за регионалната сработка и добросъседските отношения.\r\n\"Членството в НАТО на страната ще ѝ позволи да действа в безопасна среда, за да може да се посвети на реформите, които ѝ предстоят през следващите години. Такива процеси на промяна и трансформация изискват много кураж и сила \", каза германският посланик Герберйх.\r\nМинистърът на външните работи на Македония Никола Димитров посочи, че новият дух за конструктивност на македонските власти вече е признат от региона и че на Македония ѝ е необходима стабилност на Балканите, за да стане член на Алианса.\r\n\"Членството на Черна гора е от значителна полза, както за страната, региона, така и за Алианса. Считаме за необходимо Македония да стане пълноправен член на НАТО възможно най-скоро. Целта на това правителство е да изгради силни институции срещу правото на силния. Същността на програмата за вътрешни реформи е гражданите да контролират правителството, а не правителството да контролира гражданите. Това ще премахне някои забележки, които Алиансът ни изпрати от срещата на върха в Варшава \", каза той.\r\nПревод и редакция:", "date": "2017.08.30", "title": "„Нова ТВ“(Македония): Успешна програма за вътрешни реформи е нужна за влизането на Македония в НАТО"}
{"url": "http://www.focus-news.net/news/2017/08/30/2430726/ministar-krasimir-valchev-prez-tseliya-mesets-septemvri-shte-se-raboti-aktivno-za-obhvat-na-detsata-v-uchilishtnata-mrezha-ne-otkrivame-mnogo-uchenitsi-nad-200-000.html", "text": "Екипите за обхват на децата в училищната мрежа започват работа на терен от 1 септември. Това заяви пред журналисти министърът на образованието и науката Красимир Вълчев, който връчи наградите на победителите в националния конкурс на тема “Развиваща и подкрепяща среда – творчество, успеваемост, духовност“ в Актовата зала на Учебно-възпитателен център „Юрий Гагарин“ в СОК „Камчия“, предаде репортер на Радио „Фокус“ – Варна. „През целия месец септември ще се работи активно. Засякохме данните от една страна от информационната система на ГРАО и от друга страна данните, които са в информационната система на министерството за децата и учениците. Факт е, че не откриваме много деца и ученици – над 200 000. Част от тях са в чужбина. Ние можем да проследим част от тези, които са в чужбина, но други не могат да бъдат проследени, когато напускат България. Най-точната информация ще се получи на терен. Някои деца няма да ги видим в нашата информационна система, няма да ги видим и като напуснали България, но на място това се знае – било от кмета на населеното място или от близки на тези деца“, допълни министърът. \r\nКрасимир Вълчев отбеляза, че процентът на преждевременно напуснали образователната система деца и ученици е близо 14, което е между 130 000 и 150 000 ученици.Ще бъдат осигурени необходимите средства за издръжка, ако тези деца се върнат в училище, каза още министърът.  „На места е възможно да има проблем с недостиг на материална база, особено там, където са струпани много деца от уязвими групи. Ние работим и по тези казуси, работим и по казуса когато някои види дете на улицата в учебно време, да подаде сигнал, то да бъде идентифицирано и да бъде върнато в училище“, посочи министър Вълчев. По отношение на малолетните и непълнолетни майки министър Красимир Вълчев коментира, че те могат да продължат обучението си на по-късен етап и към тях също ще бъдат фокусирани усилията на екипите за обхват, създадени по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, приет от Министерски съвет.\r\nМарияна ВАЛЕНТИНОВА", "date": "2017.08.30", "title": "Министър Красимир Вълчев: През целия месец септември ще се работи активно за обхват на децата в училищната мрежа, не откриваме много ученици – над 200 000"}
{"url": "http://www.focus-news.net/news/2017/08/30/2430727/bportalba-na-harvatskiya-ostrov-brach-taksuvat-dopalnitelno-za-razryazvaneto-na-pitsa.html", "text": "Туристите, избрали да почиват на хърватския ваканционен остров Брач, трябва да бъдат внимателни, когато поръчват в заведенията, за да не бъдат таксувани допълнително за услуги като разрязването на пица, предупреждава Bportal.ba.\r\nМеню в пицария в град Милн предупреждава посетителите, че гостите са длъжни да заплащат по 12 крони (или малко повече от три лева) за поставяне на стол на масата, предава Радио „Фокус“ в рубриката „Балкански туристически часовник“.\r\nТрудоемката задача за разрязването на пицата на парчета пък ще бъде свършена от персонала само срещу допълнителната сума от три крони. \r\nЕдин от клиентите на пицарията направи снимка на менюто, която буквално \"взриви\" социалните медии.", "date": "2017.08.30", "title": "Bportal.ba: На хърватския остров Брач таксуват допълнително за разрязването на пица"}
{"url": "http://www.focus-news.net/news/2017/08/30/2430728/prof-milko-palangurski-ideyata-za-prisaedinyavane-na-makedoniya-i-odrinsko-po-vreme-na-saedinenieto-e-nerealizuema-i-ne-stoi-na-dneven-red.html", "text": "Идеята за присъединяване на Македония и Одринско към Княжество България по време на Съединението е нереализуема и не стои на дневен ред. Това каза в предаването „Царевград Търнов-славата и величието на България“ на Радио „Фокус“ историкът проф. Милко Палангурски. По думите му едно такова действие категорично би означавало война, за която България не е била готова тогава. „Страната ни по това време няма нито военния ресурс, нито оръжейния, за да предприеме подобни действия, които биха унищожили българското землище“, обясни той. \r\nТой добави, че уроците, които Съединението ни дава, са че трябва много внимателно да се подбира времето, мястото, целта на една политическа акция и тя да бъде обезпечена най-малкото от вътрешна гледна точка. „Несъмнено това е на-големият успех на българската политика, дипломация и общество след Освобождението. Това е на практика игнориране или фактическото премахване на клаузите на Берлинския договор. Фактически, в следващия четвърт век България вече се развива в единно икономическо, културно, законодателно, образователно и военно-стратегическо обединение, което й позволи по-късно да осъществи следващите си цели. Малко са случаите, когато световната история, след има-няма шест години от подписването на един международен договор, който обхваща всички проблеми на европейския югоизток, да бъде променен и то в полза на най-младата, появилата се последна на картата на Европа държава. Това няма как да не ни изпълва с известна гордост, още повече, че това е една победоносна война, която ни прави морални победители в целия този конфликт“, обясни той.", "date": "2017.08.30", "title": "Проф. Милко Палангурски: Идеята за присъединяване на Македония и Одринско по време на Съединението е нереализуема и не стои на дневен ред"}
{"url": "http://www.focus-news.net/news/2017/08/30/2430729/dzheyms-matis-vse-oshte-ima-vazmozhnost-za-diplomatichesko-reshenie-na-krizata-sas-severna-koreya.html", "text": "Министърът на отбраната на САЩ Джеймс Матис заяви, че все още има възможност за дипломация, за да се реши проблема със Северна Корея и изстреляните от нея балистически ракети, които той определя като провокативни, предаде AFP.\r\nТова изказване е в противоречие със съобщението на президента на САЩ Доналд Тръмп, който около един час по-рано пусна съобщение в Туитър, което агенция „Фокус“ отрази, че преговорите „не са решение“.\r\n„Ние винаги имаме дипломатически решения“, заяви Матис, докато се придвижваше към срещата си с южнокорейския си колега Сонг Йонг-мо.\r\nТози коментар бе направен, след като Пхенян отново разпали кризата, която се разрази около ядрената ѝ програма, като направи ново изпитание на балистична ракета, която, този път, прелетя над Япония и се приземи в Тихия океан.\r\nПревод и редакция:", "date": "2017.08.30", "title": "Джеймс Матис: Все още има възможност за дипломатическо решение на кризата със Северна Корея"}
{"url": "http://www.focus-news.net/news/2017/08/30/2430730/greek-reporter-gratskite-plazhove-mozhe-da-se-prevarnat-v-ogromni-pepelnitsi.html", "text": "Експерти предупредиха, че цигарените фасове по плажовете в Гърция представляват заплаха за околната среда, особено по време на летните месеци, предава Greek Reporter.\r\nОколо 22 млрд. фаса, чието общо тегло достига 3,5 тона, представляват „следата“, която почиващите по гръцките плажове пушачи ежегодно в околната среда. \r\nГоляма част от фасовете се оказват в морето, като по този начин не само го замърсяват, но водят до отравянето на рибите и морските птици, предава Радио „Фокус“ в рубриката „Балкански туристически часовник“.\r\nГърция продължава да бъде сред държавите, където правото на гражданите на среда без тютюнев дим не се зачита, дори при затворените обществени пространства като кафенета и барове.", "date": "2017.08.30", "title": "Greek Reporter: Гръцките плажове може да се превърнат в огромни пепелници"}
{"url": "http://www.focus-news.net/news/2017/08/30/2430731/rosen-georgiev-kmet-na-selo-dabrava-sabitiya-ot-tipa-na-the-brava-fest-sposobstvat-razvitieto-na-malkite-naseleni-mesta.html", "text": "Събития от типа на The Brava fest способстват развитието на малките населени места. Това каза по време на пресконференция по повод предстоящия фестивал кметът на домакинстващото събитието село Дъбрава – Росен Георгиев, предаде репортер на Радио „Фокус“-Пирин. „Радвам се, че Община Благоевград ни подава ръка за трета поредна година. Основният организатор тази година не е кметството в село Дъбрава, а Асоциация за европейско развитие на българското село. Това е една нова асоциация, създадена в Благоевград“, отбеляза той. \r\nРосен Георгиев подчерта, че във фестивала ще вземат участие звезди от ранга на Джон Лоутън и Б.Т.Р., като тази година ще има и международно участие в лицето на македонската група Троя бенд и един много обичан гръцки състав. „Надяваме се по този начин в бъдещите издания на фестивала да имаме все по-голямо участие на групи от чужди страни, а може да привличаме и публика“, каза още кметът на село Дъбрава.\r\nНатали СТЕФАНОВА", "date": "2017.08.30", "title": "Росен Георгиев, кмет на село Дъбрава: Събития от типа на The Brava fest способстват развитието на малките населени места"}
{"url": "http://www.focus-news.net/news/2017/08/30/2430732/sport-ofitsialno-se-potvardi-che-kubrat-pulev-shte-se-bie-za-svetovnata-titla-na-28-oktomvri.html", "text": "Кубрат Пулев и Антъни Джошуа ще се изправят един срещу друг в битка за интерконтиненталният пояс на Световната боксова асоциация на 28 октомври в Кардиф. Това стана, след като от германската промоутърската агенция „Зауерланд“, която държи правата на Пулев, стигнаха до договорка с мениджърите на Джошуа, въпреки желанието на българския боксьор, който искаше мачът да бъде изтеглен по-напред във времето. Пулев има 26 мача в професионалния бокс и 25 победи, а единствената му загуба е от Владимир Кличко. Джошуа е с 19 победи от 19 мача, всичките с нокаут.", "date": "2017.08.30", "title": "Спорт: Официално се потвърди, че Кубрат Пулев ще се бие за световната титла на 28 октомври"}
{"url": "http://www.focus-news.net/news/2017/08/30/2430733/sofiya-vavezhda-se-organizatsiya-na-dvizhenieto-za-rekonstruktsiya-na-krastovishte-bul-knyaz-al-dondukov-bul-vasil-levski.html", "text": "Въвежда се организация на движението за реконструкция на кръстовище бул. „Княз Ал. Дондуков” – бул. „Васил Левски” в София. Това съобщиха от пресцентъра на Столична община. От 00.00 часа на 31 август 2017 г. до 24.00 часа на 9 септември 2017 г. се забранява влизането на пътни превозни средства през източната част на кръстовище бул. „Княз Ал. Дондуков” – бул. „Васил Левски”.", "date": "2017.08.30", "title": "София: Въвежда се организация на движението за реконструкция на кръстовище бул. „Княз Ал. Дондуков” – бул. „Васил Левски”"}
{"url": "http://www.focus-news.net/news/2017/08/30/2430734/reuters-sasht-iskat-vzaimni-deystviya-chrez-sanktsii-spryamo-severna-koreya.html", "text": "Посланикът на САЩ по разоръжаването Робърт Ууд заяви, че САЩ се обявяват за „взаимни действия“ на международната общност, която трябва да осъществи натиск над Северна Корея да се откаже от ядрената и ракетната си програма, като наложат, с пълния им обхват, икономическите санкции срещу Пхенян, предаде Reuters.\r\nУуд направи изявление пред спонсорирана от ООН Конференция по разоръжаването, по време, на която заяви, че „Целта на използването на подобни санкции е да бъде притиснато правителството на Северна Корея, докато то изостави забранените програми и дейности, а не да накаже народа или икономиката на страната или други страни.“\r\nВисши военни лица от Южна Корея, Япония и САЩ направиха дълги технически презентации за оръжейната програма на Северна Корея, по време на форума в Женева. Северокорейският дипломат Йонг Чол също присъства на събитието и заяви, пред Ройтерс, че той ще използва „правото си на отговор“ в края на сесията.\r\nПревод и редакция:", "date": "2017.08.30", "title": "Reuters: САЩ искат „взаимни действия“ чрез санкции спрямо Северна Корея"}
{"url": "http://www.focus-news.net/news/2017/08/30/2430735/predstoyashti-sabitiya-v-stranata-za-31-avgust-agentsiya-fokus.html", "text": "***\r\nОт 14.00 часа в Гербовата зала на „Дондуков“ 2 държавният глава Румен Радев ще удостои с орден „Стара планина“ първа степен извънредния и пълномощен посланик на Словашката република в Република България Мариан Якубоци.\r\n***\r\nОт 11.00 часа  министърът на земеделието, храните и горите Румен Порожанов и екипът му ще представят приоритетите в програмата на Правителството в сектор „Земеделие, храни, рибарство и гори“ и отчет за първите 100 дни в Големия колегиум на МЗХГ.\r\n***\r\nОт 13.00 часа министърът на регионалното развитие и благоустройството Николай Нанков ще вземе участие във форума „Да! На българската икономика“, който ще се проведе в сградата на Община Благоевград.\r\n***\r\nОт 15.00 часа министърът на регионалното развитие и благоустройството Николай Нанков и министърът на транспорта, информационните технологии и съобщенията Ивайло Московски ще направят официалната първа копка за изграждането на магистрала „Струма“ между Благоевград и Крупник.\r\n***\r\nОт 09.30 часа 3-ти състав на Специализирания наказателен съд ще заседава по делото срещу Богдан К., Александър Щ. и Цветомир  В. , на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в конферентната зала на Министерство на здравопазването заместник-министрите на  здравеопазването д-р Мирослав Ненков и маг.-фарм. Лидия Нейчева ще дадат пресконференция на тема кандидатурата на България за домакинство на Европейската агенция по лекарства.\r\n***\r\nОт 10.00 часа, в Националния пресклуб на БТА,  Асоциацията на българите, боледуващи от алергични и белодробни заболявания (АББА) и Вокална формация „Робев“ във връзка с акустичен концерт в пещерата Божиите очи в рамките на Националната кампания „Дишам свободно“.\r\n***\r\nОт 11.00 часа в сградата на Националния статистически институт ще се проведе пресконференция, на която ще бъдат представени предварителни данни за дейността на предприятията през 2016 година.\r\n***\r\nОт 11.00 часа в Националния прескуб на БТА Комисията за защита на потребителите (КЗП) ще даде пресконференция, на която ще бъдат оповестени кампаниите, по които ще извършва тематични проверки през есента.\r\n***\r\nОт 12.00 до 14.30 часа пред Министерство на земеделието и храните сдружение сдружение „Български вегански съюз“ организира национален протест срещу кожодерската индустрия.\r\n***\r\nОт 12.00 часа, в Националния пресклуб на БТА,  учители от Софийската математическа гимназия „Паисий Хилендарски“ ще дадат пресконференция във връзка със своеволията на директора на СМГ Антони Стоянов и причините за искането на неговата оставка.\r\n***\r\nОт 12.30 часа лидерът на БСП Корнелия Нинова ще се срещне в сградата на Народното събрание с главния прокурор на България Сотир Цацаров и неговия екип във връзка с обсъждането на проекта за антикорупционен закон на левицата.\r\n***\r\nОт 15.00 часа, в сградата на МВР,  ръководството на МВР ще даде редовен месечен брифинг.\r\n***\r\nОт 19.00 часа в Дома на киното ще бъде представен филмът „Имаш един живот – пази го“, част от безплатните прожекции на БЧК.\r\n***\r\nОт 19.00 часа в Амфитеатъра на Sofia Ring Mall ще се проведе ежегодното лятно събитие за маркетолози, рекламисти и PR-специалисти „Summer Marketing Evening“.\r\n***\r\nОт 10.00 часа в зала „Корела“ на хотел „Фламинго Гранд“ ще се проведе българо-норвежки семинар по Алтернативна медицина \"Училище за здраве\".\r\n***\r\nОт 10.00 часа ще бъде проведен ритуал по полагане на цветя пред бюст- паметника на Тодор Александров по повод 93 години от смъртта на героя. \r\n***\r\nОт 10.00 часа в Културен център „Морското казино“ ще се проведе младежки шах турнир „Шахът – ключът към мир и превенция на агресията“.\r\n***\r\nОт 09.00 часа ще се проведе заседание на Общинския съвет.\r\n***\r\nОт 16.00 часа в сградата на читалище „Извор 1873“ ще се състои заключително събитие на лятната полицейска академия, където ще се представят както местните деца, така също техните връстници от Хотница и Русаля.\r\n***\r\nОт 10.30 часа  кметът на Община Видин Огнян Ценков и Нейно Превъзходителство Ирит Лилиан - посланик на Израел в България ще поднесат цветя пред Паметника на благодарността във Видин.\r\n***\r\nОт 10.00 часа в Заседателната зала на Община Враца ще бъдат отворени ценовите предложения на участниците в обществена поръчка с предмет: „Изпълнение на инженеринг (проектиране, изпълнение на СМР и осъществяване на авторски надзор).\r\n***\r\nОт 09.30 часа с „народни борби”, организирани в чест на почетния гражданин на град Вълчи дол – Петко Сираков ще започне празничната програма по повод 43 години от обявяването на Вълчи дол за град. От 12.00 часа във футболна битка на малки вратички един срещу друг ще се изправят детските отбори на „Вихър” – Вълчи дол и „Спортист” – село Михалич. От 18.00 часа ще бъде открита музейна сбирка – „град Вълчи дол“. Вечерната програма е с начален час – 19.00 часа.\r\n***\r\nОт 18.00 часа в залата на музея на Фотографията и съвременните визуални изкуства ще бъде открита изложбата от фотографии на Костадин Димов „Скални послания от древността“.\r\n***\r\nОт 07.30 часа пред сградата на училището жители на Община Кочериново ще провеждат протест заради липсата на питейна вода.\r\n***\r\nОт 14.00 часа в заседателната зала на Община Кюстендил ще се проведе редовно заседание на Общинския съвет. \r\n***\r\nОт 09.00 часа състав на Окръжен съд -Пловдив ще заседава по делото срещу Мартин П., Светлин С., Владимир Е., Радослав К., Петьо П., Валери Б. и Милко Д., на които са повдигнати обвинения за палеж и кражба.\r\n***\r\nОт 10.30 часа в Община Пловдив ще се проведе пресконференция с организаторите на „Есенен салон на изкуства“.\r\n***\r\nОт 11.00ч. в зала 308 на Община Разград кметът д-р Валентин Василев ще се срещне с Кристина Йорданова, състезател по волейбол на ВК „Лудогорец“ гр. Разград за постигнати високи резултати през годината - трето място на Европейско първенство по волейбол за девойки U 16 години и първо място на Балканско първенство.\r\n***\r\nОт 09.00 часа в заседателната зала на община Сливен ще се проведе заседание на Общинския съвет.\r\n***\r\nОт 14.00 часа ще се проведе заседание на Общинския съвет.\r\n***\r\nОт 10.00 до 12.30 часа в детския отдел на библиотека „Родина“ тържествено ще бъдат  закрити летните занимания на бибилиотеката.\r\n***\r\nОт 18.30 часа в парк „Пети октомври“ ще се проведе заключителна проява – концерт, от лятната програма на Детския отдел на библиотека „Родина” по проект „Чета и играя, знам и мога!”.\r\n***\r\nОт 10.00 часа в Регионална библиотека „Стилиян Чилингиров” ще бъде организиран празник, с който по традиция ще бъде закрита лятната Детска работилница за изкуство в библиотеката.\r\n***\r\nОт 11.00 часа ще се проведе осмото редовно заседание на Общинския съвет.", "date": "2017.08.30", "title": "Предстоящи събития в страната за 31 август (Агенция „Фокус“)"}
{"url": "http://www.focus-news.net/news/2017/08/30/2430736/pazardzhik-legendarnata-grupa-signal-shte-bade-kulminatsiyata-na-festivala-rok-na-krepostta-v-peshtera.html", "text": "Легендарната група „Сигнал“ ще бъде кулминацията на фестивала “Рок на крепостта“ в Пещера, който ще се проведе на 31 август на фона на античната крепост „Перистера“, съобщи за Радио „Фокус“ – Пазарджик Димитър Павлов, експерт по културата в Oбщина Пещера. Водещи на рок програмата ще са Лазар Вълчев и Александър Иванов, а участници тази година са Михаил Паев и Христо Глушков, групите Steelers и Rocha Rolla, и рок легедните от „Сигнал“. Специалната изненада за присъстващи и участници ще бъде е лазерно шоу за финал на рок фестивала. Входът за всички присъстващи е напълно безплатен. \r\n„Античността и Модерния свят ще си подадат ръка по много оригинален и интересен начин на фона на рок музика и публика от всички възрасти“, уточни Павлов. Той допълни, че първото издание на „Рок на Крепостта“ се е радвало на голям интерес от страна на жителите и гостите на Пещера.\r\nАлбена ЖИЛЕКОВА", "date": "2017.08.30", "title": "Пазарджик: Легендарната група „Сигнал“ ще бъде кулминацията на фестивала “Рок на крепостта“ в Пещера"}
{"url": "http://www.focus-news.net/news/2017/08/30/2430737/sofiya-do-11-septemvri-2017-g-shte-se-izvarshva-rekonstruktsiya-na-toploprovod-po-bul-gen-n-stoletov.html", "text": "До 11 септември 2017 г. ще се извършва реконструкция на топлопровод по бул. „Ген. Н. Столетов” в София. Това съобщиха от пресцентъра на Столична община. Забранява се влизането на пътни превозни средства по северната половина от пътното платно на бул. „Ген. Н. Столетов” между ул. „Подп. Калитин” и ул. „Охрид”. Движението на превозните средства ще се извършва двупосочно в южното пътно платно на булеварда в същия участък. \r\nЗа същия период от време тролейбусни линии №№ 6 и 7 ще се движат с променен маршрут от депо „Надежда” наляво по ул. „Подп. Калитин“, ул. „Охрид“, надясно по ул. „Опълченска“, надясно по бул. „Сливница“ и по маршрутите си в посока ж.к. „Люлин“.", "date": "2017.08.30", "title": "София: До 11 септември 2017 г. ще се извършва реконструкция на топлопровод по бул. „Ген. Н. Столетов”"}
{"url": "http://www.focus-news.net/news/2017/08/30/2430738/plovdiv-do-kraya-na-septemvri-shte-bade-vazstanoveno-dvizhenieto-po-okolovrastniya-pat-na-asenovgrad.html", "text": "До края на септември ще бъде възстановено движението по околовръстния път на Асеновград. Това съобщиха за Радио „Фокус“ – Пловдив от отдел „Връзки с обществеността“ към Община Асеновград, във връзка с осъществявания проект за „Водния цикъл” на града и авариите с водоподаването от последните дни. От пресцентъра уточниха, че поради тези аварии, цялата водопреносна мрежа на Асеновград се е изпълвала бавно и достигането на водата след нейното пускане до всички точки на града е продължавало в рамките на няколко часа. \r\n„Към момента се извършват довършителни работи на кръговото кръстовище до пазара в Асеновград, които ще приключат до 11 септември. На мястото на кръговото кръстовище ще бъде изградена нова светофарна уредба. Частично е възстановено преминаването и по кръговото кръстовище на старата пловдивска автогара, като е спряно движението само по посока на ул. „Съединение” и е осигурен обходен маршут. Ул. „Съединение” ще бъде отворена за движение също в края на месец септември. Пак в края на месец септември движението по „железния мост” ще бъде преустановено за максимално кратък срок – до 3 дни. В началото на месец октомври се очаква да се облекчи максимално трафикът на автомобили през града“, обясниха от отдел „Връзки с обществеността“ към Община Асеновград. \r\nОт пресцентъра посочиха, че основната цел на проекта е подновяване на част от канализационната мрежа за отпадни води на града и съпътстваща рехабилитация на водопреносната мрежа за питейна вода. Това включва премахване на стари и поставяне на нови тръби и ще доведе до временни ограничения на водоподаването на места. При монтиране на нови връзки се налага спиране на водата, уточниха от Община Асеновград и призоваха жителите на града за повече търпение.\r\nТони МИХАЙЛОВ", "date": "2017.08.30", "title": "Пловдив: До края на септември ще бъде възстановено движението по околовръстния път на Асеновград"}
{"url": "http://www.focus-news.net/news/2017/08/30/2430739/ria-novosti-konstantin-kosachev-sravni-sluzhbata-za-sigurnost-na-ukrayna-s-desen-sektor-i-islyamska-darzhava.html", "text": "Председателят на комисията по международните въпроси в Съвета на федерация Константин Косачев заяви, че по методите си на действие, Службата за сигурност на Украйна (СБУ) трябва да бъде приравнена към „Десен сектор“ и „Ислямска държава“, предаде ТАСС.\r\nДнес излезе информация, че журналистката от руския „Първи канал“ е хваната от неизвестни в Киев, вкарана е в автомобил и е отнесена в неизвестна посока. Както по-рано заявиха сътрудници на телевизионния канал, кореспондентът можело да бъде задържан от сътрудници на СБУ, защото към нея е имало заплахи. Говорителят на украинската служба за сигурност Елена Гитлянская написа във Фейсбук, че Курбатова ще бъде принудително върната в Русия, а в момента се оформят документите за това.\r\n„Методите на работа на СБУ, според информацията, са похитили посред бял ден журналистката, която не се е криела от никой, жена, която е представител на мирна професия. Те не съобщиха веднага нейното местонахождение, те стават все по-одиозни, а главното е, че приложените усилия не оставят съмнение – целта е да се притиска всеки, който не е съгласен с официалната версия на събитията“, заяви Косачев пред журналисти преди малко.\r\n„Мисля си, че вече има основания да признаем тази организация (СБУ) за забранена на територията на Русия, по аналогия с „Десен сектор“ или „Ислямска държава“ – методите и последствията от действията им все повече си приличат“, подчерта той.\r\nА самите случаи „трябва да бъдат предмет на широко разбирателство в Бюрото на представителя на Организацията за сигурност и сътрудничество на Европа по въпроса за свободата на медиите“, уверен е сенаторът.\r\n„Без забележка от европейските структури Киев няма да се спре – правата на човека, включително правата на журналистите, там действат само в пламенните речи на украинските политици по адрес на западните партньори, когато искат още пари, например за внедряването на „европейските ценности““, заключи той.\r\nПревод и редакция:", "date": "2017.08.30", "title": "РИА Новости: Константин Косачев сравни Службата за сигурност на Украйна с „Десен сектор“ и Ислямска държава"}
{"url": "http://www.focus-news.net/news/2017/08/30/2430740/sofiya-vavezhda-se-organizatsiya-na-dvizhenieto-za-provezhdane-na-kulturno-sabitie.html", "text": "Въвежда се организация на движението за провеждане на културно събитие в София. Това съобщиха от пресцентъра на Столична община. От 14.00 часа на 15 септември 2017 г. до 20.00 часа на 17 септември 2017 г. се забранява престоят и паркирането на пътни превозни средства, с изключение на автомобилите, обслужващи мероприятието на ул. “Кн. Александър Първи“, в частта до СГХГ.", "date": "2017.08.30", "title": "София: Въвежда се организация на движението за провеждане на културно събитие"}
{"url": "http://www.focus-news.net/news/2017/08/30/2430741/afp-izrael-arestuva-palestinets-koyto-e-pyal-na-svatba-za-mazh-koyto-e-uchastval-v-napadeniya-s-nozh.html", "text": "Палестинска неправителствена организация съобщи, че израелските правоохранителни органи са арестували палестинец, който по време на сватба е пял песен за мъж, който е наръгал фатално трима израелски заселници в Западния Бряг, предаде AFP.\r\nПевецът е бил един от четирима палестинци, които са арестувани в град Рамала, намиращ се на Западния Бряг на река Йордан. Трима от арестуваните са били част от музикалната банда, съобщават от „Клуба на палестинските затворници“.\r\nПалестинските медии съобщават, че бандата, с главен изпълнител Мохамед ал Баргути, е изпълнявала песен за Омар ал Абед, палестинец, който е убил трима израелски заселници, след като ги е наръгал, миналия месец.\r\nВидео на бандата, с изпълнение на въпросната песен, която възхвалява Абед е публикувано в социалните мрежи.", "date": "2017.08.30", "title": "AFP: Израел арестува палестинец, който е пял на сватба за мъж, който е участвал в нападения с нож"}
{"url": "http://www.focus-news.net/news/2017/08/30/2430742/plovdiv-zapochna-izgrazhdaneto-na-nov-most-nad-reka-chinar-dere-pri-19-ti-km-na-patya-topolovo-poroyna.html", "text": "Днес започна изграждането на нов мост над река Чинар дере при 19-км на път III-5802 Тополово – Поройна, в област Пловдив. Инвестицията е за близо 1 млн. лв. с ДДС. Средствата са осигурени от бюджета на Агенция „Пътна инфраструктура“ по програма „Ново строителство“. Това съобщиха от пресцентъра на Агенция \"Пътна инфраструктура\".\r\nНовият мост над река Чинар дере, в близост до Поройна, ще е с дължина 21 м. Ще бъде реконструирано и кръстовището на път III-5802 Тополово – Поройна и път III-667 Първомай – Дълбок извор. \r\nИзпълнител на строително-монтажните дейности е „ОРС – ИНФРАСТРУКТУРА“ ООД. Стойността на договора за строителство е 980 692,75 лв. с ДДС. Строителният наздор ще бъде осъществен от „Пътинвест-инженеринг“ АД. Техният договор е на стойност 57 600 лв. с ДДС.\r\nПланирано е при благоприятни метеорологични условия строителните дейности да завършат преди началото на зимния сезон.", "date": "2017.08.30", "title": "Пловдив: Започна изграждането на нов мост над река Чинар дере при 19-ти км на пътя Тополово – Поройна"}
{"url": "http://www.focus-news.net/news/2017/08/30/2430743/sofiya-vavezhda-se-organizatsiya-na-dvizhenie-vav-vrazka-s-chestvaneto-na-navarshvaneto-na-138-godini-ot-sazdavaneto-na-parvata-ohranitelna-struktura-v-novata-istoriya-na-balgariya.html", "text": "Въвежда се организация на движение във връзка с честването на навършването на 138 години от създаването на първата охранителна структура в новата история на България. Това съобщиха от пресцентъра на Столична община. \r\nЗабранява се престоят и паркирането на пътни превозни средства, с изключение на автомобилите на участниците в мероприятието и извън местата в режим на платено паркиране „служебен абонамент”, както следва: \r\n- От 08.00 до 11.00 часа на 12 септември 2017 г. на северозападната дъга на пл. „Св. Александър Невски” между ул. „Оборище” и ул. „11-ти август”. \r\n-От 12.00 часа до приключване на мероприятието на 12 септември 2017 г.: \r\n- по ул. „Милин камък” между бул. „Джеймс Баучер” и бул. „Свети Наум”; \r\n- по бул. „Джеймс Баучер” между ул. „Милин камък” и ул. „Св. Теодосий Търновски”. \r\nСамо при необходимост и по преценка на отдел „Пътна полиция” при СДВР, ще се забрани влизането на пътни превозни средства, както следва: \r\n- От 09.30 до 10.30 часа на 12 септември 2017 г. По ул. „Оборище” между ул. „Г.С.Раковски” и ул. „11-ти август”. \r\n- От 18.00 часа до приключване на мероприятието на 12 септември 2017 г. по ул. „Милин камък” между бул. „Джеймс Баучер” и бул. „Свети Наум”. \r\nСтолична дирекция на вътрешните работи ще осигури охрана на мероприятието, постове за контрол и регулиране на движението на възловите кръстовища.", "date": "2017.08.30", "title": "София: Въвежда се организация на движение във връзка с честването на навършването на 138 години от създаването на първата охранителна структура в новата история на България"}
{"url": "http://www.focus-news.net/news/2017/08/30/2430744/unianukrayna-ukrayna-chaka-ot-ek-ofitsialni-razyasneniya-po-skandalnoto-zayavlenie-na-zhan-klod-yunker.html", "text": "Представителят на Украйна при Европейския съюз, посланик Никола Точицкий, е изразил пред Европейската комисия обезпокоеността си във връзка с изказванията на президента на ЕК Жан-Клод Юнкер по адрес на Украйна, които не съответстват на действителността и които са били използвани от руските медии за дискредитация на Украйна в навечерието на влизането в сила на Споразумението за асоциация, предаде украинската информационна агенция УНИАН, цитирайки думите на посланика на Украйна за ЕС, който бе помолен за коментар по случая от агенцията.\r\nИзказването на Юнкер дойде, след като Петро Порошенко се изказа, че Украйна вече е в ЕС и НАТО. Точното изказване на председателя на ЕК е следното:\r\n„Виждам, че моят приятел Порошенко е казал, преди няколко дни, че Украйна е член на ЕС и НАТО, но в момента, нито едното, нито другото е вярно. Мисля, че това трябва да се има предвид.“\r\nПредставителят на Украйна за ЕС е заявил, че тези думи не са останали без внимание от ръководството на страната и от представителството на Украйна за ЕС. Може да се счита, че Порошенко обещава, че Украйна ще изпълни критериите за членство в ЕС и НАТО.\r\n„Официално се обърнах към ЕК за разяснение, по повод на скорошните изказвания на президента Жан-Клод Юнкер, направени по време на ежегодната конференция на посланиците в Брюксел. Освен това, привлякох вниманието му към фактическите думи на президента на Украйна Порошенко, който, по време на изказване за 26-ата годишнина от независимостта на Украйна, отбеляза неизменния стратегически курс на Украйна за интеграция в европейските и евроатлантически структури. Предполагаемото изказване за това, че страната е вече в ЕС и НАТО не отговаря на действителността. Затова, аз изразих обезпокоеността си, пред своите колеги в Еврокомисията, защото думите на президента на ЕК бяха широко използвани, най-много за пропаганда в руските медии, които целят да дискредитират Украйна и нашия евроинтеграционен курс“, каза Точицкий.\r\nСпоред мнението на посланика, такива изказвания в навечерието на встъпването в сила на Споразумението за асоциация „вредят и на нивото на нашето доверие и нашето сериозно ниво на сътрудничество“. \r\nОсвен това, украинският дипломат констатира, че в същото време ЕС предоставя на Украйна „мащабна политическа и финансова поддръжка за противодействието срещу агресията на Русия и забелязва реформите, които Украйна осъществява“.\r\nВсичко това се случи в резултат на изказване на Жан-Клод Юнкер на конференция на посланиците в Брюксел, когато той напомни, че Украйна в момента не е член на ЕС и НАТО.\r\n„По света, в момента, се водят 60 войни, нито една, от които не е в Европа, ако не се счита Украйна, която не е в ЕС. Видях, че моят приятел Порошенко, преди няколко дни е казал, че Украйна е член на ЕС и НАТО, но в момента, нито едното, нито другото е факт. Мисля, че това трябва да се има предвид“, заяви Юнкер.\r\nПревод и редакция:", "date": "2017.08.30", "title": "„УНИАН“(Украйна): Украйна чака от ЕК официални разяснения по „скандалното“ заявление на Жан-Клод Юнкер"}
{"url": "http://www.focus-news.net/news/2017/08/30/2430745/ministerstvo-na-energetikata-s-vavezhdaneto-na-vhodno-izhodnata-tarifna-sistema-na-pazara-na-priroden-gaz-se-izpalnyavat-iziskvaniya-na-ek.html", "text": "Във връзка с изразени от страна на индустриалните енергийни консуматори опасения относно въвеждането на нови такси за пренос на природен газ и за достъп до газопреносната мрежа, енергийният министър Теменужка Петкова проведе среща с представители на „Булгаргаз“ ЕАД, „Булгартрансгаз“ ЕАД и Комисията за енергийно и водно регулиране. Това съобщиха от пресцентъра на Министерството на енергетиката. Дискутирани са били всички детайли по избора на така наречения „матричен модел“ на входно-изходна тарифна система. С въвеждането й, страната ни изпълнява изисквания на Европейската комисия, свързани с функционирането на пазара на природен газ. През 2012 г. са разработени два модела, като те са преминали две обществени обсъждания в Комисията за енергийно и водно регулиране. Моделът е избран от „Булгартрансгаз“ при изцяло публични условия.\r\nПредстои изготвяне на анализ от страна на „Булгаргаз“ и „Булгартрансгаз“ с изчисления за разликата, до която ще доведе въвеждането на новия модел за различните групи енергийни консуматори. След изготвяне на разчетите, те ще бъдат представени на всички заинтересовани страни на среща в Министерството на енергетиката на 5-ти септември, вторник.", "date": "2017.08.30", "title": "Министерство на енергетиката: С въвеждането на входно-изходната тарифна система на пазара на природен газ се изпълняват изисквания на ЕК"}
{"url": "http://www.focus-news.net/news/2017/08/30/2430746/sofiya-ot-utre-do-30-septemvri-dvizhenieto-pri-51-vi-km-na-am-hemus-shte-e-dvuposochno-v-platnoto-za-varna.html", "text": "От утре – 31 август, до 30 септември движението при 51-ви километър на АМ „Хемус“ ще е двупосочно в платното за Варна. Това съобщиха от пресцентъра на Агенция \"Пътна инфраструктура\". Ще се ремонтира платното за София на виадукта край село Разлив. \r\nЗа повишаване безопасността на движение ще се ремонтира пътната плоча на виадукта при км 51+360 на АМ „Хемус“. Предвидена е подмяна на дилатационните фуги, тротоарните блокове, възстановяване на хидроизолацията, преасфалтиране на мостовото съоръжение и нова хоризонтална маркировка.\r\nПродължават ремонтно-възстановителните работи в района на тунел „Витиня“ - на съоръженията при 33-ти, 35-ти и 37-ми километър на автомагистралата. Както е и в момента в тези участъци автомобилите до 12 тона преминават двупосочно в платното за София, поради ремонт на платното за Варна. Тежкотоварните превозни средства над 12 т са по следните маршрути:\r\nВ посока Варна движението се отклонява от пътен възел „Витинска река“ при 30-ти километър на автомагистралата по път I-1 София – Ботевград и път II-17 и трафикът за Варна се връща обратно на АМ „Хемус“ при пътен възел „Ботевград“ при 47-ми километър, както и в посока Враца;\r\nЗа пътуващите към София движението се отклонява при 35-ти километър чрез временна връзка по път I-1 Ботевград – София. Трафикът се включва отново в автомагистралата при пътен възел „Витинска река“ при 30-ти километър.\r\nЗадължителният маршрут за МПС над 12 т, пътуващи по направлението Видин - София от областите Видин, Монтана и Враца до София е: път I-1 - път II-16 при с. Ребърково - Своге – София, а от Видин и Монтана за София - път II-81 прохода Петрохан;\r\nАлтернативен маршрут за МПС над 12 т, пътуващи от областите Габрово, Велико Търново и Русе до София е: път I-5 Бяла - Велико Търново - II-55 Проход на Републиката - АМ „Тракия“ - София;\r\nАлтернативен маршрут за МПС над 12 т, пътуващи от областите Ловеч и Плевен до София е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге - София.\r\nВъв връзка с интензивния трафик по АМ „Хемус“ и извършващите се ремонтни дейности на съоръжения шофьорите на леки автомобили, пътуващи към или от Северна България, могат да ползват и следните алтернативни маршрути:\r\nПътуващите от Враца, Монтана и Видин могат да преминават по пътя през Искърското дефиле - път II-16, и прохода Петрохан - път II-81. Шофьорите, на които им предстои пътуване от или към Варна, Шумен, Разград, Търговище, Ловеч, Габрово, Плевен, Велико Търново могат да ползват АМ „Тракия“, по която няма ремонтни дейности, или Подбалканския път I-6, и през някои от старопланинските проходи - Троянски, Шипка, Републиката, Котленски, Ришки и Айтоски, да направят връзка с пътищата в Централна и Североизточна България.\r\nНеобходимо е шофьорите да спазват правилата за движение и да не използват аварийните ленти по автомагистралните участъци за по-бързо придвижване при натоварен трафик. По този начин се възпрепятства преминаването на превозните средства със специален режим на движение, които трябва да окажат съдействие на пътуващите.", "date": "2017.08.30", "title": "София: От утре до 30 септември движението при 51-ви км на АМ „Хемус“ ще е двупосочно в платното за Варна"}
{"url": "http://www.focus-news.net/news/2017/08/30/2430762/bronzovi-nakiti-s-zhivotni-ot-perioda-12-14-vek-sa-nay-novata-nahodka-pri-razkopkite-na-perperikon-obzor.html", "text": "Бронзови накити с животни от периода 12-14 век са най-новата находка при разкопките на Перперикон. Това съобщи проф. Николай Овчаров на пресконференция по повод представянето на антични бижута и красиви средновековни накити от „града на мъртвите“ от Археологическа кампания „Перперикон 2017“. \r\n„Влизаме в последните десет дни на разкопките на Перперикон, но вече имаме резултати, които са доста интересни за тази година. Находките, които намерихме, показват, че става въпрос за периода от времето на Юстиниан Велики (5-6 век) – имаме много хубава керамика и монети. Преди няколко дни излязоха и тези накити, които са били част от лична колекция. Това, което я отличава, са животинските фигури, които не са били характерни за това време – жабчета, птици и други, направени от различни видове висококачествен бронз. И това прави тази находка толкова ценна. Най-интересен е един от пръстените, върху който е изобразено Благовещение – ангелът и Богородица, в момента, в който той ѝ казва, че носи в утробата си божия син“, обясни проф. Овчаров.\r\nТой разказа още, че е открита и уникална водопроводна инсталация и канализационна мрежа на целия южен квартал на Перперикон, която представлява уникално съоръжение за това време. Припомни и че именно там беше открита миналата година и най-голямата досега ранно-християнска базилика в Родопите – 35-метрова епископска катедрала.\r\nПрофесор Овчаров уточни, че над 5 млн. лева от европейски програми са реализирани до този момент в Перперикон. „Очаквам след десетина дни на място да дойде министърът на културата – г-н Банов, за да види какво сме свършили през това поредно 18-то лято на работа по него. Отчитаме все повече посещения. Единствено имаше лек спад при туристите в края на юли - началото на август заради 40-градусовите жеги. Но сега дори и при дъжд хората продължават да идват и за тях „градът на мъртвите“ представлява голям интерес“, обясни той.\r\nЦветилена СИМЕОНОВА", "date": "2017.08.30", "title": "Бронзови накити с животни от периода 12-14 век са най-новата находка при разкопките на Перперикон (ОБЗОР)"}
{"url": "http://www.focus-news.net/news/2017/08/30/2430763/sport-grigor-dimitrov-zapochna-uchastieto-si-na-otkritoto-parvenstvo-na-sasht-s-pobeda.html", "text": "Григор Димитров започна участието си в Откритото първенство на Съединените щати с победа срещу Вацлав Шафранек с 3:0 сета. Българинът взе отделните части с 6:1,6:4,6:2 за 1 час и 48 минути. В следващият кръг Димитров ще срещне победителят от срещата между руснака Андрей Рубльов и британеца Алиаж Бедене.", "date": "2017.08.30", "title": "Спорт: Григор Димитров започна участието си на Откритото първенство на САЩ с победа"}
{"url": "http://www.focus-news.net/news/2017/08/30/2430764/sliven-dve-ploshtadki-za-otdih-shte-badat-izgradeni-v-kvartal-klutsohor.html", "text": "Две площадки за отдих ще бъдат изградени в квартал „Клуцохор“ в Сливен. Едната ще бъде детска площадка, а другата – спортна - с фитнес уреди на открито. Това съобщиха за Радио „Фокус“ – Сливен от Общината. Площадките ще бъдат една до друга, на обща площ близо 240 квадратни метра, и ще са разположени северно от кръстовището между ул. „Баба Тонка“ и „Патриарх Евтимий“. \r\nНа мястото в момента има стара пързалка, голяма тротоарна площ и пясъчник. На новата детска площадка ще бъдат поставени пързалка, катерушка, люлка с катерушка, клатушка, въжен мост, ударопоглъщаща настилка и ограда. Спортната площадка ще разполага с различни уреди – успоредка, лежанка за коремни преси, кубчета за скок от място, висилка, уред за лицеви опори, кростренажор, тренажор за рамене и хоризонтален велоергометър. Изграждането на площадката е част от политиката на кметския екип за благоустрояване на градската среда и осигуряване на места за отдих на възрастните и за игра за най-малките. Общината ще продължи да извършва поетапни ремонти и дейности по поддръжка на спортни и детски площадки в съответствие със стандартите за безопасност.", "date": "2017.08.30", "title": "Сливен: Две площадки за отдих ще бъдат изградени в квартал „Клуцохор“"}
{"url": "http://www.focus-news.net/news/2017/08/30/2430765/112ukrayna-zabraniha-na-ruskata-zhurnalistka-deportirana-ot-ukrayna-da-vliza-v-stranata-za-tri-godini.html", "text": "Говорителят на Службата за сигурност на Украйна Елена Гитлянская публикува съобщение в социалната мрежа Фейсбук, в което твърди, че журналистката от руската телевизия „Първи канал“ е експулсирана от страната и ѝ е забранено да влиза в Украйна за срок от три години, предаде украинската агенция „112“.\r\n„Руската пропагандистка Анна Курбатова, по отношение, на която беше прието решение за принудително извеждане от Украйна, е пресекла украинско-руската граница. На нея ѝ е забранено да влиза на територията на нашата страна за срок от три години“, написа тя.\r\nОсвен това, Гитлянская добави, че съответстващото решение е било прието, заради дейност на Курбатова, която е вредила на националните интереси на Украйна.\r\nПревод и редакция:", "date": "2017.08.30", "title": "„112“(Украйна): Забраниха на руската журналистка, депортирана от Украйна, да влиза в страната за три години"}
{"url": "http://www.focus-news.net/news/2017/08/30/2430766/targovishte-politsiyata-v-popovo-e-zadarzhala-dvama-dushi-za-otvlichane-na-zhena.html", "text": "Служители на Районно управление на МВР-Попово са задържали двама души за отвличане на жена. Това съобщават пт пресцентъра на МВР. Оперативните действия са били предприети, след като на 29 август е получен сигнал, че около 20.00 часа 45-годишна жена е била качена против волята й в автомобил. Около час след получаване на сигнала, сформираните екипи открили потърпевшата в къща в село Паламарца, собственост на 52-годишния С. С. Според първоначалната информация, той е управлявал моторното превозно средство, с което жената е била отвлечена. \r\nМъжът е задържан с полицейска мярка до 24 часа. В ареста за срок до едно денонощие е и съучастникът му Д. В. /49 г./ от Попово. Работата по документиране на престъплението продължава под ръководството на прокурор от Окръжна прокуратура-Търговище. По случая е образувано досъдебно производство.", "date": "2017.08.30", "title": "Търговище: Полицията в Попово е задържала двама души за отвличане на жена"}
{"url": "http://www.focus-news.net/news/2017/08/30/2430767/pravitelstvoto-odobri-dopalnitelni-12-mln-leva-za-ogradata-po-granitsata-obzor.html", "text": "Правителството одобри допълнителни разходи по бюджета на Министерския съвет за 2017 г. в размер на 1 224 000 лв. за изграждане на допълнителен участък от временното възпрепятстващо съоръжение по българо-турската граница и прилежащия към него път по поречието на река Тунджа на територията на област Хасково. Средствата за изпълнението се осигуряват чрез преструктуриране на разходите или трансферите по централния бюджет за 2017 г. Те ще бъдат използвани. Тези средства ще бъда използвани за изграждане на удължението на оградата в района на р. Тунджа с обща дължина от 1 875 м. То се наложи да бъде направено, заради изключително трудния терен, през който трябва да премине възпрепятстващото съоръжение. До промените се е стигнало и, тъй като част от терените попадат в зона Натура 2000. С това удължаване на оградата, последният участък от нея на територията на област Хасково, който беше проектиран на 11 540 метра, става 13 415 метра. До месец-месец и половина строителните работи там ще бъдат завършени.Агенция „Фокус“ припомня, че за изграждането на оградата по българо-турската граница до момента са отпуснати над 180 млн. лева. В началото на юни Върховна касационна прокуратура (ВКП)  разпореди на Държавна агенция „Национална сигурност“ (ДАНС) да извърши проверка на съоръжението. Това стана след постъпил сигнал от Велизар Енчев, съдържащ твърдения за евентуални нарушения и престъпления във връзка с изграждането на оградата. В него се посочваше, че тази дейност неправомерно се осъществява от фирми на ПП „Патриотичен фронт“ при наличие на данни за „свързани лица“, както и че цените по договорите са многократно завишени. Вицепремиерът Валери Симеонов определи твърденията като нелепи и заяви, че фирми на ПФ не изграждат оградата по границата. По повод разликата в цените на участъците от оградата той посочи, че тези, строени при правителството на Орешарски, са по-евтини, защото са по-некачествени. По-късно президентът Румен Радев също коментира темата, като отбеляза, че държавата е платила за двуредова ограда, а реално се строи едноредова. Премиерът Борисов от своя страна заяви, че всичко, за което е платено, е изградено. Проектът за изграждането възпиращото съоръжения по границата с Турция бе изготвен от МВР, а изпълнението му бе възложено на областните управители на Хасково, Ямбол, Бургас, като с мотива, че изграждането трябва да стане бързо, договорите бяха сключени без конкурс.", "date": "2017.08.30", "title": "Правителството одобри допълнителни 1,2 млн. лева за оградата по границата (ОБЗОР)"}
{"url": "http://www.focus-news.net/news/2017/08/30/2430768/prof-nikolay-ovcharov-uvelichava-se-turisticheskiyat-interes-kam-arheologicheskiya-kompleks-perperikon.html", "text": "Увеличава се туристическият интерес към археологическия комплекс Перперикон през годините. Това каза във вечерния блок „Това е България“ на Радио „Фокус“ ръководителят на разкопките проф. Николай Овчаров. „За тази година нещата вървят добре. От 10-тина дни насам, откакто паднаха температурите, буквално не може да се размине човек от туристи на Перперикон. Всичко тук е интересно. Това е град. Ако човек иска да разгледа Перперикон подробно, са му нужни близо 3 часа, в рамките на които посещава около 50 обекта. Става въпрос за сгради, дворци, цистерни за вода, проходи, улици, площади и т.н. Всичките неща са интересни. Човек влиза от една къща в друга, изумен от това, което са могли да направят нашите предци“, обясни проф. Овчаров. Той обясни, че към момента едната от трите части на Перперикон – Акрополът, е напълно завършен, като в консервацията, реставрацията и социализацията му са вложени над 5 млн. лв. Той уточни, че продължава работата по кварталите – Южен и Северен.", "date": "2017.08.30", "title": "Проф. Николай Овчаров: Увеличава се туристическият интерес към археологическия комплекс Перперикон"}
{"url": "http://www.focus-news.net/news/2017/08/30/2430769/tass-rumanski-deputat-poiska-da-bade-otzovan-poslanika-na-sasht-ot-stranata.html", "text": "Румънският депутат от управляващата Социал-демократическа партия, Ливиу Плешояну, поиска да бъде отзован посланикът на САЩ в Румъния за недопустимо вмешателство в работата на парламента и правителството на страната, предаде ТАСС, позовавайки се на публикация в румънска информационна агенция.\r\n„Отчитайки нееднократното вмешателство във вътрешните работи на моята страна, искам незабавно да бъде отзован посланик Ханс Клемм“, написа Плешояну на своята страница във Фейсбук. „Ако ние действително сме независима и суверенна държава, ако ние уважаваме нашата конституция и самите себе си, не трябва повече да търпим намесата на този посланик в работата на парламента и правителството и в румънската политика, като цяло.“, написа депутатът.\r\n„Америка трябва вече да започне да се отнася към нас с реално уважение“, счита той. „Ако министърът на външните работи и премиера не приемат моментално необходимите мерки, това би означавало, че мълчейки, те се съгласяват със статута на колония, която се управлява през океана“.\r\nВъзмущението на Плешояну беше предизвикано от съобщение в пресата, разпространено във вторник от посолството на САЩ в Румъния, в което пишеше, че предложението на Министъра на правосъдието Тудорела Тоадера от 23-и август са предизвикали, в САЩ, „загриженост за независимостта на (румънската) съдебна система“.\r\n„Твърдото установяване на правовата държава се нуждае от силна и независима съдебна система, а също и от независими прокурори, които могат да преследват противоправна дейност без политически натиск или ограничения за законосъобразното действие на правосъдието“, пише в документа.\r\nПо-рано евродепутатът от Румъния Мария Грапини заяви, че съобщението на посолството на САЩ „абсолютно излиза от рамките на дипломацията и взаимното уважение“.\r\nПревод и редакция:", "date": "2017.08.30", "title": "ТАСС: Румънски депутат поиска да бъде отзован посланика на САЩ от страната"}
{"url": "http://www.focus-news.net/news/2017/08/30/2430770/slavyanka-simitchiyska-inspektsiya-po-truda-blagoevgrad-prez-yuli-poluchihme-dosta-signali-za-neizplateni-zaplati-na-shofyori-v-transportni-firmi.html", "text": "През месец юли получихме доста сигнали за неизплатени заплати на шофьори в транспортни фирми. Това каза за Радио „Фокус“-Пирин Славянка Симитчийска, директор на Дирекция „Инспекция по труда“- Благоевград. „При прекратяване на трудовите правоотношения обикновено не се изплащат обезщетенията и последната заплата и най-вече е проблем това, че при шофьорите се получава така, че трудовият договор е сключен на минималния осигурителен праг. Устно се договарят на друга сума и при прекратяването очакват да получат това, за което устно са се договорили”, каза още Симитчийска. По думите й инспекторите, обаче, могат да контролират само това, което е посочено в трудовия договор, затова често шофьорите остават излъгани.\r\nЛора КАЛЧЕВА", "date": "2017.08.30", "title": "Славянка Симитчийска, „Инспекция по труда“ – Благоевград:  През юли получихме доста сигнали за неизплатени заплати на шофьори в транспортни фирми"}
{"url": "http://www.focus-news.net/news/2017/08/30/2430771/politsiyata-izdirva-25-godishen-sin-na-biznesmen-edna-ot-versiite-e-otvlichane-obzor.html", "text": "В сряда сутринта към 10.30 часа от тел. 112 е получен сигнал за изоставен на пътя в района на с. Герман лек автомобил. Веднага към мястото e бил насочен екип от столичната полиция. При огледа е установено, че в колата имало лични документи и мобилен телефон. Установен е собственикът на автомобила и са предприети всички действия за установяването на местонахождението на водача на колата.\r\nНа извънреден брифинг зам.-директорът на СДВР ст. комисар Борислав Борисов обясни пред медиите, че отвличане е една от версиите, по които работят по случая, но не е единствената. Той уточни, че издирваният мъж е на 25 години, от село Герман. „Факт е, че към момента лицето е издирвано и все още не сме го намерили. Няма следи от насилие, колата е паркирана, просто лицето липсва“, допълни той. Ст. комисар Борисов поясни още, че сигналът е подаден от бащата на мъжа, около час след изчезването му. На въпрос дали бащата е дал някакви версии за случилото се, той отговори, че няма такива, нито заплахи или закани. Бащата на 25-годишния е обяснил, че момчето не е имало и врагове, които да са способни да направят това. От думите на ст. комисар Борисов стана ясно също, че бащата на изчезналия млад мъж е бизнесмен и има автокъща.\r\nЛюба АЛЕКСИЕВА", "date": "2017.08.30", "title": "Полицията издирва 25-годишен син на бизнесмен, една от версиите е отвличане (ОБЗОР)"}
{"url": "http://www.focus-news.net/news/2017/08/30/2430772/varna-sotsialnite-rabotnitsi-ot-otdela-za-zakrila-na-deteto-v-grada-sa-rabotili-po-nad-120-sluchaya-na-preventsiya-na-izostavyaneto-v-parvoto-shestmesechie-na-2017-g.html", "text": "Социалните работници от отдела за закрила на детето във Варна са работили по над 120 случая на превенция на изоставянето. Това каза в интервю за Радио „Фокус” – Варна Адриана Григорова, директор на Дирекция „Социално подпомагане” – Варна. За първите шест месеца на 2017 година общият брой активни случаи, по които е работил отделът за закрила на детето, е 128, уточни Адриана Григорова. „Това са случаи, в които е предприета мярка за закрила – подкрепа в семейна среда. Социалните работници работят в насока предимно по превенция на изоставянето на децата и предотвратяване настаняването им в среда извън семейната“, добави експертът. По думите на Адриана Григорова основните проблеми в тези семейства са свързани с липсата на жилище, невъзможност за плащане на наем, безработица, липса на доходи. „Това са основните неща, които представляват проблем за тези семейства“, подчерта Адриана Григорова.\r\nТя посочи още, че 576 сигнала за деца в риск са постъпили в Дирекция „Социално подпомагане” във Варна за първото шестмесечие на 2017 година. Григорова допълни, че 26 от получените сигнали са свързани с насилие над дете. Тя подчерта, че по отношение на всички сигнали е направена оценка на риска за децата и при необходимост са предприети мерки за закрила. \r\n„Невинаги предприемаме мерки за закрила, особено в случаите, в които сигналите се отнасят за жалби на родители в процес на развод, притеснени относно грижите за децата, както и обстоятелството, че нямат регулярен режим на личен контакт с детето“, обясни Адриана Григорова. За отчетния период след направена оценка на риска са издадени 163 индивидуални административни акта или заповеди, с които са предприети различни мерки да закрила – настаняване при семейство на роднини и близки, настаняване в приемни семейства, предоставяне на социални услуги от резидентен тип. „Част от тези заповеди са свързани също и с промяна на предприета мярка, за продължаването й при необходимост, или за прекратяване на предприета мярка“, допълни Григорова.\r\nМарияна ВАЛЕНТИНОВА", "date": "2017.08.30", "title": "Варна: Социалните работници от отдела за закрила на детето в града са работили по над 120 случая на превенция на изоставянето в първото шестмесечие на 2017 г."}
{"url": "http://www.focus-news.net/news/2017/08/30/2430774/burgas-edin-ot-posetitelite-na-burgas-jam-guitar-fest-shte-specheli-kitara.html", "text": "Един от посетителите на Burgas Jam guitar fest ще спечели чисто нова китара \"Кремона\", модел М20Е, любезно предоставена от производителя, който подкрепя музикалното събитие в неговото първо издание. Това съобщиха от пресцентъра на Община Бургас. Инструментът ще бъде подписан от всички доказани изпълнители, които ще се включат във фестивала на 3 септември, от 19 часа, на Морска гара - Бургас.\r\nНа фестивалния вход всеки посетител ще получи номерче, което трябва да запази. По време на шоуто ще бъде теглена томбола, а победителят ще получи инструмента с автографите на място. \"Напомняме, че на Burgas Jam можете да влезете със закупен билет, но и безплатно, като донесете собствената си китара, с която да се включите unplugged в масовото свирене на финалното парче. И в двата случая имате възможност да участвате в томболата\", посоват още от Община Бургас.\r\nBurgas Jam е уникален музикален експеримент, който ще се случи за първи път у нас. Сред участниците са Цветан Недялков, Пепи Главанов, Ангел Дюлгеров, Дарин Василев, Мирослав Иванов, Иван Йорданов, Светослав Михайлов и много други. Целта е в името на музиката и публиката, на една сцена да бъдат събрани колкото може повече от елитните български китаристи. Те ще получат свободата да свирят това, което обичат, да излязат от ролята на членове на група, в която хората са свикнали да ги виждат, да разкрият своя пълен потенциал на майстори на китарата, вложили години от живота си в овладяване на този въздействащ инструмент.\r\nВсеки от участниците ще има своето време на сцената за солова изява. Всеки от тях ще изсвири любимо парче на китарист, пред когото се прекланя, но не само това. За да бъде музикалната емоция пълна, на сцената ще има бенд от феноменални музиканти с два комплекта барабани, перкусии, клавишни, брас. Кулминацията на шоуто ще настъпи, когато всички китаристи изсвирят заедно едно парче. Кое е то е тайна, която ще се разкрие само пред публиката на фестивала. В района на Морска гара ще бъде изградена една от най-големите сцени, изграждани в Бургас за музикално събитие. Звукът и осветлението са предизвикателство и ще бъдат перфектни. На два големи екрана ще може да се вижда в детайли какво се случва на сцената.\r\n\"На 3 септември ще чуем електрически, акустични китари, комбинирани с интересни и любими гласове. Виртуозни и популярни китаристи отварят ветрилото на всички жанрове, за които този инструмент е основополагащ. Рок, блус, поп, алтърнатив ... - на Burgas Jam очаквайте всичко\", посочват от Общината.", "date": "2017.08.30", "title": "Бургас: Един от посетителите на Burgas Jam guitar fest ще спечели китара"}
{"url": "http://www.focus-news.net/news/2017/08/30/2430775/remontat-na-ploshtad-balgariya-pred-ndk-shte-bade-zavarshen-v-sredata-na-noemvri-obzor.html", "text": "Кметът на София Йорданка Фандъкова очаква ремонтът на площад „България“ пред НДК да бъде завършен в средата на ноември, както е по договор с изпълнителя стана ясно при проверката на ремонтните дейности. Тя обясни, че заради изключително тежък проблем с хидроизолацията, която на места изцяло е липсвала, площадът е изваден от обхвата на първия етап на ремонта на пространството около НДК. Вече е изградена повече от половината нова стоманобетонова плоча, върху която ще се положи нова хидроизолация. Кметът уточни, че на площада ще бъдат подредени изцяло нови гранитни плочи, като визията му няма да се променя. Стойността на ремонта на площад „България“ е малко под 5 млн. лева, а гаранцията е 5 години. Средствата са от бюджета на СО. Йорданка Фандъкова изрази надежда гражданите да проявят още малко търпение до приключването на ремонта и уточни, че входът на НДК е освободен, като предстои и освобождаването на Билетния център. \r\nЗам.-кметът по екология Йоана Христова обясни, че на площад „България“ ще бъдат поставени нови парапети и облицовки около фонтаните за обезопасяването им по максимално добър начин. По същия начин ще бъдат направени и обходите към подлезите. По самите фонтани ремонтни дейности няма да се извършват.\r\nВъв връзка с извършваните ремонти на булеварди в столицата през летния сезон Йорданка Фандъкова посочи, че следващата седмица ще бъде отворено движението по бул. „Прага“, а преди 10 септември и по бул. „Овча купел“. Тя коментира, че с реконструирането на много булеварди тази година са причинени затруднения на софиянци, но отпушването на движението вече е започнало. По думите й  бул. „България“ има нужда от цялостна реконструкция, но ако се започне работа по него движението в тази част на София ще бъде блокирано, затова ремонтът няма да започне тази есен. Кметът каза още, че за реконструкция на булеварда ще се мисли следващата година в зависимост от наличните средства. \r\nБиляна ИВАНОВА", "date": "2017.08.30", "title": "Ремонтът на площад „България“ пред НДК ще бъде завършен в средата на ноември (ОБЗОР)"}
{"url": "http://www.focus-news.net/news/2017/08/30/2430776/chicago-tribune-vodite-na-navodnenieto-v-hyustan-shtata-teksas-zapochnaha-da-spadat-no-opasnostta-ostava.html", "text": "Водите, които наводниха голяма част от района около американския град Хюстън, щата Тексас, започнаха да спадат и слънцето се показа иззад облаците, като първи лъч на надеждата за града, който беше жертва на стихията от няколко дни. Въпреки това, кризата далеч не е свършила, и бурята започна да дава телата на някои от жертвите, пише чикагското издание Chicago Tribune.\r\nБроят на потвърдените смъртни случаи стигна до 21, след като полицията в Беаумонт потвърди информацията за втора жертва в града.\r\nВластите също са намерили ван, който е бил под водата, и в който е пътувало шест-членно семейство, включително четири деца, които са починали, когато машината е паднала от мост. Телата на двамата възрастни са забелязани в мътната вода, според властите.\r\n„За съжаление, изглежда, че нашите най-лоши мисли се реализират \", каза шерифът на окръг Харис Ед Гонзалес.\r\nДокато условията в Хюстън изглежда се подобряваха, бедствието се върна към най-лошото в близост до щатската линия Тексас-Луизиана.\r\nПревод и редакция:", "date": "2017.08.30", "title": "Chicago Tribune: Водите на наводнението в Хюстън, щата Тексас започнаха да спадат, но опасността остава"}
{"url": "http://www.focus-news.net/news/2017/08/30/2430777/plamen-sabev-istoricheski-muzey-popovo-porednata-izlozhba-na-muzeya-e-posvetena-na-tsarskite-voenni-manevri-ot-1937-godina.html", "text": "Поредната сериозна изложба, която подготвя музеят, е посветена на царските военни маневри от 1937 година в Поповско. Това каза пред Радио „Фокус“- Шумен Пламен Събев, директор на Историческия музей в Попово. По негови думи маневрите са били проведени между 29 септември и 3 октомври преди 80 години, голямата могила в района на село Паламарца е била превърната в наблюдателен пункт и лагер на българските офицери, а теренът, на който са били разгърнати войските и са били наблюдавани маневрените действия на пехотата и техниката, се е простирал от село Славяново до Опака и от село Ломци до село Водица. \r\n„Проведени са маневрени действия за нападение и отбрана на пехота и механизация, като е участвала и авиация“, каза още Събев. Той посочи, че това са първите военни маневри след Ньойския договор и така българската държава демонстрира, че няма да спазва неговите военни клаузи. „Така в края на 1937 година България излиза пред цялата европейска общност и демонстрира, че има боеспособна армия и възможност да увеличи нейния състав, да я въоръжи и т. н., показва, че грижата на цар и правителство е била насочена към поддържане на армията и нейния дух, към родолюбието и патриотизма на българина“, посочи Събев. Той отбеляза, че маневрите са завършили официално с голям военен парад, в землището на село Паламарца. След парада е бил проведен разбор в поповското читалище, в присъствието на целия генералитет, начело с цар Борис Трети. \r\nВ изложбата, посветена на маневрите, ще бъдат показани оръжие, лични вещи на участници в тях, документи, отзиви и публикации в пресата, книги на тази тема, като ще има и илюстративна част. „Ние винаги сме искали да направим една голяма изложба, която да отрази и покаже какво се случва тук, не само като парад на родолюбието, парад на българската възстановена войска, но и нововъведенията в армията като част от нейната реорганизация“, каза Събев. Той посочи, че откриването на изложбата ще бъде през есента. Събитието е част от проявите, с които Историческият музей в Попово отбелязва 90-години от създаването си.\r\nПо думи на Пламен Събев ще издаде и албум-каталог за съхранените във фонда му материали, свързани с големите военни маневри през 1937 година. Каталогът ще бъде луксозно издание. Голяма част от снимките, включени в него не са показвани до момента и са дело на местни фотографи. Изданието ще бъде представено при откриването на изложбата, посветена на маневрите.\r\nИвелина ИВАНОВА", "date": "2017.08.30", "title": "Пламен Събев, Исторически музей-Попово: Поредната изложба на музея е посветена на царските военни маневри от 1937 година"}
{"url": "http://www.focus-news.net/news/2017/08/30/2430778/pentagonat-sasht-razpolagat-s-11-hilyadi-voynitsi-v-afganistan.html", "text": "Съединените американски щати разполагат с 11 хил. войници в Афганистан, предаде в сряда AFP, позовавайки се на официална информация от Пентагона. \r\nПо същото време миналата година, САЩ са имали 8,4 хил. военослужещи. Увеличението е част от новата стратегия на президента Доналд Тръмп за засилване на военното присъствие в Афганистан. \r\nОчаква се изпращането на още американски военни, но не е посочен точният им брой.Цанко Цолов", "date": "2017.08.30", "title": "Пентагонът: САЩ разполагат с 11 хиляди войници в Афганистан"}
{"url": "http://www.focus-news.net/news/2017/08/30/2430779/sportitaliya-se-klasira-za-14-final-sreshtu-belgiya-na-evropeyskoto-v-polsha.html", "text": "Италия се класира за четвъртфиналите на европейското първенство в Полша, след победа над Турция с 3:0 (25:16, 25:17, 31:29) в Катовице, в мач от плейофите на турнира.\r\nЗа място на полуфиналите, сребърните медалисти от олимпиадата в Рио 2016-а ще срещнат волейболистите на Белгия, които спечелиха предварителната Група „D”. Мачът помежду им е утре от 21:30 часа българско време отново в Катовице.", "date": "2017.08.30", "title": "Спорт:Италия се класира за 1/4-финал срещу Белгия на Европейското в Полша"}
{"url": "http://www.focus-news.net/news/2017/08/30/2430780/the-telegraph-tereza-mey-pristigna-v-yaponiya.html", "text": "Британският премиер Тереза Мей пристигна в Киото в сряда, ден след като Северна Корея изстреля балистична ракета, която прелетя над японските острови, пише The  Telegraph.  \r\nМей обсъди с министър-председателя Шиндзо Абе възможнини отговори срещу действията на Пхенян. \r\nОт вестника напомнят, че предварителната цел на визитата, бе засилване на сътрудничеството между двете страни в сферата на отбраната. Цанко Цолов", "date": "2017.08.30", "title": "The Telegraph: Тереза Мей пристигна в Япония"}
{"url": "http://www.focus-news.net/news/2017/08/30/2430781/fox-saedinenite-amerikanski-shtati-izprashtat-dopalnitelni-voenni-samoleti-v-baltiyskiya-region.html", "text": "Съединените американски щати изпращат допълнителни военни самолети в Балтийския регион, това предава Fox news.  Подсилването на въздушното пространство на страните от региона става във времето, в което Русия и Беларус подготвят свои военни учения в близост до границите с Полша и Украйна. \r\nСедем американски „Ф-15“ са дислоцирани в Литва, с три повече отколкото бе заявено. Цанко Цолов", "date": "2017.08.30", "title": "FOX: Съединените американски щати изпращат допълнителни военни самолети в Балтийския регион"}
{"url": "http://www.focus-news.net/news/2017/08/30/2430782/ria-rusiya-nyama-da-predyavi-iskane-za-premahvane-na-amerikanskite-sanktsii.html", "text": "Отмяната на американските санкции срещу Русия е важно за развитието на двустранните отношения, но въпреки това Москва няма да предяви такова искане пред Белия дом, заяви в интервю за Коммерсант новият руски посланик във Вашингтон Анатолий Антонов, предава РИА новости. \r\n„Русия никога не е искала и не възнамерява да иска премахването на санкциите, въпреки, че е ясно, че това е неприятелско отношение спрямо нашата страна“, каза още Антонов. \r\nСпоред него, Руската федерация и САЩ ще успеят да изградят ефективно сътруничество, единствено когато средствата за натиск престанат да се използват. Цанко Цолов", "date": "2017.08.30", "title": "РИА: Русия няма да предяви искане за премахване на американските санкции"}
