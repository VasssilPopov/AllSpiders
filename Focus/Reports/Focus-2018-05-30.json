{"url": "http://www.focus-news.net/news/2018/05/30/2528054/shumen-v-pliska-shte-se-provede-sedmo-izdanie-na-sabora-dni-na-predtsite.html", "text": "От 1 до 3 юни 2018 година ще се проведе седмото поредно издание на „Дни на предците – Плиска 2018”, събор-фестивал на средновековния бит и култура. Това съобщиха от Регионален исторически музей - Шумен. Денят за демонстрации е 2 юни с програма от 11.00 до 17.00 часа, когато входът за посетителите ще бъде намален на 3 лв. за възрастни и 1 лв. за ученици. Фестивалът се провежда в Националния историко-археологически резерват „Плиска“ и включва изяви на клубове за исторически възстановки, конни клубове, реконструктори, изпълнители на автентичен и старовремски фолклор, майстори на старинни занаяти от страната и чужбина. Целта е всички те да покажат бита и традициите на старите българи и сродни нам култури от ранното и късно средновековие. Акценти на събитието са воински умения и бойни практики, възпроизведени от гърба на коня и в пеши битки, конна езда и използването при пресъздаването на различни исторически периоди, както и използването на конете в наши дни.", "date": "2018.05.30", "title": "Шумен: В Плиска ще се проведе седмо издание на събора „Дни на предците“"}
{"url": "http://www.focus-news.net/news/2018/05/30/2528092/alsat-m-makedoniya-edi-rama-i-sebastian-kurts-zayaviha-che-nelegalnata-migratsiya-tryabva-da-se-gleda-seriozno.html", "text": "Канцлерът на Австрия Себастиан Курц и премиерът на Албания Еди Рама се съгласиха, че нарастващият брой мигранти на Балканите трябва да се разгледа сериозно и че е необходимо да се вземат мерки, за да се избегне повторение на ситуацията от 2015 година, предава „Алсат-М“.\r\nКурц заяви, по време на съвместна пресконференция, че на Балканите може да се забележи установяването на нови бежански маршрути и че контрабандистите се опитват да прекарват бежанци от Гърция през Албания за Западна Европа.\r\n„Няма да гледаме това със скръстени ръце. Необходимо е да се борим против това“, изтъкна той.\r\nАвстрийският канцлер изрази задоволството си от това, че Еди Рама е съгласен с позицията му и се отблагодари на Албания за готовността ѝ да се бори с нелегалната миграция.\r\nКурц обяви, че Австрия ще се застъпи за Албания за получаване на финансова подкрепа от Европа, а освен това и за двустранна подкрепа.\r\nСпоред Еди Рама Европа трябва да е готова за нова бежанска вълна.\r\n„Не желаем хората да идват в Албания и ние само да ги проследяваме от граница до граница. Искаме те да бъдат достойно третирани тук. Искаме да сме способни да гарантираме сигурността на границите ни и в същото време да зачитаме правата на бежанците“, заяви албанският премиер. Йонислав Дочев", "date": "2018.05.30", "title": "„Алсат-М“ (Македония): Еди Рама и Себастиан Курц заявиха, че нелегалната миграция трябва да се гледа сериозно"}
{"url": "http://www.focus-news.net/news/2018/05/30/2528050/stara-zagora-izlozhba-balgarska-shevitsa-be-otkrita-v-literaturno-hudozhestven-muzey-chudomir-v-kazanlak.html", "text": "Изложба „ Българска шевица“ бе открита в Литературно – художествен музей „Чудомир“ в Казанлък. Изложбата представя шевици изработени по проект „Твоят час“ от ученици от 5 и 6 клас на Националното училище по пластични изкуства и дизайн „Акад. Дечко Узунов“, това съобщи за Радио „Фокус“ ръководителят на групата Стефка Дамянова. „В часовете по проекта децата се запознаха с традицията на българската шевица, със значението на отделните мотиви и дори извезаха собственоръчно повечето от тях. Някои от показаните модели дори са замислени от участниците по проекта“, каза Стефка Дамянова.\r\nПартньор на учениците от Художественото училище по проектa е читалището в село Горно Изворово. В представянето по време на изложбата участие взеха и ученици от Арт клуб „Перото“ с ръководител Диана Шамбурова. \r\nШевиците ще останат в Музей „Чудомир“ до края на месец юни.\r\nСлавяна ГАЙДАРОВА", "date": "2018.05.30", "title": "Стара Загора: Изложба „Българска шевица“ бе открита в Литературно – художествен музей „Чудомир“ в Казанлък"}
{"url": "http://www.focus-news.net/news/2018/05/30/2528052/haskovo-malki-tsirkovi-artisti-ot-rusiya-pozdraviha-detsata-na-grada.html", "text": "Малки циркови артисти поздравиха децата на Хасково тази вечер. Представлението на детската трупа на цирка от град Подолск, Русия, е част от програмата на Община Хасково по повод 1 юни Ден на детето. Това съобщиха от пресцентъра на Община Хасково.\r\nАкробатични номера и весело настроение поднесоха артистите на почитателите на цирковото изкуство в Хасково. Множество деца и родители посетиха представлението на откритата сцена на площад \" Свобода\".", "date": "2018.05.30", "title": "Хасково: Малки циркови артисти от Русия поздравиха децата на града"}
{"url": "http://www.focus-news.net/news/2018/05/30/2528055/pernik-izvanredno-zasedanie-na-obshtoto-sabranie-na-asotsiatsiyata-po-vik-se-provede-dnes-pod-predsedatelstvoto-na-oblastniya-upravitel-irena-sokolova.html", "text": ".Извънредно заседание на общото събрание на Асоциацията по ВиК се проведе днес под председателството на областния управител Ирена Соколова, съобщиха от пресцентъра на Областна администрация - Перник.\r\nЕдна от основните точки, заложени в дневния ред, беше приемане на работни правила за отчитане и приемане на инвестиции, извършени от „ВиК” ООД – Перник. Методиката е изготвена, съобразно указания от Министерство на регионалното развитие и благоустройството и изискванията на двете страни – Асоциацията по ВиК и оператора.\r\n„Изработването на общ механизъм за работа, улеснява кореспонденцията и координацията помежду ни. По този начин поставяме ясна рамка за критериите при определяне на капиталовите вложения във ВиК сектора в областта. Ясно определените стъпки ще съкратят и сроковете за приемането на всяка извършена инвестиция и ще имаме ясна проследимост на вложените средства”, заяви Соколова. \r\nПо предложение на губернатора събранието реши да бъде организирана работна среща на членовете и счетоводителите им с финансовия отдел на „ВиК“ООД, за да бъдат уеднаквени критериите за извършваните от водния оператор инвестиции, тяхното приемане и осчетоводяване.\r\nДруга тема обсъдена в хода на заседанието беше разглеждане и приемане на Подробна инвестиционна програма за инвестиции в активи - ВиК-системи и съоръжения, публична-държавна и/или публична-общинска собственост за 2018 г. на територията на пернишка област. Програмата предвижда 356 000 лева за реконструкция и изграждане на ВиК съоръжения. Тя е изготвена в съответствие с предписания от МРРБ, описани в писмо до областния управител. \r\nБяха разгледани и инвестиционните програми за минали отчетни периоди - 2016 г. и 2017 г., които са изпълнени.", "date": "2018.05.30", "title": "Перник: Извънредно заседание на общото събрание на Асоциацията по ВиК се проведе днес под председателството на областния управител Ирена Соколова"}
{"url": "http://www.focus-news.net/news/2018/05/30/2528049/premierat-boyko-borisov-mnogo-e-vazhno-da-utochnim-che-direktna-traba-kam-momenta-ne-e-vazmozhna.html", "text": "Много е важно да уточним, че директна тръба към момента не е възможна, защото вече втората се строи и е завила към Турция. Това коментира премиерът Бойко Борисов на пресконференция с президента на Руската федерация Владимир Путин в Кремъл във връзка с „Турски поток“, предаде репортер на Агенция „Фокус“.\r\nОт своя страна президентът на Русия Владимир Путин поясни: „С нашите турски и български приятели работим, създават се определени транспортни мощности на територията на България, но под каква форма и на какви цени – това трябва да определи вече българската страна. Има ред чисто търговски въпроси, които са от друга компетенция. Въпросът за обема на доставките по новата тръба може да се решава само в общия план на нашите доставки на европейския пазар.Премиерът Бойко Борисов заяви, че пазарът е това, което определя цените, търсенето е това, което определя колко и накъде ще се транспортира. „Отдавна Русия не е онази държава на плановата икономика, вече има пазар – който даде повече пари, който иска по-големи количества и по-дълги договори. Ние като държава имаме за цел да транспортираме, за което да си вземем своите транзитни такси. Това е нашата цел. И да не излезем от картата на газоразпределителната геостратегическа мрежа, както беше досега“, поясни той. „Защото TANAP мина отдолу през Турция, Гърция и Италия, завива през Албания и се качва нагоре, ако ние не се намесим. Знам за тежките отношения, които имахме преди години, но благодаря на колегата Путин, че не е злопаметен и в случая българо-руските отношения са за бъдещето на икономиката и на двете страни. Благодарен съм за това, което президентът Путин е правил, защото винаги аз съм бил виновен и аз съм бил този, който е създавал напрежение – имали сме много телефонни разговори. И в най-трудни времена, когато съм казвал, че искам да говоря, винаги ми е давал отговор. И винаги е казвал: „Не съм аз виновен, ти си виновен“. Това е истината, която в нашите разговори винаги е била“, коментира Борисов. Президентът на Русия Владимир Путин добави, че въпросът за обема на доставките може да се решава само в общия план. „Колко ще се доставя по новата тръба, колко транзит ще запазим през Украйна, каква ще бъде нуждата на нашите вътрешните потребители – сега и в перспектива. Това, което говорихме днес с премиера са напълно реални неща, тъй като работата по „Турски поток“ завършва. Почти напълно завършихме поставянето на първата тръба, започва се работата на територията на Турция. Подписахме всички нужни споразумения и документи с турската страна. Втората тръба вече е поставена наполовина.  Всичко това, което говорим е абсолютно реално и то в най-близко време“, заяви още Путин. Премиерът Бойко Борисов поясни: „Много е важно да уточним, че директна тръба към момента не е възможна, защото вече втората се строи и е завила към Турция“. „Това, което си отворихме като отворена страница, ако съответно направим така, че България да бъде един действително стабилен и прогнозируем  газоразпределитен център за Европа, около 9 млрд. евро струва още една тръба, ще седнем да говорим тогава, ако се докаже, че имаме интерес. Българската публика не знае, но около 800 млн. евро ни опростиха „Газпром“ и президента Путин за това, което платиха на италианските компании за платформите, които доставиха  на пристанището в Бургас“, допълни министър-председателят Борисов.Президентът Путин заяви, че доставката е била платена от „Газпром“. „Общите загуби на „Газпром“ от списъка за „Южен поток“ е около 80 млрд. евро. Така стоят нещата.“, коментира той.", "date": "2018.05.30", "title": "Премиерът Бойко Борисов: Много е важно да уточним, че директна тръба към момента не е възможна"}
{"url": "http://www.focus-news.net/news/2018/05/30/2528053/premierat-boyko-borisov-za-da-badem-printsipni-otkazahme-vsichko-nakraya-gazoprovodite-minaha-prez-nato-vska-gartsiya-turtsiya-italiya.html", "text": "За да бъдем принципни отказахме всичко, накрая газопроводите минаха през НАТО-вска Гърция, Турция, Италия. Това каза министър-председателят Бойко Борисов по време на пресконференция след срещата с президента на Русия Владимир Путин, предаде репортер на Агенция „Фокус“. „България прави и е готов интерконекторът ни с Турция, с Румъния, строим със Сърбия и в рамките на тази година и още един с Гърция. Със собствени пари продължаваме не само да си уширяваме газопреносна система. Почти всичките ни компресори са изцяло подменени и са реверсивни. Можем във всички посоки да придвижваме газа, така че това е една прекрасна възможност за пазара да се насити и да се ползва с възможно най-евтиният газ. Нека конкуренцията да побеждава. Това дава възможност на икономиката да се развива. Който докара най-евтин газ, от него ще взимаме“, коментира Борисов. „Действително към България беше проявено по-особено отношение, тъй като ние сме най-дисциплинираните, най-лоялните в ЕС, най-евроатлантически ориентираната държава, вследствие на което ни заобиколиха всички потоци. Днес се надявам да сме го възстановили като справедливост. Накрая през НАТО-вска Гърция, Турция, Италия минаха газопроводите, а България, за да бъдем принципни отказахме всичко. Тогава бяха и най-тежките ни отношения с Русия, затова благодаря, че не ми държи гарез. По-големият прощава, поне при нас“, каза още Бойко Борисов. \r\nОт своя страна президентът на Русия Владимир Путин заяви: „Говорихме с премиера Борисов. Не ме интересува кой е по-малък и кой по-голям. Това е, че по-големият винаги иска да му бъде платено. Разбираме за какво става дума. Разбираме българската страна, че тя прекрасно разбира и при реализацията на проекти от такъв голям мащаб и такива големи финансови гаранции. Бихме тръгнали и по единия, и по другия път. Надявам се да няма някакво повторение на конфликти“. Премиерът Борисов поясни: „ЕК в лицето на Жан-Клод Юнкер в София донесе и показа схемата на всички български медии за газоразпределителния хъб „Балкан“ и за това, което ЕК толерира. В рамките на 10-ина дни и Ангела Меркел, и Еманюел Макрон, и Себастиан Курц, всички минаха на срещи с Путин и достатъчно ясно са казали, че този път много твърдо и принципно съм си поставил условията в Брюксел. Това е справедливото. Това е и за нас правилното решение, и за България“.", "date": "2018.05.30", "title": "Премиерът Бойко Борисов: За да бъдем принципни отказахме всичко, накрая газопроводите минаха през НАТО-вска Гърция, Турция, Италия"}
{"url": "http://www.focus-news.net/news/2018/05/30/2528051/vzglyad-premierat-na-balgariya-se-e-izvinil-pred-putin-za-yuzhen-potok.html", "text": "Министър-председателят на България Бойко Борисов се е извинил пред президента на Русия Владимир Путин за отказа от „Южен поток“, пише електронното издание на руския вестник „Взгляд“.\r\n„Тогава имахме много сложни отношения. Много съм благодарен, че не ни се сърдят по този повод. Старшият брат винаги прощава“, заяви Борисов на пресконфренцията.\r\nВ отговор Путин отбеляза, че го смущават разговорите за това „кой е старши и кой младши“. „Защото старшия винаги го подтикват да заплати“, пошегува се руският президент.\r\n„Взгляд“ коментира, че Русия е била принудена да се откаже от проекта „Южен поток“ в края на 2014 година заради противодействието на Европейската комисия и решението на България, която фактически провали работата по този проект. Според една от версиите, това е направено под натиска на САЩ. Путин тогава характеризира позицията на България по „Южен поток“ като „беззъба“ и противоречаща на интересите на страната.\r\nИзданието припомня, че впоследствие нееднократно се съобщаваше за възможността за връщане към идеята „Южен поток“. Особено активно това бе обсъждано в края на 2015 година – началото на 2016 година, когато се изостриха руско-турските отношения.\r\nПо-рано в сряда Борисов заяви, че Русия и Турция не възразяват против продължаването на „Турски поток“ по посока на България.\r\nПревод и редакция:", "date": "2018.05.30", "title": "„Взгляд“: Премиерът на България се е извинил пред Путин за „Южен поток“"}
{"url": "http://www.focus-news.net/news/2018/05/30/2528057/gen-konstantin-popov-tselta-e-do-kraya-na-godinata-proektat-za-mobilizatsiya-na-voennovazdushnite-sili-da-mine-za-ratifikatsiya-prez-ns.html", "text": "На 5 юни ще има извънредно заседание на Комисията по отбрана, а целта е до края на 2018 година проектът за мобилизация на военновъздушните сили да мине за ратификация през Народното събрание. Това каза в интервю за Радио „Фокус“ ген. Константин Попов, председател на парламентарната комисия по отбрана, по повод предложените от правителството проекти за модернизация на армията. Страната ни ще придобие съвременно ниво на въоръжение след закупуването на новата бойна техника, средствата за която вече са предвидени в бюджета за следващата година, съобщи Попов. „Българската армия се нуждае от модернизация. Това е основно, много важно и трябва да се разбере, защото не е просто някаква прищявка. Светът се развива и за съжаление не става много по-мирен. Напротив, виждаме че има много сериозни конфликти и напрежение. Колкото и да се полагат усилия, включително и на премиера и на правителство, в края на краищата не всичко зависи от нас. Но ние наистина трябва да положим усилия за модернизирането на въоръжените ни сили – и на Сухопътни войски, и на Военновъздушни сили, а бих добавил и на Военноморските сили“, коментира ген. Попов. Той допълни, че се е разширил кръгът от нови и стари самолети, които попадат в полезрението на България. Наред с кръга на бойната техника, се е разширил и този на потенциалните държави, с които страната ни би могла да търгува, като в това число попадат Израел и Франция, коментира Попов.", "date": "2018.05.30", "title": "Ген. Константин Попов: Целта е до края на годината проектът за мобилизация на военновъздушните сили да мине за ратификация през НС"}
{"url": "http://www.focus-news.net/news/2018/05/30/2528058/sevdalina-ivanova-rzi-varna-nyama-bezvredna-tsigara.html", "text": "Няма безвредна цигара. Много хора смятат, че една две изпушени цигари на ден няма да им навредят. Но цигарата съдържа над 4000 вещества, като около 50 – 60 от тях са канцерогенни. Това коментира за Радио „Фокус“ – Варна Севдалина Иванова, главен инспектор в Отдел „Профилактика на болестите и промоция на здравето“ към Регионалната здравна инспекция и консултант в Кабинета за отказване от тютюнопушенето. По думите й не само броят на цигарите е важен, но и от колко години се пуши. „Има така нареченият стаж на пушача. Колкото повече са годините, толкова по-трудно става отказването и понякога се налага да се взема никотин заместваща терапия“, каза още специалистът. Според нея отказването от цигарения дим е възможно с много упоритост и метода силна воля. Когато те не помагат хората трябва да потърсят и заместваща терапия с лепенки, таблетки, които по принцип се изписват от семейните лекари или могат да се закупят свободно от аптеката.\r\nДиана СТОЕВА", "date": "2018.05.30", "title": "Севдалина Иванова, РЗИ-Варна: Няма безвредна цигара"}
{"url": "http://www.focus-news.net/news/2018/05/30/2528060/nimh-utre-shte-bade-predimno-slanchevo-maksimalnite-temperaturi-shte-sa-mezhdu-27-i-32.html", "text": "През нощта ще бъде предимно ясно и почти тихо. Утре ще е предимно слънчево, след обяд с разкъсана висока облачност. Ще духа слаб, в Източна България - до умерен вятър от север-североизток. Максималните температури ще са между 27° и 32°, в София - около 27°. Това съобщи за Агенция „Фокус” дежурният синоптик  Мартин Славчев от Националния институт по метеорология и хидрология (НИМХ) при Българската академия на науките (БАН).\r\nПо Черноморието ще е предимно слънчево, с разкъсана висока облачност. Ще духа до умерен вятър от север-североизток. Максималните температури ще са 23°-25°. Температурата на морската вода е 20-22°. Вълнението на морето ще е 2 - 3 бала.\r\nНад планините ще е предимно слънчево, с разкъсана висока облачност. Ще духа умерен до силен вятър от север-североизток. Максималната температура на височина 1200 метра ще е около 20°, на 2000 метра – около 12°.\r\nАтмосферното налягане ще се понижи, но ще остане малко по-високо от средното за месеца.\r\nВ петък ще преобладава слънчево време. Топло, около и след обяд в низините горещо - с максимални температури между 29° и 34°. По-късно през деня над Западна и Северна България ще се развие купеста облачност и на отделни места ще превали краткотраен дъжд с гръмотевици. Възможни са градушки. През почивните дни въздушната маса ще е неустойчива. Ще преобладава слънчево време. В следобедните часове и до полунощ над Западна и Централна България ще се развива купесто-дъждовна облачност. В събота на отделни места в планинските райони, а в неделя на много места там ще има краткотрайни валежи и гръмотевични бури. Възможни са градушки. Дневните температури слабо ще се понижат.", "date": "2018.05.30", "title": "НИМХ: Утре ще бъде предимно слънчево, максималните температури ще са между 27° и 32°"}
{"url": "http://www.focus-news.net/news/2018/05/30/2528056/ria-novosti-vladimir-putin-zayavi-che-sa-neobhodimi-garantsii-za-energiynite-proekti-s-balgariya.html", "text": "Русия е готова за сътрудничество с България по мащабните енергийни проекти в случай, че бъдат предоставени гаранции за тяхната реализация от София, или от Европейския съюз, заяви президентът на Русия Владимир Путин на пресконференцията след края на преговорите си с премиера на България Бойко Борисов, предава РИА Новости.\r\n„Разбираме и българската страна прекрасно разбира това, че при реализацията на проекти с голям мащаб са нужни гаранции, преди всичко финансови гаранции, които трябва да се изразяват или в суверенни гаранции от правителството на България, или в съответстващи решения на Европейската комисия. Другото е, че, както всички разбират, никой не иска да повтаря провалите, а всички искат, напротив, да вървим напред“, заяви Путин.\r\nПо-рано в хода на пресконференцията той съобщи, че Русия и Турция работят в практически план над реализацията на продължаване на газопровода „Турски поток“ в България, а също отбеляза, че общите загуби на „Газпром“ във връзка с отказа на България от „Южен поток“ са съставили близо 800 милиона евро.\r\nПревод и редакция:", "date": "2018.05.30", "title": "РИА Новости: Владимир Путин заяви, че са необходими гаранции за енергийните проекти с България"}
{"url": "http://www.focus-news.net/news/2018/05/30/2528062/burgas-muzeite-v-grada-shte-rabotyat-bez-pochiven-den-prez-lyato-2018.html", "text": "Бургаските музеи ще работят без почивен ден през лято 2018. Това съобщиха от Регионален исторически музей – Бургас. От 1 юни до 30 септември 2018 г. четирите експозиции на Регионален исторически музей Бургас ще бъдат отворени за посетители без почивен ден. Лятно работно време ще е oт понеделник до неделя в часовете от 10:00 до 19:00.\r\nВ този период ще бъдат показани гостуващите изложби в зала „Трезор“ на Археологическия музей (ул. Богориди 21), които бяха открити в Нощта на музеите. Сред тях са 4 златни изложби – Български женски накити от средните векове и Османския период, Съкровищата на Варненския некропол, Тракийското съкровище от с. Кралево и Златната маска на тракийския цар Терес. Акцент в експозицията е уникалната икона от слонова кост, открита при разкопките на крепостта Русокастро.\r\nВ Историческия музей (ул. Лермонтов 31) е представена авторската изложба „Българите светци“. В нея са показани 65 българи, канонизирани от Българската, Вселенската, Сръбската, Румънската и Руската патриаршии.\r\nТова лято Етнографският музей (ул. Славянска 69) е посветил на „Забавната музика в Бургас през ХХ в.“ Изложбата е тематична за града и неговата култура, която неотменно се свързва с „бургаските вечери“ под звуците на класически хитове от българската естрада.\r\nТози летен сезон ще е първи работен за обновения Природонаучен музей (ул. К. Фотинов 30). От 4 до 29 юни там ще се проведе лятната образователна програма „Приключение в музея“. За повече информация можете да се свържете с уредниците на телефон 056/84 32 39.", "date": "2018.05.30", "title": "Бургас: Музеите в града ще работят без почивен ден през лято 2018"}
{"url": "http://www.focus-news.net/news/2018/05/30/2527702/pregled-na-osnovnite-temi-v-svetovniya-pechat-agentsiya-fokus.html", "text": "Служителите от ФИФА се колебаят да гласуват в полза на кандидатурата на САЩ да бъдат домакин на Световното първенство по футбол през 2026 г. заради реториката на президента Доналд Тръмп към африканските държави, пише  The Hill.\r\nОрганизацията ще гласува следващия месец дали турнирът през 2026 г. ще се проведе едновременно в САЩ, Мексико и Канада или в Мароко. Според представители на организацията „ефектът на Доналд Тръмп“ измества подкрепата към Мароко, като един от тях посочи коментарът на президента по-рано тази година, че някои страни от Африка са „клоаки“.\r\nПо-рано този месец Тръмп заяви, че „би било срамота, ако страните, които подкрепяме се наговорят срещу кандидатурата на САЩ за първенството“. ФИФА посочи, че етичните правила на организацията забраняват политическо влияние по време на процеса на подбор на страните-домакини.\r\n***   Френското списание „Le Point” публикува в последния си брой обширен материал за президента на Турция и генерален председател на еднолично управляващата Партия на справедливостта и развитието (ПСР) Реджеп Тайип Ердоган, със снимка на корицата, озаглавена „Диктаторът”, пише вестник „Джумхуриет”.\r\n По този повод от редакцията на списанието се оплакаха, че моментално са започнали „тормоз” и „опити за сплашване” от фанатични привърженици на Ердоган. Наложи се отношение по темата да вземе лично и френският президент Емануел Макрон.  В специално изявление Макрон подчерта, че „във Франция категорично е неприемлив какъвто и да е тормоз”.  Впоследствие в понеделник френският президент написа в една от социалните медии: „Свободата на пресата в нашата страна е безценна. Величаенето на незаменимостта на една личност  означава диктатура.”\r\n*** Президентът на САЩ Доналд Тръмп обвини специалния прокурор Робър Мюлер и екипа му в „намеса“ на предстоящите междинни избори за сенат и ги обвини, че са се „наговорили“ с Демократическата партия, пише  The New York Times.\r\nМюлер води разследването дали Русия се е намесила в президентските избори в САЩ от 2016 г., помагайки на кампанията на Тръмп. По-рано президентът заяви, че екипът на Мюлер е съставен от „13 ядосани демократа“, макар че самият Мюлер е републиканец.\r\n„13 те ядосани демократи работят по извратения руски лов на вещици и ще се намесят в изборите за Конгрес , особено сега, след като републиканците водят в социологическите проучвания. Няма никакво наговаряне, освен от страна на Демократическата партия“, заяви Тръмп от профила си в социалната мрежа „Туитър“.\r\nСпоред него е необходимо да се обръща повече внимание на въпросите, важни за американците, а не толкова на руското разследване.\r\n„Съжалявам, ще си фокусирам енергията върху ядрената програма на Северна Корея, върху лошите търговски споразумения, икономиката, армията, а не на руския лов на вещици“, допълни той.\r\n*** Президентът на САЩ Доналд Тръмп потвърди,\t че високопоставеният севернокорейски служител Ким Йон-чол се запътва към Ню Йорк за преговори по предстоящата среща на високо равнище между Тръмп и лидера на Северна Корея Ким Чен-ун, пише   The Washington Post.\r\n„Изградили се страхотен екип за преговорите ни със Северна Корея. В момента се провеждат обсъждания относно срещата. Чин Йон-чол, заместник-лидерът на Северна Корея се запътва  към Ню Йорк“, заяви Тръмп от профила си в социалната мрежа „Туитър“.\r\nПо-рано южнокорейски медии съобщиха, че Ким Йон-чол е сред пътниците в полет, летящ от Пекин за Вашингтон. По-късно те коригираха данните си и съобщиха, че той ще лети до Ню Йорк.\r\nКим е бивш началник на севернокорейското разузнаване и сега е вторият човек в страната, натоварен с междукорейските въпроси.", "date": "2018.05.30", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/05/30/2528063/nadezhda-simeonova-inspektsiya-po-truda-vidin-neizplateni-rabotni-zaplati-v-razmer-na-nad-13-000-lv-dalzhat-dve-predpriyatiya-v-oblastta.html", "text": "Неизплатени работни заплати в размер на над 13 000 лв. дължат две предприятия в областта. Това съобщи на пресконференция Надежда Симеонова, директор на Инспекция по труда – Видин. Тя посочи, че за едно от проверените предприятия на 27 април в Софийски градски съд вече е подадена искова молба от страна на Инспекцията по труда за обявяване на дружеството в несъстоятелност поради неизплатени работни заплати. 54 са извършените проверки през месец април от инспектори на дирекцията във Видин, установени са 254 нарушения, като 46% от тях са свързани с нарушение на трудовото законодателство. Влезлите в сила наказателни постановления през месеца са 16 с общ размер на санкциите 21 600 лв. Всички постъпили 26 жалби и сигнали за нарушения на Кодекса на труда са разгледани и приключени в срок.\r\nАнна ЛОЗАНОВА", "date": "2018.05.30", "title": "Надежда Симеонова, Инспекция по труда - Видин: Неизплатени работни заплати в размер на над 13 000 лв. дължат две предприятия в областта"}
{"url": "http://www.focus-news.net/news/2018/05/30/2528059/boyko-borisov-balgarskata-boyna-aviatsionna-tehnika-shte-se-remontira-v-rusiya.html", "text": "Българската военна авиационна техника ще се ремонтира в Русия. Това съобщи българският премиер Бойко Борисов в сряда на пресконференция след преговорите с президента на Русия Владимир Путин, предава ТАСС.\r\n„Руските вертолети, които се използват в Афганистан, нашите МиГове, които се намират на въоръжение в българските въоръжени сили. Ние можем да говорим и за щурмовиците Су“, изброи българският премиер видовете техника, които, според неговите думи, ще бъдат ремонтирани в Русия.\r\n„Преди да придобием нова техника, ние работим над ремонта (на старата). Ремонтът на хеликоптерите вече се осъществява, предстоят работите по ремонта на изтребителите“, коментира Борисов постигнатите договорки с президента на Русия.\r\n„Пред нас има добри перспективи“, заключи той.\r\nПревод и редакция:", "date": "2018.05.30", "title": "Бойко Борисов: Българската бойна авиационна техника ще се ремонтира в Русия"}
{"url": "http://www.focus-news.net/news/2018/05/30/2527703/predstoyashti-sabitiya-v-stranata-za-30-may-agentsiya-fokus.html", "text": "***\r\nОт 16.00 часа в Гербова зала на „Дондуков“ 2 президентът Румен Радев ще посрещне абитуриенти от над 60 специализирани институции за деца и младежи от цялата страна. В 19.00 часа в ресторант „Лаура“, Национален дворец на културата, ще започне балната вечер за абитуриентите.\r\n***\r\nОт 11.00 часа пред Палата 3 на Международния панаир – Пловдив президентът и Върховен главнокомандващ на Въоръжените сили Румен Радев и министърът на отбраната Красимир Каракачанов ще открият 13-ата специализирана международна изложба за отбранителна техника „Хемус – 2018“. От 10.00 часа в зала „Пресклуб“ на панаирния град заместник-министърът на отбраната Анатолий Величков ще даде пресконференция, в която ще участват и представители на Министерството на икономиката и на организационния комитет на изложението.\r\n***\r\nОт 10.00 часа в зала „Мраморна“ в Министерството на труда и социалната политика ще се проведе кръгла маса по въпросите на методите и подходите за измерване на жизненото равнище и бедността на национално ниво. Събитието ще бъде открито от д-р Султанка Петрова, заместник-министър на труда и социалната политика.\r\n***\r\nОт 9.00 часа ще започне пленарното заседание на Народното събрание.\r\n***\r\nОт 9.00 часа до 18.15 часа в литературен клуб „Перото“ ще се проведе Европейски форум за гражданско участие \"Гражданско участие и вземане на решения съвместно с гражданите\".  \r\n***\r\nОт 9.30 часа в 21 състав на Софийския градски съд ще се гледа делото срещу Герман К. \r\n***\r\nОт 9.30 до 10.00 часа в „SOHO\" (ул. „Искър\" № 4) ще се проведе бизнес закуска „Как да победим хидрата на корупцията в КАТ. Подводните камъни при регистрация на МПС“. \r\n***\r\nОт 9.30 часа 6 състав на Специализирания наказателен съд ще гледа делото срещу Атанас А., Красимир Я. и Николай Р., обвинени в организиране и ръководене на организирана престъпна група.\r\n***\r\nОт 10.00 часа 14 състав на Специализирания наказателен съд ще гледа делото срещу Мартин А., Валентин Я., Валери Ал. и др., обвинени в организиране и ръководене на организирана престъпна група.\r\n***\r\nОт 10.00 часа 12 състав на Специализирания наказателен съд ще гледа делото срещу Младен М., Мария Тр., Полина Тр. и др., обвинени в организиране и ръководене на организирана престъпна група.\r\n***\r\nОт 10.00 часа 12 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.\r\n***\r\nОт 10.00 часа в градината на шеф Андре Токев Ресторант ANDRe (ул. „Хан Крум\" 3) ЕКОПАК ще представи резултатите и новите си проекти. \r\n***\r\nОт 10.30 часа в Национален пресклуб БТА ще се проведе Обществена дискусия на тема: „Езикът и агресията в детските телевизионни канали”.\r\n***\r\nОт 11.00 часа в сградата на \"Черковна\" 90 Специализираната прокуратура и ГДБОП ще дадат брифинг във връзка с организирана престъпна група за разпространение на наркотици, задържана с голямо количество дрога.\r\n***\r\nОт 11.00 часа в зала №3 \"Инж. Стоимен Сарафов\" на втория етаж на Федерацията на научно-техническите съюзи ( ул. „Георги С. Раковски“ №108) ще се проведе кръгла маса на тема „Има ли София интегрирана система за управление на отпадъците?“. Събитието е по инициатива на Дискусионен клуб „Политика 21“ към БСП – София. \r\n***\r\nОт 11.00 часа в ИнфоЦентър София2018 ще се състои пресконференция по повод Седмото поредно издание на турнирите Албена Къп.\r\n***\r\nОт 12.00 часа в централното фоайе на Националната галерия „Квадрат 500“ (пл. „Св. Александър Невски“ на ул. „19-ти февруари“ 1) ще се състои поклонението пред тленните останки на акад. Светлин Русев. \r\n***\r\nОт 12.30 часа в зала 207 в сградата на БАН (ул. „15 ноември“ №1) ще се състои пресконференция във връзка със стартирането на проект „Национален център по мехатроника и чисти технологии“. Представянето на проекта от ще бъде от 12.30 часа в Големия салон. \r\n***\r\nОт 13.00 часа в пресклуба на БТА ще се проведе пресконференция на тема „Пренебрегването и насилието в детството предопределят лошото здраве в зряла възраст“. \r\n***\r\nОт 13.00 часа 5 състав на Специализирания наказателен съд ще гледа делото срещу Мирослав В., Живко И. и др., обвинени в организиране и ръководене на организирана престъпна група.\r\n***\r\nОт 13.00 часа до 17.00 часа в Бизнес център „Капитал Форт“ в зала „Ню Йорк“ ще се проведе експертен форум „Чист въздух за здраве в София“. \r\n***\r\nОт 13.00 часа в Park Center Sofia (София, бул. Арсеналски № 2), етаж 3 ще се състои пресконференция по повод отбелязването на Световния ден за борба с множествената склероза. \r\n***\r\nОт 14.00 часа 13 състав на Специализирания наказателен съд ще гледа делото срещу Димитър В., обвинен в изнудване. \r\n***\r\nОт 14.30 часа 14 състав на Специализирания наказателен съд ще гледа делото срещу Валентин К. и Красимир Й., обвинени в организиране и ръководене на организирана престъпна група.\r\n***\r\nОт 14.30 часа в НДК започва межуднародната конференция на тема “Общоевропейски продукт за лично пенсионно осигуряване (ОЕПЛПО) - регламент, ефекти и проблеми“.\r\n***\r\nОт 15.30 часа 11 състав на Специализирания наказателен съд ще гледа делото срещу Димитър В., обвинен в изнудване. \r\n***\r\nОт 18.30 часа е American Corner (площад Славейков 4) ще се проведе конференция за медиите и фалшивите новини. \r\n***\r\nОт 19.00 часа в литературен клуб „Перото“ ще бъде представено българското издание на книгата „Някой като теб” от каталонския писател Шавиер Бош. \r\n***\r\nОт 19.30 часа ще се състои спектакълът „Пътуване към ада“ от Метеор и ДНК - Пространство за съвременен танц и пърформанс. \r\n***\r\nОт 19.30 часа в “София Хотел Балкан“, зала “Роял”, за 10-та поредна година ще бъдат връчени най-престижните застрахователни и пенсионноосигурителни отличия.\r\n***\r\nОт 20.00 часа в Театър „Азарян“ ще се проведе Мултимедийният спектакъл „Магическите гласове на България”.\r\n***\r\nОт 15.30 часа в Тържествената зала на Читалище „Никола Вапцаров-1894“ ще се проведе творческа среща с доц. д-р Даниела Дикова. От 17.00 часа в големия салон на читалището ще се състои клавирен концерт „Виенски класици“. \r\n***\r\nОт 17.15 часа в малкия салон на НЧ „Христо Ботев 1884“ ще се състои церемония по награждаване на участниците в инициативата „УикиБотевград“. \r\n***\r\nОт 10.00 часа пред Магазия 1 ще се проведе Конкурс „Светът започва от морето, светът започва от Бургас“.\r\n***\r\nОт 12.15 часа в хотел „Аква“ в зала „Амфибия“  ще се проведе брифинг на кръгла маса на тема „Замърсяването на Черно море с пластмасови отпадъци-инициатива за сътрудничество за превръщане на настоящите предизвикателства в бъдещи възможности за устойчиво развитие“. \r\n***\r\nОт 17.30 часа ще се проведе почистване на плажа в посока Солниците.\r\n***\r\nОт 9.30 часа на посещение във Военноморските сили ще бъде началникът на Щаба на ВМС на Р Румъния вицеадмирал Александру Мършу.\r\n***\r\nОт 11.00 часа до 12.30 часа в района на търговския център на бул. „Ян Палах“ №10 ще се проведе скринингова кампания за измерване на въглеродния оксид в издишания въздух и количеството на карбоксихемоглобин в кръвта на пасивни и активни пушачи по повод Световния ден без тютюн. \r\n***\r\nОт 14.00 часа в офиса на ПП ГЕРБ във Варна (ул. „Георги Бенковски” №1) общинският съветник доц. Антоанета Цветкова ще проведе приемна за граждани. \r\n*** \r\nОт 10.00 часа в голяма зала на Общината ще се проведе състезание за деца и ученици, организиран от Областна дирекция на МВР – Велико Търново. Поводът е 1-ви юни – Празника на детето. \r\n*** \r\nОт 14.00 часа в заседателната зала на Областна дирекция на МВР – Велико Търново ще се проведе отчет за работата на полицията през месец май и ще се акцентира на по- значимите случаи.  \r\n***\r\nОт 16.00 часа в Читалище „Надежда - 1869\" ще се проведе среща с писателя Миролюб Влахов.\r\n***\r\nОт 17.00 часа в музей „Възраждане и Учредително събрание“ ще бъде официално открита изложбата „Аргонавти на свободата – Гарибалди и българите“.\r\n***\r\nОт 17.30 часа в Изложбени зали „Рафаел Михайлов\" ще се проведе публична презентация на курсови работи на студенти от специалност \"Рисуване и интермедия\", Факултет по изобразително изкуство.\r\n***\r\nОт 18.00 часа в зала 30 на Младежки дом ще се проведе годишен концерт на учениците от Музикалната школа при Младежки дом.\r\n*** \r\nОт 18.00 часа в ДКС „Васил Левски“ ще бъде представен „Редки тъпанари“ – спектакъл на Теди Москов. \r\n***\r\nОт 19.00 часа в ДКС „Васил Левски“ ще се проведе спектакълът „Редки тъпанари“ на Теди Москов.\r\n***\r\nОт 19.00 часа в МДТ „Константин Кисимов\" ще се проведе постановката „Баядерка“. \r\n***\r\nОт 10.00 часа в спортна зала \"Фестивална\" заместник-кметът на Община Видин Венци Паков ще открие петия турнир по футбол на малки врати за ученици от 5-7 клас.\r\n***\r\nОт 17.30 часа в НЧ „Светлина“-с. Баница кметът на Община Враца Калин Каменов ще се срещне с ръководителите на 72-рия НТП „Козлодуй-Околчица”\r\n***\r\nОт 19.00 часа в Камерна зала ще се състои „Нора“ от Хенрик Ибесен.\r\n***\r\nОт 19.00 часа пред Община Враца ще се състои концерт на БТР.\r\n***\r\nОт 22.00 часа сградата на читалище „Развитие“ ще бъде осветена с триизмерно лазерно шоу, което ще представи живота и делото на Христо Ботев.\r\n*** \r\nОт  18.30 часа в НЧ „Напредък – 1869“ МТ „Алтернатива“ Горна Оряховица представя постановката „Фарисей“ по Дмитрий Псата, режисьор Симеон Христов. \r\n***\r\nОт 9.00 часа в заседателната зала на Община град Добрич ще се проведе кръгла маса на тема „Предучилищното образование – традиции, настояще и бъдеще“.\r\n***\r\nОт 11.30 часа в Народно читалище „Йордан Йовков – 1870 г.“, Детски отдел на библиотеката ще се проведе час по четене „Здравей, засмяно лято“. \r\n***\r\nОт 17.00 часа в концертна зала „Добрич“ ще се състои концерт „Писмо от детството“ с участието на деца от детските градини на град Добрич.\r\n***\r\nОт 19.00 часа в драматичен театър „Йордан Йовков“ ще се състои премиера на спектакъла „Преспанските камбани“ от Димитър Талев.\r\n***\r\nОт 19.00 часа в Младежки център в Концертна зала ще се състои спектакъл „Идеалните непознати“ на Клуб „Театър“ при Младежки център – Добрич с ръководител Лана Анцаридзе.\r\n***\r\nОт 18.00 часа ще се състои концерт на Теодосий Спасов и неговата група. \r\n***\r\nОт 10.00 часа до 13.00 часа в парк „Монтанезиум“ ще се проведе информационен ден по Проект „Твоят час“, в който участват всички училищата на територията на областта.\r\n***\r\nОт 9.30 часа в Районен съд-Пазарджик започва делото срещу бившия председател на Общинския съвет в град Септември Лазар Влайков, с чийто пистолет бе убит Наско Тонкев от село Виноградец. \r\n***\r\nОт 17.30 часа в Обединен детски комплекс ще се проведе открит урок с участието на  деца от подготвителна група към балетно студио „ИДА” на ЦПЛР-ОДК.\r\n***\r\nОт 18.30 часа в театрален салон ЦПЛР-ОДК ще се състои постановката „Не падай духом”  по Станислав Стратиев на ДЮТ „Мускетарите”.\r\n***\r\nОт 10.00 ч. в зала „Пресклуб“ на панаирния комплекс, заместник-министърът на отбраната Анатолий Величков ще даде пресконференция, в която ще участват също представители на Министерството на икономиката и на организационния комитет на изложението. От 11 часа пред Палата 3 заместник министър-председателят по обществения ред и сигурността и министър на отбраната Красимир Каракачанов ще открие международната изложба за отбранителна техника „Хемус 2018” – отразява Цветана \r\n***\r\nОт 14:00 часа в Заседателната зала в сградата на Община Пловдив ще се състои награждаването на победителите от извънредния конкурс за деца от 9 до 15-годишна възраст за участие в международния космически лагер Space Camp Turkey 2018 г. в Измир.\r\n***\r\nОт 17.15 часа ще започне премахването на незаконна къща с пристройки за животни на улица „Батак“.\r\n***\r\nОт 10.30 часа в Зала 1 на Областна администрация – Русе ще се проведе втората пресконференция по проект „BG-RO E-GoverNet – Създаване на информационна мрежа за улесняване сътрудничеството между публичните власти, НПО, бизнеса и гражданите в трансграничния регион България-Румъния”.\r\n***\r\nОт 17.00 часа в Историческия музей ще се проведе „Детска нощ в музея“.\r\n*** \r\nОт 18.30 часа в салона на ПБНЧ „Еленка и Кирил Д. Аврамови – 1856” ще се проведе концерт на ДЮТА „Дунавска младост” с ръководител Виктор Маринов и възпитаници на вокалния педагог Корнелия Чекелева.\r\n***\r\nОт 11.00 часа в Пресклуб на БТА – Сливен ще се състои пресконференция на Сдружение \"Св. Георги Победоносец\" - Сливен по повод кампания за набиране на средства за довършване храма на светеца на Бармук баир.\r\n***\r\nОт 16.00 часа в Регионална библиотека „Николай Вранчев“ – Смолян- ще бъде открита изложба от фото-пленер „Смолян – перлата на Родопите“ \r\n***\r\nОт 18.00 часа в НЧ „Орфееви гори-1870“ – Смолян ще се проведе честване на 25-годишен юбилей на Младежки театър „Ирис“\r\n***\r\nОт 18.00 часа в зала „Петър Стайков” на бул. „България” № 43 Втора възпоменателна вечер, посветена на починали литературни творци, организира Клубът на дейците на културата.\r\n***\r\nОт 11.00 часа в Пресклуб на БТА – Стара Загора ще се състои пресконференция на Община Мъглиж и Сдружение \"Творецъ\".\r\n***\r\nОт 12.00 часа в Пресклуб на БТА – Стара Загора ще се проведе пресконференция на Медицинския факултет в Тракийския университет.\r\n***\r\nОт 18.00 часа в РБ „Захарий Княжески“ ще се проведе Празник на поезията - отчитане на резултатите от националния литературен конкурс „Николай Лилиев“.\r\n***\r\nОт 18.00 часа в Младежкия дом ще бъдат наградени победители в младежки конкурси в града. \r\n***\r\nОт 19.00 часа в Драматичен театър ще се състои „Полковникът птица“ от Христо Бойчев. \r\n***\r\nВ 8.00 часа пред паметника на Таньо войвода ще бъде открит 33-ят национален поход „По пътя на четата на Таньо войвода”.\r\n*** \r\nОт 11.00  часа дирекциите “Бюро по труда”, “Инспекция по труда” и “Социално подпомагане” в Търговище ще проведат поредната си съвместна пресконференция.\r\n***\r\nОт 8.00 часа на градския стадион в Хасково 8 отбора от областта ще спорят за Купата на АБФ. \r\n***\r\nОт 11.00 часа в залата на втория етаж в сградата на Община Хасково ще се проведе пресконференция. Темата е \"Писта затворен маршрут Хасково 2018\".\r\n***\r\nОт 18.00 часа на сцената на площад „Свобода“ цирков спектакъл ще представят актьорите от Студия „Алле“ от град Подолск, Русия. \r\n***\r\nОт 10.00 часа в сградата на кметството гл. инсп. Кирил Кирилов ще проведе среща с жителите на село Тъкач. \r\n***\r\nОт 17.00 часа в заседателна зала на ДКТ „Васил Друмев“ ще се състои среща с румънския драматург Мирча М. Йонеску.", "date": "2018.05.30", "title": "Предстоящи събития в страната за 30 май (Агенция „Фокус“)"}
{"url": "http://www.focus-news.net/news/2018/05/30/2527705/vedomosti-v-kiev-e-ubit-izbyagaliyat-v-ukrayna-ruski-zhurnalist-arkadiy-babchenko.html", "text": "В Киев е убит избягалият в Украйна руски журналист Аркадий Бабченко, пише руският ежедневник “Ведомости“.\r\nИзданието започва с известните факти около убийството на журналиста. Киевската полиция е потвърдила, че на 29 май в Днепровския район на Киев е прострелян в гърба човек, който е починал в линейката по пътя за болниците. Идентифициран е като руския гражданин Аркадий Бабченко – известен противник на руския президент Владимир Путин.\r\nГлавната версия за убийството към момента е професионалната му дейност по думите на началника на полицията в Киев . Жена му е в шоково състояние и за сега не може да даде показания. По случая е възбудено углавно дело за умишлено убийство.:\r\nОт руското Министерство на външните работи заявяват, че „нивото на физическо насилие, убийства по отношения на работниците в средствата за масова информация в тази държава нараства, а разследванията не водят до наказание на престъпниците“ и „кървавите престъпления и  тоталната безнаказаност са станали рутина за киевския режим“. Министерството настоява украинските власти да положат всички усилия за оперативно разследване.\r\nРеакциите на други официални руски институции не се различават особено по смисъл и очакват украинската страна да си свърши работата по разследването.\r\nВестник „Новая газета\", в която е работил журналиста обявява, че ще започне собствено журналистическо разследване на смъртта му.:\r\nАракадий Бабченко е известен военен журнаист. Той е взе участие в първата чеченска война като наборник, а във втората като наемник. През 2000-та година преминава в запаса с чин старшина от гвардията. След това работи като кореспондент в „Московский комсомолец\", кореспондент на руската НТВ, където води военно предаване. По-късно работи в „Новая газета“ с убитата Анна Политковская .\r\nПрез 2014 той отразява процеса на смяна на властта в Украйна, а през 2015 година подава иска до Върховния съд за разсекретяване на данните за загинали в мирно време военнослужещи. През декември 2016 публикува пост, в който отказва да скърби за загиналите артисти  в разбилия се самолет, пътували до Сирия. През февруари 2017 година напуска Русия заради заплахи за живота му и този на семейството му. Живее в Чехия, Израел, а  през август 2017 се пренася окончателно в Украйна. Там работи за канала  ATR, където води собствено предаване.\r\nСам себе си журналистът наричал „дисидент“. Юлиян Марков", "date": "2018.05.30", "title": "„Ведомости“: В Киев е убит избягалият в Украйна руски журналист Аркадий Бабченко"}
{"url": "http://www.focus-news.net/news/2018/05/30/2528061/dmitriy-peskov-rusiya-mozhe-da-postroi-vtoro-razklonenie-na-turski-potok-kam-balgariya-prez-moreto.html", "text": "Русия може да построи второ разклонение на газопровода „Турски поток“ в България направо през Черно море, въпросът се обсъжда, съобщи пред журналистите прессекретарят на руския президент Дмитрий Песков, цитиран от „Интерфакс“.\r\n„България проявява интерес и неговата реализируемост на практика е обусловена от редица причини, т.е. невъзможно е да бъде реализиран без да имаме определени гаранции от Европейската комисия и самата България, отчитайки предишния опит. Този интерес е интересен и на самите българи, и на Москва, затова работата вече ще се води в практически план“, заяви Песков.\r\nТой отбеляза още, че България иска да построи газов хъб и „те имат желание да получат от нас разклонение – въпросът е от къде, по кое разклонение, през кои граници“.\r\n„Но ако „Южен поток“ се реализираше по посока към България, то „Турски поток“ на практика е реализиран и, разбира се, тук е по-сложно, но все пак има интерес и от двете страни“, обясни Песков, като отбеляза, че е възможно строителството на разклонение към България откъм Черно море.\r\nПо-рано в сряда премиерът на България Бойко Борисов на пресконфренция в Москва заяви, че президентите на Русия и Турция Владимир Путин и Реджеп Таийп Ердоган са обсъдили темата за продължаване на газопровода „Турски поток“ по посока към България и са го подкрепили.\r\nБорисов също е благодарил на Русия за това, че „не се сърди“ на неговата страна за провала на проекта „Южен поток“, определяйки като достойно поведението на „старшия“ партньор.\r\nВ хода на пресконференцията Путин заяви, че въпросът за преноса на газ от „Турски поток“ към Европа през България „се разработва в практически план с Турция и България“. Той подчерта също, че въпросът за обемите на транзитния газ през България трябва да бъде обвързан с обемите на доставките по други коридори.\r\nНа 26 май „Газпром“ и правителството на Турция подписаха протокол за сухопътния участък на транзитното разклонение на газопровода „Турски поток“ за доставка на руски газ към европейските потребители.\r\nПревод и редакция:", "date": "2018.05.30", "title": "Дмитрий Песков: Русия може да построи второ разклонение на „Турски поток“ към България през морето"}
{"url": "http://www.focus-news.net/news/2018/05/30/2527706/novaya-gazeta-arkadiy-babchenko-ne-podbirashe-dumite.html", "text": "Руският вестник “Новая газета“ публикува кратък  спомен за журналиста, който е работил последно за вестника, като включително е бил сътрудник на убитата журналистка Анна Политковская.\r\nАбсолютно прям. Абсолютно честен. Истински художник, писател, за който е била по-важна гражданската позиция, отколкото осмислянето на случващото се.\r\nИменно той е написал за вестника най-хубавите репортажи от войната с Южна Осетия. \r\nВ отношенията между Бабченко и редакцията е имало и щастливи моменти и моменти на пълно неразбиране. Не си е подбирал нито враговете нито думите.  Юлиян Марков", "date": "2018.05.30", "title": "„Новая газета“: Аркадий Бабченко не подбираше думите"}
{"url": "http://www.focus-news.net/news/2018/05/30/2527707/vzglyad-mozhe-li-priznavaneto-na-krim-da-bade-uslovie-za-priyatelstvo-s-rusiya.html", "text": "Може ли признаването на Крим да бъде условие за приятелство с Русия. пита руският вестник Взгляд.\r\nПризнаването на Абхазия и Южна Осетия от страна на Сирийската арабска република е благодарност за направеното от Русия за Сирия и изданието се пита дали не трябва Русия да оказва натиск върху съюзниците да признаят тези републики.\r\nДосега тези две република са признати от Русия, Венецуела, Никарагуа и островните държави Науру и Вануату.\r\nСлед признаването на двете отцепили се от Грузия държави Грузия е предприела стъпки по прекъсване на дипломатическите отношения със Сирия. Изданието пише, че Грузия не постъпва по-различно от Китай, който не разрешава на страните от света да признават Тайван.\r\nПо въпроса за признаването на Крим за част от Русия от страна на Сирия положението е горе-долу същото. \r\nСпоред изданието Русия помага на много страни по света и е необходимо да изисква от тях признаването на Абхазия и Южна Осетия за независими държави, а Крим за част от Руската федерация. Вестникът припомня как САЩ и Европейския съюз са оказвали натиск върху своите съюзници да признаят Косово.\r\nВсе пак Русия не е като САЩ  и не изисква от своите съюзници задължително да признават тези територии. Дори самата Русия признава „Едина Молдова“ , защото има относително добри отношения със страната. Юлиян Марков", "date": "2018.05.30", "title": "„Взгляд“: Може ли признаването на Крим да бъде условие за приятелство с Русия"}
{"url": "http://www.focus-news.net/news/2018/05/30/2527704/afp-beliyat-dom-varvi-kam-finalizirane-na-podgotovkata-za-targovski-sanktsii-sreshtu-kitay.html", "text": "Белият дом върви към финализиране на подготовката за търговски санкции срещу Китай, предава AFP.\r\nПрезидентът Доналд Тръмп е заявил, че има намерение да финализира подготовката по налагането на търговски санкции срещу Китай въпреки предстоящото посещение на американска делегация  в Пекин за разговори по уреждане на търговките спорове.\r\nОт Белия дом обявиха, че тези санкции, обявени през март са фокусирани  върху кражбата на американска интелектуална собственост от страна на Китай и все още се работи върху тях. Очаква се те да бъдат обявени другия месец.\r\nТова е поредната смяна на курса от страна на американския президент, който варира от остри заплахи до обещания за компромиси\r\nПреди по-малко от десет дни министърът на финансите на САЩ Стивън Мнучин заяви, че в момента наказателните тарифи срещу Китай са в „процес на изчакване“. Юлиян Марков", "date": "2018.05.30", "title": "АFP:  Белият дом върви към финализиране на подготовката за търговски санкции срещу Китай"}
{"url": "http://www.focus-news.net/news/2018/05/30/2527708/afp-gubernatorat-na-misuri-podade-ostavka-zaradi-seksskandal-i-finansovo-razsledvane.html", "text": "Губернаторът на Мисури Ерик Грайтенс подаде оставка заради сексскандал и финансово разследване, предава  AFP.\r\nОбещаващият някога политик – изгряваща звезда на Републиканската партия се оттегли във вторник заради разследването на сексскандал и нарушения във финансирането на кампанията му.\r\nПроблемите на Грайтенс започнаха, когато се разбра през 2015, че е имал извънбрачна връзка и обвинения, че се опитал да изнудва любовницата да мълчи за връзката им с нейна полугола  снимка. След това започна разследване на възможни нарушения на финансирането на предизборната му кампания – използването на нестопанска организация с цел укриване самоличността на дарителите на кампанията му, както и получаването на дарения от чуждестранни донори.  Юлиян Марков", "date": "2018.05.30", "title": "AFP: Губернаторът на Мисури подаде оставка заради сексскандал и финансово разследване"}
{"url": "http://www.focus-news.net/news/2018/05/30/2527709/moskovskii-komsomolets-kak-ukrayna-razsledva-razstrela-na-arkadiy-babchenko.html", "text": "Как Украйна разследва разстрела на Аркадий Бабченко, пише руският вестник “Московский комсомолец“.\r\nИзданието пише, че убийството на руския журналист е предизвикало огромен резонанс. Очевидно е ,че убиеца е поразил още една цел – да увеличи взаимната вражда.\r\nУкраинският политолог Кирил Молчанов смята, че истинско разследване няма да има , ще бъде обвинена „ръката на Кремъл“,  а ястребите от Министерството на вътрешните работи ще обявят Кремъл като поръчител на убийството.\r\nДенис Денисов  заявява, че „за пореден път в Украйна се случва загадъчно убийство на човек, напуснал Русия по политически мотиви. Няма никакви съмнения, че украинските власти ще саботират разследването.\r\nКиев естествено  ще се опита да използва случая за продължение на историята със Скрипал . никакви доказателства  няма да се търсят, подобно на Великобритания. Главното е ,че западните медии са представили информацията по подходящ начин. В резултат ше се формира образът на Кремъл като убиец на своите недоброжелатели.\r\nСпоред изданието Русия въобще е последната страна , която може да бъде заподозряна в заговор с цел убийство, а Бабченко може да не е последната жертва на тази кампания.  Юлиян Марков", "date": "2018.05.30", "title": "„Московскии комсомолец“: Как Украйна разследва разстрела на Аркадий Бабченко"}
{"url": "http://www.focus-news.net/news/2018/05/30/2527711/bsp-vnese-7-signala-v-prokuraturata-za-narusheniya-na-izborniya-protses-pri-chastichniya-vot-v-galiche-i-beden-obzor.html", "text": "Огромна пратка със суровина за производство на наркотици за над 500 млн. евро задържаха митничари на пристанище Варна – Запад (ОБЗОР)\r\nРекордно количество от над 2,5 тона от амфетаминопроизводното вещество Алфа-фенилацето-ацетамид или 2-фенилацето-ацетамид, известно още като АПАА, задържаха митническите служители на пристанище Варна-Запад. Това е нов вид силен прекурсор за производство на наркотици. Цената при реализация на подобно количество АПАА от нелегални разпространители възлиза на над 500 милиона евро. Информация за разкритието съобщиха на съвместна пресконференция заместник-директорът на Агенция „Митници“ Юлиан Мирков, началникът на Митница Варна Светлан Савов и административният ръководител на Окръжна прокуратура-Варна Владимир Чавдаров. Контейнерът с наркотици, декларирани като лимонена киселина на Пристанище Варна-Запад, е попаднал едновременно в полезрението на два различни отдела в Митницата – за митническо разузнаване и разследване и за борба с наркотрафика, заяви Юлиян Мирков. След пристъпване към декларативен процес от страна на упълномощеното лице, Отделът за борба с наркотрафика е започнал специализирани проверки, необходими за установяване на стоката. След рентгеновото пролъчване резултатът не е показал нарушения и затова те са пристъпили към щателна митническа проверка, обясни Мирков. По думите му зад стоката, която е служела за прикритие и е декларирана като 300 чувала с лимонена киселина, са излезли още сто пакета с веществото АПАА. Заслугата за разкриването на огромното количество наркотично вещество на Пристанище Варна-Запад е изцяло на митническите органи, отчете зам.-директорът на Агенцията. Той добави, че проверката е станала по метода “Анализ на риска”. Анализиран е както получателят, така и изпращачът, дестинацията и видът на стоката. На кораба тя е била подредена по начин, който не позволява само с рентгеновия контрол да бъде установено наличие на нещо различно от декларираното в контейнера. В случая има добра предварителна подготовка, за да могат контролните органи да бъдат заблудени и пратката да може да мине митническия контрол без проблем. Крайният продукт на нелегалния пазар би могъл да се пласира за около 500 млн. евро, обобщи Юлиан Мирков. Основен потребител на този тип прекурсор са страните от Западна Европа, като през последните години такива нелегални лаборатории за производство на синтетични наркотици са засичани и в Централна и Източна Европа. В зависимост от това колко квалифициран е химикът и колко модерна е лабораторията, минимумът таблетки, който може да се произведе от 1 кг подобен прекурсор е 10 000 броя. Средната цена на черния пазар на подобно хапче е около 20 евро. Случаят е докладван веднага на дежурен прокурор при Окръжна прокуратура Варна. Образувано е досъдебно производство, което се провежда от разследващ митнически инспектор от Митница Варна под надзора на прокуратурата. Веществото от задържаната нелегална пратка е било законно доскоро не само в България, но и в целия Европейски съюз, отбеляза окръжният прокурор Владимир Чавдаров. Прокуратурата и митническите органи имат яснота откъде е поръчано веществото, за къде е било предназначено, кой по документи е декларатор и как е било декларирано. На тези въпроси обаче към този момент и двата органа не могат да дадат повече информация, тъй като следствието продължава.\r\nДиана СТОЕВА", "date": "2018.05.30", "title": "БСП внесе 7 сигнала в прокуратурата за нарушения на изборния процес при частичния вот в Галиче и Беден (ОБЗОР)"}
{"url": "http://www.focus-news.net/news/2018/05/30/2527710/the-times-italiya-e-dalboko-razdelena-ot-zaplahata-za-referendum-za-evropa.html", "text": "Италия е дълбоко разделена от заплахата  за бъдещ референдум за членството в ЕС, пише британският вестник The Times.\r\nСлед неуспеха на двете популистки партии да оглавят  коалиционно правителство и назначаването на технически премиер от средите на световните финансови институции, лидерите на двете партии обвиниха  президент, че се подчинява на Берлин, а не на италианските избиратели.\r\nМатео Салвини, лидерът на Лигата, заяви, че следващите избори ще бъдат референдум дали Италия да бъде „свободна или поробена“, въпреки че  партията му се отказа от напускане на Еврозоната.\r\nСпоред  Джовани Орсина лидерите на двете популистки партии са намалили малко антиевропейската реторика, за да не уплашат избирателите.\r\nПазарите са обезпокоени от това, че двете партии имаха намерение да нарушат баланса на разходите и приходите  чрез орязване на данъците и увеличаване на социалните разходи .\r\nОт друга страна 260 хиляди италианци подкрепят действията на президента в петиция. Социолозите отбелязват, че Италия е разделена като никога досега. Юлиян Марков", "date": "2018.05.30", "title": "The Times: Италия е дълбоко разделена от заплахата  за „референдум за Европа“"}
{"url": "http://www.focus-news.net/news/2018/05/30/2527713/ogromna-pratka-sas-surovina-za-proizvodstvo-na-narkotitsi-za-nad-500-mln-evro-zadarzhaha-mitnichari-na-pristanishte-varna-zapad-obzor.html", "text": "Рекордно количество от над 2,5 тона от амфетаминопроизводното вещество Алфа-фенилацето-ацетамид или 2-фенилацето-ацетамид, известно още като АПАА, задържаха митническите служители на пристанище Варна-Запад. Това е нов вид силен прекурсор за производство на наркотици. Цената при реализация на подобно количество АПАА от нелегални разпространители възлиза на над 500 милиона евро. Информация за разкритието съобщиха на съвместна пресконференция заместник-директорът на Агенция „Митници“ Юлиан Мирков, началникът на Митница Варна Светлан Савов и административният ръководител на Окръжна прокуратура-Варна Владимир Чавдаров. Контейнерът с наркотици, декларирани като лимонена киселина на Пристанище Варна-Запад, е попаднал едновременно в полезрението на два различни отдела в Митницата – за митническо разузнаване и разследване и за борба с наркотрафика, заяви Юлиян Мирков. След пристъпване към декларативен процес от страна на упълномощеното лице, Отделът за борба с наркотрафика е започнал специализирани проверки, необходими за установяване на стоката. След рентгеновото пролъчване резултатът не е показал нарушения и затова те са пристъпили към щателна митническа проверка, обясни Мирков. По думите му зад стоката, която е служела за прикритие и е декларирана като 300 чувала с лимонена киселина, са излезли още сто пакета с веществото АПАА. Заслугата за разкриването на огромното количество наркотично вещество на Пристанище Варна-Запад е изцяло на митническите органи, отчете зам.-директорът на Агенцията. Той добави, че проверката е станала по метода “Анализ на риска”. Анализиран е както получателят, така и изпращачът, дестинацията и видът на стоката. На кораба тя е била подредена по начин, който не позволява само с рентгеновия контрол да бъде установено наличие на нещо различно от декларираното в контейнера. В случая има добра предварителна подготовка, за да могат контролните органи да бъдат заблудени и пратката да може да мине митническия контрол без проблем. Крайният продукт на нелегалния пазар би могъл да се пласира за около 500 млн. евро, обобщи Юлиан Мирков. Основен потребител на този тип прекурсор са страните от Западна Европа, като през последните години такива нелегални лаборатории за производство на синтетични наркотици са засичани и в Централна и Източна Европа. В зависимост от това колко квалифициран е химикът и колко модерна е лабораторията, минимумът таблетки, който може да се произведе от 1 кг подобен прекурсор е 10 000 броя. Средната цена на черния пазар на подобно хапче е около 20 евро. Случаят е докладван веднага на дежурен прокурор при Окръжна прокуратура Варна. Образувано е досъдебно производство, което се провежда от разследващ митнически инспектор от Митница Варна под надзора на прокуратурата. Веществото от задържаната нелегална пратка е било законно доскоро не само в България, но и в целия Европейски съюз, отбеляза окръжният прокурор Владимир Чавдаров. Прокуратурата и митническите органи имат яснота откъде е поръчано веществото, за къде е било предназначено, кой по документи е декларатор и как е било декларирано. На тези въпроси обаче към този момент и двата органа не могат да дадат повече информация, тъй като следствието продължава.\r\nДиана СТОЕВА", "date": "2018.05.30", "title": "Огромна пратка със суровина за производство на наркотици за над 500 млн. евро задържаха митничари на пристанище Варна – Запад (ОБЗОР)"}
{"url": "http://www.focus-news.net/news/2018/05/30/2527714/the-independent-ruski-zhurnalist-i-kritik-na-kremal-e-ubit-v-kiev.html", "text": "Руският журналист и критик на Кремъл Аркадий Бабченко  е убит в Киев, пише британският вестник  The Independent.\r\nБабченко е застрелян в гръб, докато е влизал в апартамента си. Адвокат по образование, той е ветеран от двете чеченски войни и там е открил умението си да пише. Той е правил репортажи винаги от предната линия. Бяга от Русия през 2017 година, като първо се установява в Чехия, а по-късно в Украйна.\r\nНеговите критични репортажи за Сирия са довели до заплахи за живота на него и семейството му. Журналистът се превръща в омразна фигура за Москва. Убийството му е част от поредица от шумни убийства в Киев, не всички, от които изглеждат свързани с Русия.\r\nСпоред основателя на вестник „Новая газета“ Дмитрий Муратов  убийството му със сигурност е свързано с журналистическата му дейност. Юлиян Марков", "date": "2018.05.30", "title": "The Independent: Руски журналист и критик на Кремъл е убит в Киев"}
{"url": "http://www.focus-news.net/news/2018/05/30/2527712/the-guardian-italiya-e-izpravena-pred-risk-ot-nova-finansova-kriza.html", "text": "Италия е изправена пред риск от нова финансова криза, пише британският вестник The Guardian.\r\nСтраховете, които обзеха финансовите пазари се основат на изявлението на централната банка на Италия, че лидерите на страната може да не спазват финансовите ограничения и задълженията си към Еврозоната.\r\nНарастват страховете, че италианците може да застанат срещу еврото, заради обвиненията към европейските политици, че не уважават техния вот. Изключение прави само председателят на Европейския съвет Доналд Туск, който казва: „ Ние сме тук за да служим на хората, а не да ги наставляваме, след като германският еврокомисар по  бюджета заяви, че пазарните сътресения ще покажат на италианците колко е опасно да подкрепяш популисти.\r\nВероятността  Котарели да получи вот на доверие в парламента е почти нулева, което може да означава избори още през юли тази година. Юлиян Марков", "date": "2018.05.30", "title": "The Guardian: Италия е изправена пред риск от нова финансова криза"}
{"url": "http://www.focus-news.net/news/2018/05/30/2527715/sport-arzhentina-pobedi-haiti-v-priyatelki-mach-s-40.html", "text": "Футбол: Аржентина победи Хаити в приятелски мач – контрола преди Световното първенство в Русия с категоричния резултат 4:0 след три гола на звездата на тима Лионел Меси и един на Серхио Агуеро. Аржентина игра с всичките си титуляри пред собствена публика в Буенос Айрес и показа добра форма преди големия футболен форум.", "date": "2018.05.30", "title": "Спорт: Аржентина победи Хаити в приятелки мач с 4:0"}
{"url": "http://www.focus-news.net/news/2018/05/30/2527716/", "text": "Тенис:Григор Димитров излиза на корта на тенис турнира Ролан Гарос в Париж срещу американеца Джаред  Доналдсън, който е 57-ми в Световната ранглиста. Мачът ще се играе в ранния след обяд . Джаред Доналдсън победи в първия кръг Николас Хари от Чили  с 3:2 сета,  а българинът се наложи над Мохамед Сафуат от Египет с 3:0 сета.  Победителят от мача ще играе с победителя от мача Фернандо Вердаско – Гуидо Андероци", "date": "2018.05.30", "title": "Спорт: Григор Димитров излиза на корта срещу американеца Доналдсън"}
{"url": "http://www.focus-news.net/news/2018/05/30/2527718/pregled-na-osnovnite-temi-v-ruskiya-pechat-agentsiya-fokus.html", "text": "В Киев е убит избягалият в Украйна руски журналист Аркадий Бабченко, пише руският ежедневник “Ведомости“.\r\nИзданието започва с известните факти около убийството на журналиста. Киевската полиция е потвърдила, че на 29 май в Днепровския район на Киев е прострелян в гърба човек, който е починал в линейката по пътя за болниците. Идентифициран е като руския гражданин Аркадий Бабченко – известен противник на руския президент Владимир Путин.\r\nГлавната версия за убийството към момента е професионалната му дейност по думите на началника на полицията в Киев . Жена му е в шоково състояние и за сега не може да даде показания. По случая е възбудено углавно дело за умишлено убийство.:\r\nОт руското Министерство на външните работи заявяват, че „нивото на физическо насилие, убийства по отношения на работниците в средствата за масова информация в тази държава нараства, а разследванията не водят до наказание на престъпниците“ и „кървавите престъпления и  тоталната безнаказаност са станали рутина за киевския режим“. Министерството настоява украинските власти да положат всички усилия за оперативно разследване.\r\nРеакциите на други официални руски институции не се различават особено по смисъл и очакват украинската страна да си свърши работата по разследването.\r\nВестник „Новая газета\", в която е работил журналиста обявява, че ще започне собствено журналистическо разследване на смъртта му.:\r\nАракадий Бабченко е известен военен журнаист. Той е взе участие в първата чеченска война като наборник, а във втората като наемник. През 2000-та година преминава в запаса с чин старшина от гвардията. След това работи като кореспондент в „Московский комсомолец\", кореспондент на руската НТВ, където води военно предаване. По-късно работи в „Новая газета“ с убитата Анна Политковская .\r\nПрез 2014 той отразява процеса на смяна на властта в Украйна, а през 2015 година подава иска до Върховния съд за разсекретяване на данните за загинали в мирно време военнослужещи. През декември 2016 публикува пост, в който отказва да скърби за загиналите артисти  в разбилия се самолет, пътували до Сирия. През февруари 2017 година напуска Русия заради заплахи за живота му и този на семейството му. Живее в Чехия, Израел, а  през август 2017 се пренася окончателно в Украйна. Там работи за канала  ATR, където води собствено предаване.\r\nСам себе си журналистът наричал „дисидент“.\r\n***Руският вестник “Новая газета“ публикува кратък  спомен за журналиста, който е работил последно за вестника, като включително е бил сътрудник на убитата журналистка Анна Политковская.\r\nАбсолютно прям. Абсолютно честен. Истински художник, писател, за който е била по-важна гражданската позиция, отколкото осмислянето на случващото се.\r\nИменно той е написал за вестника най-хубавите репортажи от войната с Южна Осетия. \r\nВ отношенията между Бабченко и редакцията е имало и щастливи моменти и моменти на пълно неразбиране. Не си е подбирал нито враговете нито думите. \r\n***Как Украйна разследва разстрела на Аркадий Бабченко, пише руският вестник “Московский комсомолец“.\r\nИзданието пише, че убийството на руския журналист е предизвикало огромен резонанс. Очевидно е ,че убиеца е поразил още една цел – да увеличи взаимната вражда.\r\nУкраинският политолог Кирил Молчанов смята, че истинско разследване няма да има , ще бъде обвинена „ръката на Кремъл“,  а ястребите от Министерството на вътрешните работи ще обявят Кремъл като поръчител на убийството.\r\nДенис Денисов  заявява, че „за пореден път в Украйна се случва загадъчно убийство на човек, напуснал Русия по политически мотиви. Няма никакви съмнения, че украинските власти ще саботират разследването.\r\nКиев естествено  ще се опита да използва случая за продължение на историята със Скрипал . никакви доказателства  няма да се търсят, подобно на Великобритания. Главното е ,че западните медии са представили информацията по подходящ начин. В резултат ше се формира образът на Кремъл като убиец на своите недоброжелатели.\r\nСпоред изданието Русия въобще е последната страна , която може да бъде заподозряна в заговор с цел убийство, а Бабченко може да не е последната жертва на тази кампания. \r\n***Може ли признаването на Крим да бъде условие за приятелство с Русия. пита руският вестник Взгляд.\r\nПризнаването на Абхазия и Южна Осетия от страна на Сирийската арабска република е благодарност за направеното от Русия за Сирия и изданието се пита дали не трябва Русия да оказва натиск върху съюзниците да признаят тези републики.\r\nДосега тези две република са признати от Русия, Венецуела, Никарагуа и островните държави Науру и Вануату.\r\nСлед признаването на двете отцепили се от Грузия държави Грузия е предприела стъпки по прекъсване на дипломатическите отношения със Сирия. Изданието пише, че Грузия не постъпва по-различно от Китай, който не разрешава на страните от света да признават Тайван.\r\nПо въпроса за признаването на Крим за част от Русия от страна на Сирия положението е горе-долу същото. \r\nСпоред изданието Русия помага на много страни по света и е необходимо да изисква от тях признаването на Абхазия и Южна Осетия за независими държави, а Крим за част от Руската федерация. Вестникът припомня как САЩ и Европейския съюз са оказвали натиск върху своите съюзници да признаят Косово.\r\nВсе пак Русия не е като САЩ  и не изисква от своите съюзници задължително да признават тези територии. Дори самата Русия признава „Едина Молдова“ , защото има относително добри отношения със страната.", "date": "2018.05.30", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/05/30/2527719/pregled-na-osnovnite-temi-v-britanskiya-pechat-agentsiya-fokus.html", "text": "Италия е дълбоко разделена от заплахата  за бъдещ референдум за членството в ЕС, пише британският вестник The Times.\r\nСлед неуспеха на двете популистки партии да оглавят  коалиционно правителство и назначаването на технически премиер от средите на световните финансови институции, лидерите на двете партии обвиниха  президент, че се подчинява на Берлин, а не на италианските избиратели.\r\nМатео Салвини, лидерът на Лигата, заяви, че следващите избори ще бъдат референдум дали Италия да бъде „свободна или поробена“, въпреки че  партията му се отказа от напускане на Еврозоната.\r\nСпоред  Джовани Орсина лидерите на двете популистки партии са намалили малко антиевропейската реторика, за да не уплашат избирателите.\r\nПазарите са обезпокоени от това, че двете партии имаха намерение да нарушат баланса на разходите и приходите  чрез орязване на данъците и увеличаване на социалните разходи .\r\nОт друга страна 260 хиляди италианци подкрепят действията на президента в петиция. Социолозите отбелязват, че Италия е разделена като никога досега.\r\n***Италия е изправена пред риск от нова финансова криза, пише британският вестник The Guardian.\r\nСтраховете, които обзеха финансовите пазари се основат на изявлението на централната банка на Италия, че лидерите на страната може да не спазват финансовите ограничения и задълженията си към Еврозоната.\r\nНарастват страховете, че италианците може да застанат срещу еврото, заради обвиненията към европейските политици, че не уважават техния вот. Изключение прави само председателят на Европейския съвет Доналд Туск, който казва: „ Ние сме тук за да служим на хората, а не да ги наставляваме, след като германският еврокомисар по  бюджета заяви, че пазарните сътресения ще покажат на италианците колко е опасно да подкрепяш популисти.\r\nВероятността  Котарели да получи вот на доверие в парламента е почти нулева, което може да означава избори още през юли тази година.\r\n***Руският журналист и критик на Кремъл Аркадий Бабченко  е убит в Киев, пише британският вестник  The Independent.\r\nБабченко е застрелян в гръб, докато е влизал в апартамента си. Адвокат по образование, той е ветеран от двете чеченски войни и там е открил умението си да пише. Той е правил репортажи винаги от предната линия. Бяга от Русия през 2017 година, като първо се установява в Чехия, а по-късно в Украйна.\r\nНеговите критични репортажи за Сирия са довели до заплахи за живота на него и семейството му. Журналистът се превръща в омразна фигура за Москва. Убийството му е част от поредица от шумни убийства в Киев, не всички, от които изглеждат свързани с Русия.\r\nСпоред основателя на вестник „Новая газета“ Дмитрий Муратов  убийството му със сигурност е свързано с журналистическата му дейност.\r\n***Джордж Сорос, който подкрепя идеята за нов референдум за Брекзит във Великобритания ще организира нова кампания за оставане в Европейския съюз, пише британският консервативен вестник Daily Express.\r\nСорос е завил, че ЕС е в „екзистенциална криза“ и решението на Великобритания да го напусне е нанесло много вреди. Той казва, че Брекзит е пример за териториална десинтеграция – процес вредящ и на двете страни.\r\nСпоред него въпреки тежката криза, в която се намира ЕС, му се налага да договаря споразумението с Обединеното кралство за напускане.\r\n„Разводът може да отнеме повече от пет години, а пет години са цяла вечност в политиката, особено в тези революционни времена“, казва Сорос на конференция в Париж.\r\nТой смята, че едно решение за оставане на Великобритания  може да бъде от голяма полза и за двете страни, като ще запълни очертаващата се дупка в европейския бюджет, а и ще предпази Великобритания от раздялата с единния европейски пазар.", "date": "2018.05.30", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/05/30/2527720/tass-poslanikat-na-rusiya-v-oon-predpolaga-che-kiev-shte-obvini-moskva-za-ubiystvoto-na-ruskiya-zhurnalist.html", "text": "Посланикът на Русия в ООН Василий Небензя предполага, че Киев ще обвини Москва за убийството на руския журналист Аркадий Бабченко, предава  TACC.\r\nНа заседание на Съвета за сигурност на ООН той отбелязва, че  независимите и опозиционни журналисти в Украйна биват наричани „агенти на Кремъл“ и ги убиват, а престъпленията не се разследват .\r\n„В Киев беше убит руски гражданин, журналиста Аркадий Бабченко. Това стана преди няколко часа. Можем да предположим, че украинските власти ще обвинят Русия, Това се е случвало неведнъж.“, казва Небензя. По негови думи журналистите бягат от Украйна „от преследване, ако не, ги арестуват като Кирил Вишински, украински гражданин, директор на РИА Новости Украйна“.\r\n„ В изказването на украинския външен министър Павло Климкин вече прозвучаха намеци за версията за убийството на нещастния журналист Аркадий Баченко. Украинското следствие, украинското правосъдие , което ние добре познаваме, навярно ще намери там руска следа“, допълни Небензя. Юлиян Марков", "date": "2018.05.30", "title": "ТАСС: Посланикът на Русия в ООН предполага, че Киев ще обвини Москва за убийството на руския журналист"}
{"url": "http://www.focus-news.net/news/2018/05/30/2527721/sport-levski-lukoyl-e-noviyat-basketbolen-shampion-na-balgariya.html", "text": "Баскетбол:Левски Лукойл е новият баскетболен шампион на България, след като победи Балкан Ботевград  с 86:85 и с 3:1 победи спечели финалната серия. За Левски Лукойл това е първа титла в историята. Отборът беше създаден в началото на  януари след обединението между Левски и Лукойл Академик. За шампионите най-резултатен бе Божидар Аврамов с 18 точки.", "date": "2018.05.30", "title": "Спорт: Левски Лукойл е новият баскетболен шампион на България"}
{"url": "http://www.focus-news.net/news/2018/05/30/2527723/pregled-na-mezhdunarodnite-novini-do-6-chasa-agentsiya-fokus.html", "text": "Японските власти разглеждат възможността през август в Сингапур да се проведат преговори със Северна Корея на равнище външни министри.\r\nСпоред източници от японското правителство Токио е дало информация за намерението си да проведе преговори между своя външен министър Таро Коно и неговия севернокорейски колега Ли Йон-хо в кулоарите на международната конференция за сигурността. Япония планира преговорите при постигане на прогрес по ядрената и ракетната програми на Пхенян по време на срещата между лидера на Северна Корея Ким Чен-ун и президента на САЩ Доналд Тръмп.\r\nСпоред японските медии срещата на министрите може да се проведе между 1 и 4 август, когато се очаква и двамата да участват на регионалния форум на АСЕАН в Сингапур. \r\n*** Парламентът на Португалия отхвърли проектозакон, който да легализира евтаназията за смъртно-болните жители на страната. Предложението е отхвърлено с малка разлика, което ще доведе до продължителен бъдещ дебат по въпроса.\r\nПроектозаконът, предложен от управляващите социалисти спечели 110 гласа в 230-местния парламент, но срещу него гласуваха 115 депутати след разгорещен дебат и гласуване, при което всеки депутат трябваше да обяви личната си позиция. \r\nПроектозаконът на социалистите предвижда легализацията на медицински подпомогнатата смърт въз основа на информирана молба от пациентите, страдащи от сериозни и нелечими болести без възможно оздравяване.\r\n***Генералният секретар на ООН Антонио Гутериш пристигна на посещение в Мали.\r\nАнтонио Гутериш бе посрещнат от президента на Мали Ибрахим Кейта на международното летище в столицата на Мали Бамако, след което посети базата на мироопазващата мисия на ООН за официалната церемония по случай Международния ден на Сините каски. Генералният секрета на ООН засвидетелства подкрепата си за мироопазващите сили в страната, които се изправят срещу ислямските терористи, отговорни за смъртта на множество техни колеги. Само за миналата година в Мали са загинали 21 военни и седем цивилни служители на мироопазващата мисия на ООН.  \r\nМисията на ООН в страната наброява 12 500 военни и полицейски служители. От началото на мироопазващата мисия на ООН в Мали през 2013 година до сега са загинали повече от 160 души, което е повече от половината от всички загинали служители на мироопазващи мисии на ООН по света.\r\n***  Новоизбраният регионален президент на Каталуния Куим Тора успя да формира правителство, което да не включва местни политици, които в момента да са в затвора, в изгнание или преследвани от правосъдието на Испания заради сепаратизъм.\r\nКуим Тора, който по-рано предизвика централните власти в Мадрид,  когато назначи четирима министри, затворени или заточени „подписа нов указ за назначаване, за да образува правителство в Каталуния“,  твърди негово официално заявление, в което вече не личности, преследвани от правосъдието.\r\n***САЩ поиска спешно свикване на съвета за сигурност заради палестинския ракетен обстрел срещу Израел.\r\nОчаква се заседанието да се проведе в сряда и да се обсъдят атаките, извършени от Ивицата Газа, за които поеха отговорност „Хамас“ и „Ислямски джихад“. Израел нанесе ответни въздушни удари по бази на въоръжените палестински групировки.\r\nАмериканският посланик в ООН Ники Хейли заяви, че „снарядите, изстреляни от палестинските територии са ударили гражданска инфраструктура включително детска градина“.\r\n„Съветът за сигурност трябва да е възмутен и да отговори на поредната проява на насилие, насочена към невинни израелски граждани и палестинските власти трябва да бъдат държани отговорни за това, което се случва в Ивицата Газа“, добави Ники Хейли.\r\n***Белият дом върви към финализиране на подготовката за търговски санкции срещу Китай.\r\nПрезидентът Доналд Тръмп е заявил, че има намерение да финализира подготовката по налагането на търговски санкции срещу Китай въпреки предстоящото посещение на американска делегация  в Пекин за разговори по уреждане на търговките спорове.\r\nОт Белия дом обявиха, че тези санкции, обявени през март са фокусирани  върху кражбата на американска интелектуална собственост от страна на Китай и все още се работи върху тях. Очаква се те да бъдат обявени другия месец.\r\nТова е поредната смяна на курса от страна на американския президент, който варира от остри заплахи до обещания за компромиси\r\nПреди по-малко от десет дни министърът на финансите на САЩ Стивън Мнучин заяви, че в момента наказателните тарифи срещу Китай са в „процес на изчакване“.\r\n***Губернаторът на Мисури Ерик Грайтенс подаде оставка заради сексскандал и финансово разследване\r\nОбещаващият някога политик – изгряваща звезда на Републиканската партия се оттегли във вторник заради разследването на сексскандал и нарушения във финансирането на кампанията му.\r\nПроблемите на Грайтенс започнаха, когато се разбра през 2015, че е имал извънбрачна връзка и обвинения, че се опитал да изнудва любовницата да мълчи за връзката им с нейна полугола  снимка. След това започна разследване на възможни нарушения на финансирането на предизборната му кампания – използването на нестопанска организация с цел укриване самоличността на дарителите на кампанията му, както и получаването на дарения от чуждестранни донори.\r\n***Руският журналист и критик на Кремъл Аркадий Бабченко  е убит в Киев.\r\nБабченко е застрелян в гръб, докато е влизал в апартамента си. Адвокат по образование, той е ветеран от двете чеченски войни и там е открил умението си да пише. Той е правил репортажи винаги от предната линия. Бяга от Русия през 2017 година, като първо се установява в Чехия, а по-късно в Украйна.\r\nНеговите критични репортажи за Сирия са довели до заплахи за живота на него и семейството му. Журналистът се превръща в омразна фигура за Москва. Убийството му е част от поредица от шумни убийства в Киев, не всички, от които изглеждат свързани с Русия.\r\nСпоред основателя на вестник „Новая газета“ Дмитрий Муратов  убийството му със сигурност е свързано с журналистическата му дейност.\r\n***Посланикът на Русия в ООН Василий Небензя предполага, че Киев ще обвини Москва за убийството на руския журналист Аркадий Бабченко.\r\nНа заседание на Съвета за сигурност на ООН той отбелязва, че  независимите и опозиционни журналисти в Украйна биват наричани „агенти на Кремъл“ и ги убиват, а престъпленията не се разследват .\r\n„В Киев беше убит руски гражданин, журналиста Аркадий Бабченко. Това стана преди няколко часа. Можем да предположим, че украинските власти ще обвинят Русия, Това се е случвало неведнъж.“, казва Небензя. По негови думи журналистите бягат от Украйна „от преследване, ако не, ги арестуват като Кирил Вишински, украински гражданин, директор на РИА Новости Украйна“.\r\n„ В изказването на украинския външен министър Павло Климкин вече прозвучаха намеци за версията за убийството на нещастния журналист Аркадий Баченко. Украинското следствие, украинското правосъдие , което ние добре познаваме, навярно ще намери там руска следа“, допълни Небензя.", "date": "2018.05.30", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/05/30/2527717/daily-express-kampaniyata-na-dzhordzh-soros-za-nov-referendum-za-brekzit-shte-zapochne-sledvashtite-dni.html", "text": "Джордж Сорос, който подкрепя идеята за нов референдум за Брекзит във Великобритания ще организира нова кампания за оставане в Европейския съюз, пише британският консервативен вестник Daily Express.\r\nСорос е завил, че ЕС е в „екзистенциална криза“ и решението на Великобритания да го напусне е нанесло много вреди. Той казва, че Брекзит е пример за териториална десинтеграция – процес вредящ и на двете страни.\r\nСпоред него въпреки тежката криза, в която се намира ЕС, му се налага да договаря споразумението с Обединеното кралство за напускане.\r\n„Разводът може да отнеме повече от пет години, а пет години са цяла вечност в политиката, особено в тези революционни времена“, казва Сорос на конференция в Париж.\r\nТой смята, че едно решение за оставане на Великобритания  може да бъде от голяма полза и за двете страни, като ще запълни очертаващата се дупка в европейския бюджет, а и ще предпази Великобритания от раздялата с единния европейски пазар. Юлиян Марков", "date": "2018.05.30", "title": "Daily Express: Кампанията на Джордж Сорос за нов референдум за Брекзит ще започне следващите дни"}
{"url": "http://www.focus-news.net/news/2018/05/30/2527724/the-telegraph-britanski-grazhdanin-e-zaginal-na-letishte-dalaman-v-turtsiya-padayki-ot-samolet.html", "text": "Британски гражданин е загинал на летище Даламан в Турция, падайки от самолет, пише британският вестник The Telegraph.\r\nСпоред информации на местни медии екипажът се е опитвал да свали пътника от самолета, като при  опитите да бъде свален, той е паднал от вратата на самолета. Закаран е в болница в безсъзнание със счупени ребра. Той е починал без да дойде в съзнание. \r\nПо данни на местните медии той е чакал три дни на летището, след като е бил загубил билета си. След като най-накрая е успял да се качи на самолет, той е започнал да спори с екипажа на самолета и му е било наредено да слезе от самолета.\r\nЗапочнало е разследване. Юлиян Марков", "date": "2018.05.30", "title": "The Telegraph: Британски гражданин е загинал на летище Даламан в Турция, падайки от самолет"}
{"url": "http://www.focus-news.net/news/2018/05/30/2527722/pravitelstvoto-utvardi-natsionalnata-zdravna-karta-na-balgariya-obzor.html", "text": "Правителството утвърди Националната здравна карта на България. Тя е изготвена с участието на широк кръг представители на заинтересованите страни – здравни институции, общини, съсловни и пациентски организации, и чрез нея се определят и планират на териториален принцип потребностите на населението от достъпна извънболнична и болнична медицинска помощ и се осъществява националната здравна политика. Основната цел на Национална здравна карта е структурата на здравната мрежа да се адаптира към потребностите на населението, гарантирайки на всеки български гражданин равнопоставен достъп до здравни услуги. В документа се предвижда в областите, в които броят на болничните легла надвишава потребностите на населението, Националната здравноосигурителна каса да сключва договори с лечебни заведения по критерии и по ред, определени с наредба на министъра на здравеопазването. С Картата е определена още и нуждата от лекари, лекари по дентална медицина и специалистите от професионално направление „Здравни грижи“ в извънболничната медицинска помощ. Неин елемент е и Картата на системата за спешна медицинска помощ, съдържаща броя, местоположението и районите на обслужване на структурите за спешна помощ.\r\nМинистърът на здравеопазването Кирил Ананиев посочи, че от разговорите с Българския лекарски съюз и различните организации е станало ясно, че те не разбират добре целите и съдържанието на Националната здравна карта. „Тя определя настоящото състояние на системата и съответните потребности от медицинска дейност, която е необходимо да се предостави на населението на нашата страна“, каза още той. Здравният министър посочи, че българското население е 7 млн. души и чрез Националната здравна карта ще се осигури поне по една хоспитализация в болница на 45% от гражданите. \r\nМинистър Ананиев обясни, че в Националната здравна карта се предвиждат 33 481 за активно лечение в болниците. „И няма да има български гражданин, на когото да му бъде отказана медицинска помощ на базата на това, че някъде не са разкрити легла, тъй като имаме сериозен резерв“, коментира той. В Картата е предвижда още и всеки един общопрактикуващ лекар да има пациентска листа от 1500 души, а на всеки хиляда души да се пада един зъболекар.\r\nНационалната здравна карта ще бъде валидна до следващата година, когато ще бъде приета нова заедно с новия рамков договор за 2019 г. и новия здравноосигурителен модел.\r\nЦветилена СИМЕОНОВА", "date": "2018.05.30", "title": "Правителството утвърди Националната здравна карта на България (ОБЗОР)"}
{"url": "http://www.focus-news.net/news/2018/05/30/2527728/predstoyashti-sabitiya-v-stranata-za-30-may-agentsiya-fokus.html", "text": "***\r\nОт 16.00 часа в Гербова зала на „Дондуков“ 2 президентът Румен Радев ще посрещне абитуриенти от над 60 специализирани институции за деца и младежи от цялата страна. В 19.00 часа в ресторант „Лаура“, Национален дворец на културата, ще започне балната вечер за абитуриентите.\r\n***\r\nОт 11.00 часа пред Палата 3 на Международния панаир – Пловдив президентът и Върховен главнокомандващ на Въоръжените сили Румен Радев и министърът на отбраната Красимир Каракачанов ще открият 13-ата специализирана международна изложба за отбранителна техника „Хемус – 2018“. От 10.00 часа в зала „Пресклуб“ на панаирния град заместник-министърът на отбраната Анатолий Величков ще даде пресконференция, в която ще участват и представители на Министерството на икономиката и на организационния комитет на изложението.\r\n***\r\nОт 10.00 часа в зала „Мраморна“ в Министерството на труда и социалната политика ще се проведе кръгла маса по въпросите на методите и подходите за измерване на жизненото равнище и бедността на национално ниво. Събитието ще бъде открито от д-р Султанка Петрова, заместник-министър на труда и социалната политика.\r\n***\r\nОт 9.00 часа ще започне пленарното заседание на Народното събрание.\r\n***\r\nОт 9.00 часа до 18.15 часа в литературен клуб „Перото“ ще се проведе Европейски форум за гражданско участие \"Гражданско участие и вземане на решения съвместно с гражданите\".  \r\n***\r\nОт 9.30 часа в 21 състав на Софийския градски съд ще се гледа делото срещу Герман К. \r\n***\r\nОт 9.30 до 10.00 часа в „SOHO\" (ул. „Искър\" № 4) ще се проведе бизнес закуска „Как да победим хидрата на корупцията в КАТ. Подводните камъни при регистрация на МПС“. \r\n***\r\nОт 9.30 часа 6 състав на Специализирания наказателен съд ще гледа делото срещу Атанас А., Красимир Я. и Николай Р., обвинени в организиране и ръководене на организирана престъпна група.\r\n***\r\nОт 10.00 часа 14 състав на Специализирания наказателен съд ще гледа делото срещу Мартин А., Валентин Я., Валери Ал. и др., обвинени в организиране и ръководене на организирана престъпна група.\r\n***\r\nОт 10.00 часа 12 състав на Специализирания наказателен съд ще гледа делото срещу Младен М., Мария Тр., Полина Тр. и др., обвинени в организиране и ръководене на организирана престъпна група.\r\n***\r\nОт 10.00 часа 12 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.\r\n***\r\nОт 10.00 часа в градината на шеф Андре Токев Ресторант ANDRe (ул. „Хан Крум\" 3) ЕКОПАК ще представи резултатите и новите си проекти. \r\n***\r\nОт 10.30 часа в Национален пресклуб БТА ще се проведе Обществена дискусия на тема: „Езикът и агресията в детските телевизионни канали”.\r\n***\r\nОт 11.00 часа в сградата на \"Черковна\" 90 Специализираната прокуратура и ГДБОП ще дадат брифинг във връзка с организирана престъпна група за разпространение на наркотици, задържана с голямо количество дрога.\r\n***\r\nОт 11.00 часа в зала №3 \"Инж. Стоимен Сарафов\" на втория етаж на Федерацията на научно-техническите съюзи ( ул. „Георги С. Раковски“ №108) ще се проведе кръгла маса на тема „Има ли София интегрирана система за управление на отпадъците?“. Събитието е по инициатива на Дискусионен клуб „Политика 21“ към БСП – София. \r\n***\r\nОт 11.00 часа в ИнфоЦентър София2018 ще се състои пресконференция по повод Седмото поредно издание на турнирите Албена Къп.\r\n***\r\nОт 12.00 часа в централното фоайе на Националната галерия „Квадрат 500“ (пл. „Св. Александър Невски“ на ул. „19-ти февруари“ 1) ще се състои поклонението пред тленните останки на акад. Светлин Русев. \r\n***\r\nОт 12.30 часа в зала 207 в сградата на БАН (ул. „15 ноември“ №1) ще се състои пресконференция във връзка със стартирането на проект „Национален център по мехатроника и чисти технологии“. Представянето на проекта от ще бъде от 12.30 часа в Големия салон. \r\n***\r\nОт 13.00 часа в пресклуба на БТА ще се проведе пресконференция на тема „Пренебрегването и насилието в детството предопределят лошото здраве в зряла възраст“. \r\n***\r\nОт 13.00 часа 5 състав на Специализирания наказателен съд ще гледа делото срещу Мирослав В., Живко И. и др., обвинени в организиране и ръководене на организирана престъпна група.\r\n***\r\nОт 13.00 часа до 17.00 часа в Бизнес център „Капитал Форт“ в зала „Ню Йорк“ ще се проведе експертен форум „Чист въздух за здраве в София“. \r\n***\r\nОт 13.00 часа в Park Center Sofia (София, бул. Арсеналски № 2), етаж 3 ще се състои пресконференция по повод отбелязването на Световния ден за борба с множествената склероза. \r\n***\r\nОт 14.00 часа 13 състав на Специализирания наказателен съд ще гледа делото срещу Димитър В., обвинен в изнудване. \r\n***\r\nОт 14.30 часа 14 състав на Специализирания наказателен съд ще гледа делото срещу Валентин К. и Красимир Й., обвинени в организиране и ръководене на организирана престъпна група.\r\n***\r\nОт 14.30 часа в НДК започва межуднародната конференция на тема “Общоевропейски продукт за лично пенсионно осигуряване (ОЕПЛПО) - регламент, ефекти и проблеми“.\r\n***\r\nОт 15.30 часа 11 състав на Специализирания наказателен съд ще гледа делото срещу Димитър В., обвинен в изнудване. \r\n***\r\nОт 18.30 часа е American Corner (площад Славейков 4) ще се проведе конференция за медиите и фалшивите новини. \r\n***\r\nОт 19.00 часа в литературен клуб „Перото“ ще бъде представено българското издание на книгата „Някой като теб” от каталонския писател Шавиер Бош. \r\n***\r\nОт 19.30 часа ще се състои спектакълът „Пътуване към ада“ от Метеор и ДНК - Пространство за съвременен танц и пърформанс. \r\n***\r\nОт 19.30 часа в “София Хотел Балкан“, зала “Роял”, за 10-та поредна година ще бъдат връчени най-престижните застрахователни и пенсионноосигурителни отличия.\r\n***\r\nОт 20.00 часа в Театър „Азарян“ ще се проведе Мултимедийният спектакъл „Магическите гласове на България”.\r\n***\r\nОт 15.30 часа в Тържествената зала на Читалище „Никола Вапцаров-1894“ ще се проведе творческа среща с доц. д-р Даниела Дикова. От 17.00 часа в големия салон на читалището ще се състои клавирен концерт „Виенски класици“. \r\n***\r\nОт 17.15 часа в малкия салон на НЧ „Христо Ботев 1884“ ще се състои церемония по награждаване на участниците в инициативата „УикиБотевград“. \r\n***\r\nОт 10.00 часа пред Магазия 1 ще се проведе Конкурс „Светът започва от морето, светът започва от Бургас“.\r\n***\r\nОт 12.15 часа в хотел „Аква“ в зала „Амфибия“  ще се проведе брифинг на кръгла маса на тема „Замърсяването на Черно море с пластмасови отпадъци-инициатива за сътрудничество за превръщане на настоящите предизвикателства в бъдещи възможности за устойчиво развитие“. \r\n***\r\nОт 17.30 часа ще се проведе почистване на плажа в посока Солниците.\r\n***\r\nОт 9.30 часа на посещение във Военноморските сили ще бъде началникът на Щаба на ВМС на Р Румъния вицеадмирал Александру Мършу.\r\n***\r\nОт 11.00 часа до 12.30 часа в района на търговския център на бул. „Ян Палах“ №10 ще се проведе скринингова кампания за измерване на въглеродния оксид в издишания въздух и количеството на карбоксихемоглобин в кръвта на пасивни и активни пушачи по повод Световния ден без тютюн. \r\n***\r\nОт 14.00 часа в офиса на ПП ГЕРБ във Варна (ул. „Георги Бенковски” №1) общинският съветник доц. Антоанета Цветкова ще проведе приемна за граждани. \r\n*** \r\nОт 10.00 часа в голяма зала на Общината ще се проведе състезание за деца и ученици, организиран от Областна дирекция на МВР – Велико Търново. Поводът е 1-ви юни – Празника на детето. \r\n*** \r\nОт 14.00 часа в заседателната зала на Областна дирекция на МВР – Велико Търново ще се проведе отчет за работата на полицията през месец май и ще се акцентира на по- значимите случаи.  \r\n***\r\nОт 16.00 часа в Читалище „Надежда - 1869\" ще се проведе среща с писателя Миролюб Влахов.\r\n***\r\nОт 17.00 часа в музей „Възраждане и Учредително събрание“ ще бъде официално открита изложбата „Аргонавти на свободата – Гарибалди и българите“.\r\n***\r\nОт 17.30 часа в Изложбени зали „Рафаел Михайлов\" ще се проведе публична презентация на курсови работи на студенти от специалност \"Рисуване и интермедия\", Факултет по изобразително изкуство.\r\n***\r\nОт 18.00 часа в зала 30 на Младежки дом ще се проведе годишен концерт на учениците от Музикалната школа при Младежки дом.\r\n*** \r\nОт 18.00 часа в ДКС „Васил Левски“ ще бъде представен „Редки тъпанари“ – спектакъл на Теди Москов. \r\n***\r\nОт 19.00 часа в ДКС „Васил Левски“ ще се проведе спектакълът „Редки тъпанари“ на Теди Москов.\r\n***\r\nОт 19.00 часа в МДТ „Константин Кисимов\" ще се проведе постановката „Баядерка“. \r\n***\r\nОт 10.00 часа в спортна зала \"Фестивална\" заместник-кметът на Община Видин Венци Паков ще открие петия турнир по футбол на малки врати за ученици от 5-7 клас.\r\n***\r\nОт 17.30 часа в НЧ „Светлина“-с. Баница кметът на Община Враца Калин Каменов ще се срещне с ръководителите на 72-рия НТП „Козлодуй-Околчица”\r\n***\r\nОт 19.00 часа в Камерна зала ще се състои „Нора“ от Хенрик Ибесен.\r\n***\r\nОт 19.00 часа пред Община Враца ще се състои концерт на БТР.\r\n***\r\nОт 22.00 часа сградата на читалище „Развитие“ ще бъде осветена с триизмерно лазерно шоу, което ще представи живота и делото на Христо Ботев.\r\n*** \r\nОт  18.30 часа в НЧ „Напредък – 1869“ МТ „Алтернатива“ Горна Оряховица представя постановката „Фарисей“ по Дмитрий Псата, режисьор Симеон Христов. \r\n***\r\nОт 9.00 часа в заседателната зала на Община град Добрич ще се проведе кръгла маса на тема „Предучилищното образование – традиции, настояще и бъдеще“.\r\n***\r\nОт 11.30 часа в Народно читалище „Йордан Йовков – 1870 г.“, Детски отдел на библиотеката ще се проведе час по четене „Здравей, засмяно лято“. \r\n***\r\nОт 17.00 часа в концертна зала „Добрич“ ще се състои концерт „Писмо от детството“ с участието на деца от детските градини на град Добрич.\r\n***\r\nОт 19.00 часа в драматичен театър „Йордан Йовков“ ще се състои премиера на спектакъла „Преспанските камбани“ от Димитър Талев.\r\n***\r\nОт 19.00 часа в Младежки център в Концертна зала ще се състои спектакъл „Идеалните непознати“ на Клуб „Театър“ при Младежки център – Добрич с ръководител Лана Анцаридзе.\r\n***\r\nОт 18.00 часа ще се състои концерт на Теодосий Спасов и неговата група. \r\n***\r\nОт 10.00 часа до 13.00 часа в парк „Монтанезиум“ ще се проведе информационен ден по Проект „Твоят час“, в който участват всички училищата на територията на областта.\r\n***\r\nОт 9.30 часа в Районен съд-Пазарджик започва делото срещу бившия председател на Общинския съвет в град Септември Лазар Влайков, с чийто пистолет бе убит Наско Тонкев от село Виноградец. \r\n***\r\nОт 17.30 часа в Обединен детски комплекс ще се проведе открит урок с участието на  деца от подготвителна група към балетно студио „ИДА” на ЦПЛР-ОДК.\r\n***\r\nОт 18.30 часа в театрален салон ЦПЛР-ОДК ще се състои постановката „Не падай духом”  по Станислав Стратиев на ДЮТ „Мускетарите”.\r\n***\r\nОт 10.00 ч. в зала „Пресклуб“ на панаирния комплекс, заместник-министърът на отбраната Анатолий Величков ще даде пресконференция, в която ще участват също представители на Министерството на икономиката и на организационния комитет на изложението. От 11 часа пред Палата 3 заместник министър-председателят по обществения ред и сигурността и министър на отбраната Красимир Каракачанов ще открие международната изложба за отбранителна техника „Хемус 2018” – отразява Цветана \r\n ***\r\nОт 14:00 часа в Заседателната зала в сградата на Община Пловдив ще се състои награждаването на победителите от извънредния конкурс за деца от 9 до 15-годишна възраст за участие в международния космически лагер Space Camp Turkey 2018 г. в Измир.\r\n***\r\nОт 17.15 часа ще започне премахването на незаконна къща с пристройки за животни на улица „Батак“.\r\n***\r\nОт 10.30 часа в Зала 1 на Областна администрация – Русе ще се проведе втората пресконференция по проект „BG-RO E-GoverNet – Създаване на информационна мрежа за улесняване сътрудничеството между публичните власти, НПО, бизнеса и гражданите в трансграничния регион България-Румъния”.\r\n***\r\nОт 17.00 часа в Историческия музей ще се проведе „Детска нощ в музея“.\r\n*** \r\nОт 18.30 часа в салона на ПБНЧ „Еленка и Кирил Д. Аврамови – 1856” ще се проведе концерт на ДЮТА „Дунавска младост” с ръководител Виктор Маринов и възпитаници на вокалния педагог Корнелия Чекелева.\r\n***\r\nОт 11.00 часа в Пресклуб на БТА – Сливен ще се състои пресконференция на Сдружение \"Св. Георги Победоносец\" - Сливен по повод кампания за набиране на средства за довършване храма на светеца на Бармук баир.\r\n***\r\nОт 16.00 часа в Регионална библиотека „Николай Вранчев“ – Смолян- ще бъде открита изложба от фото-пленер „Смолян – перлата на Родопите“ \r\n***\r\nОт 18.00 часа в НЧ „Орфееви гори-1870“ – Смолян ще се проведе честване на 25-годишен юбилей на Младежки театър „Ирис“\r\n***\r\nОт 18.00 часа в зала „Петър Стайков” на бул. „България” № 43 Втора възпоменателна вечер, посветена на починали литературни творци, организира Клубът на дейците на културата.\r\n***\r\nОт 11.00 часа в Пресклуб на БТА – Стара Загора ще се състои пресконференция на Община Мъглиж и Сдружение \"Творецъ\".\r\n***\r\nОт 12.00 часа в Пресклуб на БТА – Стара Загора ще се проведе пресконференция на Медицинския факултет в Тракийския университет.\r\n***\r\nОт 18.00 часа в РБ „Захарий Княжески“ ще се проведе Празник на поезията - отчитане на резултатите от националния литературен конкурс „Николай Лилиев“.\r\n***\r\nОт 18.00 часа в Младежкия дом ще бъдат наградени победители в младежки конкурси в града. \r\n***\r\nОт 19.00 часа в Драматичен театър ще се състои „Полковникът птица“ от Христо Бойчев. \r\n***\r\nВ 8.00 часа пред паметника на Таньо войвода ще бъде открит 33-ят национален поход „По пътя на четата на Таньо войвода”.\r\n*** \r\nОт 11.00  часа дирекциите “Бюро по труда”, “Инспекция по труда” и “Социално подпомагане” в Търговище ще проведат поредната си съвместна пресконференция.\r\n***\r\nОт 8.00 часа на градския стадион в Хасково 8 отбора от областта ще спорят за Купата на АБФ. \r\n***\r\nОт 11.00 часа в залата на втория етаж в сградата на Община Хасково ще се проведе пресконференция. Темата е \"Писта затворен маршрут Хасково 2018\".\r\n***\r\nОт 18.00 часа на сцената на площад „Свобода“ цирков спектакъл ще представят актьорите от Студия „Алле“ от град Подолск, Русия. \r\n***\r\nОт 10.00 часа в сградата на кметството гл. инсп. Кирил Кирилов ще проведе среща с жителите на село Тъкач. \r\n***\r\nОт 17.00 часа в заседателна зала на ДКТ „Васил Друмев“ ще се състои среща с румънския драматург Мирча М. Йонеску.", "date": "2018.05.30", "title": "Предстоящи събития в страната за 30 май (Агенция „Фокус“)"}
{"url": "http://www.focus-news.net/news/2018/05/30/2527726/anadolu-agency-sasht-otrichat-da-sa-postigali-dogovorenost-s-turtsiya-za-manbidzh.html", "text": "САЩ отричат да са постигали договореност с Турция за Манбидж, предава турската Anadolu Agency.\r\n„Ние нямаме никакви споразумения с Турция. Съобщихме, че работната група между САЩ и Турция се е събрала в Анкара  петък миналата седмица. Ние продължаваме да имаме разговори за Сирия и други проблеми от общ интерес. Двете страни са начертали пътна карта за бъдещо сътрудничество, което включва и Манбидж „, заяви говорителят на държавния департамент Хедър Науърт. Юлиян Марков", "date": "2018.05.30", "title": "Anadolu Agency: САЩ отричат да са постигали договореност с Турция за Манбидж"}
{"url": "http://www.focus-news.net/news/2018/05/30/2527729/voice-of-america-mihail-saakashvili-prizovava-za-evropeyski-sanktsii-sreshtu-ukrainskite-upravnitsi.html", "text": "Бившият грузински премиер и настоящ украински опозиционер Михаил Саакашвили призова за европейски санкции срещу украинския президент и обкръжението му, обвинявайки ги в нарушения на човешките права, предава радио Voice of America.\r\nТой обвини Петро Порошенко, че е нарушил международното право, лишавайки го от украинско гражданство и насилствено прогонвайки го от Украйна.\r\nСпоред него санкциите трябва да бъдат наложени, за да принудят украинското ръководство да възстанови гражданството му и да бъдат проверени активите му, които по думите на Саакашвили са  придобити незаконно. Юлиян Марков", "date": "2018.05.30", "title": "Voice of America: Михаил Саакашвили призовава за европейски санкции срещу украинските управници"}
{"url": "http://www.focus-news.net/news/2018/05/30/2527730/prezidentat-rumen-radev-i-saprugata-mu-desislava-radeva-shte-badat-domakini-na-traditsionniya-abiturientski-bal-za-mladezhi-v-neravnostoyno-polozhenie.html", "text": "На 30 май ще се проведе традиционният абитуриентски бал за младежи в неравностойно положение. Събитието е част от благотворителната инициатива на държавния глава „Подкрепи една мечта“. Това съобщиха от прессекретариата на държавния глава. В рамките на инициативата младежите, израснали без родителски грижи, получават информация и напътствия за своята професионална реализация или обучение. През учебната 2017/2018 г. в нея ще участват 124 младежи. За 54 от тях специалистите от Бюрата по труда търсят подходяща форма на заетост, а 26 са избрали да продължават своето образование във висше училище. 44 от младежите ще бъдат настанени в друг вид социална услуга заради висока степен на увреждане и трайно намалена работоспособност. \r\nOт 16.00 часа в Гербова зала на „Дондуков“ 2 президентът Румен Радев ще посрещне абитуриенти от над 60 специализирани институции за деца и младежи от цялата страна. Тази година водещи на тържеството ще са абитуриентите Божана Атанасова от Разград и Слави Стоянов от Пловдив. \r\nИнтересите на Божана са насочени към професионална реализация в сферата на модата. Божана е сред зрелостниците, които ще преминат професионално обучение по фризьорство, осигурено от българо-италианската фирма „Кристиан оф Рома“ - партньор на инициативата. Изборът на Слави е да продължи своето образование в специалността „Социални дейности“ на Пловдивския университет „Паисий Хилендарски“. \r\nВ 19.00 часа в ресторант „Лаура“, Национален дворец на културата, ще започне балната вечер за абитуриентите. За пореден път екипът на продуцентска компания „Дрийм Тийм Прадакшънс” организира благотворително артистичната програма. Изпълнителите, които ще подкрепят инициативата, са Поли Генова, Михаела Филева, Любо Киров, Орлин Павлов, Искрата, Дара, Павел и Венци Венц, Дичо, Нели Петкова, група „D2“, група „4 Magic“ и Танцов ансамбъл „Пламъче“. С приветствия към зрелостниците ще се включат и актьорите Любомир Нейков, Ненчо Илчев, Ралица Паскалева, Силвия Лулчева и Наум Шопов.", "date": "2018.05.30", "title": "Президентът Румен Радев и съпругата му Десислава Радева ще бъдат домакини на традиционния абитуриентски бал за младежи в неравностойно положение"}
{"url": "http://www.focus-news.net/news/2018/05/30/2527727/aktualna-patna-obstanovka.html", "text": "През нощта ще е предимно ясно, на 30.05.2018 г. слънчево, с разкъсана висока облачност. След обяд над планините ще се развие купеста облачност, но вероятността за валежи е малка. Ще духа слаб, в Източна България – до умерен североизточен вятър. Максималните температури ще са между 26° и 31°, в София - около 27°. Това съобщиха от пресцентъра на Агенция „Пътна инфраструктура“.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•всички автомагистрали; \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•път I-1 Благоевград-ГКПП „Кулата“;\r\n•път I-4 п. в. „Коритна“-Велико Търново-Шумен;\r\n•път I-5 Русе-Велико Търново;\r\n•път I-8 ГКПП „Калотина“-София;\r\n•път I-9 Варна-Бургас;\r\n•път II-18 Околовръстен път София;\r\n•път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“:\r\nОбласт София: \r\nДо 31.07.2018 г. е ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Пловдив: До 30.06.2018 г. движението на МПС до 12 тона от км 134 до км 157 в участъка от Пловдив до Стара Загора се извършва двупосочно в платното за София с максимална скорост до 90 км/ч и повишено внимание поради извършване на ремонтни дейности. \r\nДвижението на МПС над 12 тона в участъка от км 133 до км 156 е ограничено в двете посоки поради ремонтни дейности до 30.06.2018 г. Обходни маршрути: \r\nВ посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. \r\nОбласт Стара Загора: \r\n- Временно движението по АМ „Тракия“ от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности до 30.09.2018 г.;\r\nОбласт Бургас: от км 308+107 до км 359+475 се извършва косене на тревни площи до 31.05.2018 г. Шофьорите да се движат с повишено внимание и съобразена скорост, спазвайки пътната сигнализация.\r\nАМ „Хемус“: \r\nОбласт София: \r\nДвижението се осъществява двупосочно в платното посока Варна от км 29+860 до км 35+150 поради ремонтни дейности на виадукт при км 33+600 и тунел „Витиня“ до 20.12.2018 г.\r\nДвижението се извършва двупосочно в платното посока Варна от км 36+170 до км 36+710 поради ремонтни дейности на виадукт „Коренишки дол“ при км 36+450 до 20.12.2018 г.\r\nДвижението се осъществява двупосочно в платното посока София от км 36+770 до км 38+150 ремонтни дейности на виадукт при км 37+920 до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтни дейности на виадукт „Коренишки дол“ при км 36+450 до 20.12.2018 г. Обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. \r\nОбласт Варна: \r\n- Движението в участъка от км 392+300 до км 399+850 Неофит Рилски - Девня посока Варна се осъществява с повишено внимание поради косене на тревни площи до 01.06.2018 г. Шофьорите да се движат с повишено внимание и съобразена скорост, спазвайки поставената пътна сигнализация. \r\nАМ „Струма“: \r\nОбласт Кюстендил: Шофьорите да се движат с повишено внимание и съобразена скорост в участъка Долна Диканя - тунел Блатино от км 42 до км 56 поради извършване косене на тревни площи до 01.06.2018 г. \r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности до 30.06.2018 г. \r\nОбходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133. \r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява двупосочно в платното посока Варна поради ремонт на виадукт „Звездица” до 15.10.2018 г. \r\nАМ „Люлин“: \r\nОбласт София: \r\nДо 30.06.2018 г. от км 7+100 до км 12+860 движението се осъществява двупосочно в платното за Перник поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nДвижението в тунел „Мало Бучино“ в посока София се осъществява само в изпреварващата лента до 30.06.2018 г. поради активизирало се свлачище в аварийната лента след тунела. \r\nДвижението при км 16+460 се осъществява в активната и изпреварваща лента в посока Благоевград  до 31.07.2018 г. поради аварийно-възстановителни дейности на свлекли се земни маси в аварийната лента. Участъкът е сигнализиран с пътни знаци. Водачите да се движат с повишено внимание. \r\nІІI. Въведени ограничения по основните пътни направления:\r\nПроходи\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета - целогодишно;\r\n- „Твърдишки“ - забранен за МПС над 10 т - целогодишно;\r\n- „Шипка“ -  целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nOбласт Враца:\r\nДвижението по път I-1 Мездра – Ботевград в района на село Лютидол се осъществява двупосочно в една лента поради частични ремонтни дейности до 01.06.2018 г. Участъкът е сигнализиран с пътни знаци. \r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nБелотинци – Монтана от км 74+736 до км 111+070 се осъществява двупосочно в една лента, поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 01.06.2018 г. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 15.06.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 30.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\nОбласт Кюстендил: Движение с повишено внимание в участъка Делян-Дупница-квартал „Левски” от км 314+000 до км 356+000 поради полагане на напречна маркировка. Сигнализирано с пътни знаци. Срок до 01.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\n- Русе – р-н Две могили  от км 11+000 до км 26+800 –  ремонтни дейности на асфалтовата настилка. Срок до 15.06.2018 г.;\r\n- движението в участъка Бяла – разклон Борово от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 12.06.2018 г.\r\nОбласт Габрово:\r\n- Движението в участъка Велико Търново - Дряново от км 115+300 до км 133+565 се осъществява с повишено внимание поради ръчно косене на тревни площи. Срок до 01.06.2018 г.\r\nОбласт Стара Загора:\r\n- Движение в една лента по път Стара Загора – с. Ягода от км 213+800 до км 225+600 поради ръчно косене на тревни площи. Движението в района се регулира от сигналисти. Срок до 31.05.2018 г.\r\n- Движение в една лента по път Стара Загора – с. Ягода от км 225+600 до км 235+400 поради ръчно косене на тревни площи. Движението в района се регулира от сигналисти. Срок до 30.05.2018 г.\r\nОбласт Хасково:\r\n- Движението в участъка между с. Козлец и границата на Област Хасково в посока Кърджали от км 308+000 до км 319+100 се осъществява двупосочно в една лента поради частичен ремонт на асфалтовата настилка. Срок до 31.05.2018 г.\r\nОбласт Кърджали:\r\n- Черноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Кюстендил: \r\nДвижението в участъка ГКПП “Гюешево” – Драгомирово от км 0+375 до км 42+000 се осъществява с повишено внимание поради косене на тревни площи и изсичане на храсти. Участъкът е сигнализиран с пътни знаци. Срок  до 30.05.2018 г.\r\nДвижение в една лента по път І-6 преди с. Вратца в посока София от км 12+000 до км 12+100 поради частични ремонтни дейности на асфалтовата настилка. Сигнализирано с пътни знаци. Срок  до 30.05.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.\r\nОбласт Бургас: \r\n- движението в участъка Обзор – Сл. бряг от км 165+000 до км 199+100 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 06.06.2018 г.;\r\n- движението в участъка Обзор – Сл. бряг от км 165+000 до км 199+100 се осъществява с повишено внимание поради почистване на банкети и оформяне  на окопи. Участъкът е сигнализиран с пътни знаци. Срок до 12.06.2018 г.;\r\n- движението по път I-9 в участъка Ахелой – Поморие е ограничено и се осъществява по обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\n- движението по път Варна - Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 26.06.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.;\r\nПътII-99: Движението по път II-99 от км 0+000 до км 3+500 Крайморие  – отбивката за Рибарско селище се извършват се частични  ремонтни дейности по пътната настилка. Организацията на движението се сигнализира с пътни знаци. Срок до 08.062018г.\r\nПът III-539: Движението по път III-539 Средец – Желязово от км 0+000 до км 17+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\n Път III-795: Движението по път III-795 Вълчаново – Малина от км 0+000 до км 27+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-908: Движението по път III-908 п.кръстовище Богданово – п.кръстовище път ІІ-79/ Средец-Елхово от км 14+000 до км 39+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.;\r\nПът III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 02.06.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното платно. Срок до 22.06.2018 г.\r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 01.06.2018 г.\r\nПът ІІІ-107: Движение в една лента в района на Рилски манастир при км 31+488, поради частични ремонтни дейности на асфалтовата настилка. Сигнализирано с пътни знаци. Срок до 30.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът ІІ-35: Движението по път ІІ-35 Плевен – Троян, обходен път на гр. Ловеч от км 43+000 до км 44+400 е ограничено поради ремонтни работи в тунел „Ловеч”. \r\nОбходни маршрути за товарните автомобили над 12 т.:\r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.   \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nЗа леките автомобили обходният маршрут е по улици през центъра на гр. Ловеч.\r\nДвижението се регулира с пътни знаци. Срок до 30.11.2018г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата - Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 11.06.2018 г.\r\nПът ІІ-11: Движението по път ІІ-11 Лом – Ковачица от км 42+850 до км 57+694 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-114: Движението по път ІІI-114 Лом – Василовци от км 0+800 до км 17+404 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-133: Движението по път ІІI-133 Лом – Вълчедръм от км 39+724 до км 61+300 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-818: Движението по път ІІI-818 Дългоделци – Черни връх от км 3+250 до км 15+474 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-1121: Движението по път ІІI-1121 Крива бара – Дондуково от км 5+420 до км 5+604 в района на Крива бара, се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-8105: Движението по път ІІI-8105 Медковец–Сливовик от км 11+596 до км 16+574 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nПът ІІІ-605: Движението по път ІІІ-605 Батановци – Пали Лула – Ноевци от км 2+300 до км 9+500 в участъка от гр. Батановци до с. Пали Лула се осъществява в една лента поради ремонт на асфалтовата настилка. Водачите на МПС да се движат с повишено внимание и съобразена скорост в свободната лента. Организацията на движене се регулира с пътни знаци. Срок до 31.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-304: Движението по път III-304 Плевен – Долна Митрополия от км 1+000 до км 6+000 се осъществява с повишено внимание поради ремонтни дейности по асфалтовата настилка. Срок до 30.05.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3402: Движението по път III-3402 Коиловци – Вълче трън в района на  Пордим и граница с ОПУ Ловеч от км 24+000 до км 31+000 се осъществява в една лента поради частични ремонтни дейности по асфалтовата настилка, както и изсичане на дървета и храсти. Срок до 01.06.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 30.05.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 28.11.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът ІІІ-501: Русе – Басарбово при км 5+976 – авариен ремонт на дясна тротоарна конзола на мостово съоръжение. Движението на МПС се извършва в едната лента с пропускателен режим. Срок до 01.06.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.;\r\nПът ІІІ-205: Движението по път ІІІ-205 Исперих – Белица в участъка с. Стефан Караджа – с. Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІІ-211: Движението по път ІІІ-211 с. Поляна – с. Попина в участъка с. Попина – пристанище Попина от км 8+948 до км 10+530 се осъществява  в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІІ-2104: Движението по път ІІІ-2104 в гр. Главиница от км 14+000 до км 15+000 се осъществява в една лента поради полагане на хоризонтална маркировка. Движението се регулира с конуси. Срок до 01.06.2018г.;\r\nПът ІІІ-2305: Движението по път ІІІ-2305 Зебил – Вълкан в участъка от км 11+370 до км 13+000 се осъществява в една лента поради полагане на хоризонтална маркировка. Движението се регулира с конуси. Срок до 01.06.2018г.;\r\nПът ІІІ-2307: Движението по път ІІІ-2307 Овен – Правда – Главиница от км 7+500 да км 29+497  се осъществява в една лента поради полагане на хоризонтална маркировка. Движението се регулира с конуси. 01.06.2018г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nПът II-86: Движението по път II-86 Хвойна – Чепеларе от км 64+000 до км 74+000 се осъществява с повишено внимание спрямо създадената организация поради почистване на регули. Срок 01.06.2018 г.;\r\nПът III-197: Движението по път III-197 Тешел – Девин от км 77+000 до км 92+100 се осъществява с повишено внимание в свободната лента, съобразно създадената организация на движение, поради частични ремонти в асфалтовата настилка. Движението в района ще се регулира от сигналисти. Срок за изпълнение – 31.05.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 01.06.2018 г.\r\nПът II-18: Движението по път II-18 Софийски околовръстен път /СОП/ АМ \"Тракия\" - Казичене от км 32+680 до км 35+577 е ограничено поради строително-монтажни дейности в лявото платно /посока Казичене/. Движението се извършва двупосочно в дясното платно /посока АМ \"Тракия\"/. Срок до 03.06.2018 г.         \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 09.06.2018 г.\r\nПът II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 01.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-2002: Движението по път III-2002 в с. Зараево от км 29+200 до км 29+550 се осъществява с повишено внимание поради превантивен ремонт на пътната настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nПът III-5102: Движение с повишено внимание по път IІI-5102  Мировец – Буховци – Острец – Надарево – Дългач – Певец  от км.4+410 до км.28+825”  поради  превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът ІІ-76: Движението по път II-76 Черепово – Българска поляна от км 35+100 до км 37+400 се осъществява двупосочно в една лента поради частични ремонтни дейности по асфалтовата настилка. Срок до 01.06.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІ-53: Движението по път II-53 Калчево – Зорница от км 161+500 до км 184+800 се осъществява двупосочно в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 31.05.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.05.30", "title": "Актуална пътна обстановка"}
{"url": "http://www.focus-news.net/news/2018/05/30/2527731/predstoyashti-mezhdunarodni-sabitiya-za-30-may-agentsiya-fokus.html", "text": "В Гърция ще се проведе 24-часова стачка срещу политиката на финансови ограничения.\r\n*** Министър-председателят на Люксембург Ксавие Бетел ще изнесе реч пред европейския парламент.\r\n*** Германският канцлер Ангела Меркел е на посещение в Португалия.\r\n*** Главният преговарящ на ЕС по Брекзит Мишел Барние е на посещение в Испания.\r\n***", "date": "2018.05.30", "title": "Предстоящи международни събития за  30 май (Агенция \"Фокус\")"}
{"url": "http://www.focus-news.net/news/2018/05/30/2527733/prezidentat-rumen-radev-shte-otkrie-13-ata-spetsializirana-mezhdunarodna-izlozhba-za-otbranitelna-tehnika-hemus-2018.html", "text": "Президентът и Върховен главнокомандващ на Въоръжените сили Румен Радев ще открие 13-ата специализирана международна изложба за отбранителна техника „Хемус – 2018“. Това съобщиха от прессекретариата на държавния глава. Церемонията по откриването ще започне в 11.00 часа пред Палата 3 на Международния панаир – Пловдив.", "date": "2018.05.30", "title": "Президентът Румен Радев ще открие 13-ата специализирана международна изложба за отбранителна техника „Хемус - 2018”"}
{"url": "http://www.focus-news.net/news/2018/05/30/2527734/sboguvame-se-s-akad-svetlin-rusev.html", "text": "Сбогуваме се с акад. Светлин Русев. Поклонението ще се състои от 12.00 часа в централното фоайе на Националната галерия – Квадрат 500, пл. „Св.Александър Невски“, ул. „19-ти февруари“ 1. Това съобщиха от галерията. , пишат от Националната галерия.\r\nГолемият български художник Светлин Русев почина в дома си на 26 май. Той е един от най-изявените български творци на XX и XXI в. Роден е на 14 юни 1933 г. в плевенското село Върбица. Завършва живопис в ВИИИ „Н. Павлович“ през 1959 г. при проф. Дечко Узунов. От 1973 до 1985 г. е председател на Съюза на българските художници, а през 1985 г. става директор на Националната художествена галерия. Русев работи като живописец и монументалист. От 1961 г. участва в общи изложби и в представителни изложби на българското изобразително изкуство в чужбина. Той е носител на редица отличия и награди. Правил е редица изложби у нас и в чужбина. Негови творби са изложени в Национална художествена галерия в София и са част от много художествени галерии и частни колекции у нас и в чужбина. Светлин Русев е бил два пъти народен представител от БСП.", "date": "2018.05.30", "title": "Сбогуваме се с акад. Светлин Русев"}
{"url": "http://www.focus-news.net/news/2018/05/30/2527735/nimh-dnes-shte-e-predimno-slanchevo-maksimalnite-temperaturi-shte-sa-mezhdu-26-i-31-v-sofiya-okolo-27.html", "text": "Днес ще е предимно слънчево, с разкъсана средна и висока облачност. След обяд над планините ще се развива и купеста облачност, но валежи са малко вероятни. Ще духа слаб, в Източна България – до умерен североизточен вятър. Максималните температури ще са между 26° и 31°, в София - около 27°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.  Атмосферното налягане е по-високо от средното за месеца и слабо ще се понижи.\r\nПо Черноморието ще е предимно слънчево, с разкъсана средна и висока облачност. Ще духа до умерен североизточен вятър. Максималните температури ще са 23°-25°. Температурата на морската вода е 20-22°. Вълнението на морето ще е около 3 бала.\r\nВ планините ще е предимно слънчево, с временни увеличения на облачността, но вероятността за валежи е малка. Ще духа до умерен вятър от изток-североизток. Максималната температура на височина 1200 метра ще е около 19°, на 2000 метра – около 11°.", "date": "2018.05.30", "title": "НИМХ: Днес ще е предимно слънчево, максималните температури ще са между 26° и 31°, в София - около 27°"}
{"url": "http://www.focus-news.net/news/2018/05/30/2527732/ministar-predsedatelyat-boyko-borisov-shte-bade-na-poseshtenie-v-rusiya.html", "text": "Министър-председателят Бойко Борисов ще бъде на посещение в Москва на 30 и 31 май. Това съобщиха от правителствената информационна служба. В рамките на визитата той ще се срещне с президента Владимир Путин, за да обсъдят по-нататъшното сътрудничество между България и Русия в областта на икономиката, енергетиката и туризма, както и актуални международни въпроси.\r\nВ делегацията, водена от министър-председателя Бойко Борисов, са включени вицепремиерът Томислав Дончев и министрите на финансите Владислав Горанов, на енергетиката Теменужка Петкова, на туризма Николина Ангелкова, на културата Боил Банов, както и изпълнителният директор и член на УС на „Булгартрансгаз“ ЕАД Владимир Малинов.\r\nВ руската столица премиерът ще проведе и среща с представители на българската общност.", "date": "2018.05.30", "title": "Министър-председателят Бойко Борисов ще бъде на посещение в Русия"}
{"url": "http://www.focus-news.net/news/2018/05/30/2527736/spetsializiranata-prokuratura-i-gdbop-shte-dadat-brifing-vav-vrazka-s-organizirana-prestapna-grupa-za-razprostranenie-na-narkotitsi.html", "text": "От 11.00 часа в сградата на \"Черковна\" 90 Специализираната прокуратура и ГДБОП ще дадат брифинг във връзка с организирана престъпна група за разпространение на наркотици, задържана с голямо количество дрога. Това съобщиха от пресцентъра на Прокуратура на Република България.", "date": "2018.05.30", "title": "Специализираната прокуратура и ГДБОП ще дадат брифинг във връзка с организирана престъпна група за разпространение на наркотици"}
{"url": "http://www.focus-news.net/news/2018/05/30/2527737/veliko-tarnovo-vremenno-dvizhenieto-po-pat-i-4-veliko-tarnovo-targovishte-pri-razklona-za-strazhitsa-se-osashtestvyava-dvuposochno-v-ednata-lenta-poradi-patnotransportno-proizshestvie.html", "text": "Временно движението се осъществява двупосочно в едната лента по път I-4 Велико Търново – Търговище при разклона за Стражица поради пътнотранспортно произшествие, съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.05.30", "title": "Велико Търново: Временно движението по път I-4 Велико Търново – Търговище при разклона за Стражица се осъществява двупосочно в едната лента поради пътнотранспортно произшествие"}
{"url": "http://www.focus-news.net/news/2018/05/30/2527738/sofiya-v-grada-shte-se-provede-kragla-masa-na-tema-ima-li-sofiya-integrirana-sistema-za-upravlenie-na-otpadatsitei.html", "text": "Ще се проведе кръгла маса на тема „Има ли София интегрирана система за управление на отпадъците?“. Това съобщиха от пресцентъра на БСП - София. Събитието е по инициатива на Дискусионен клуб „Политика 21“ към БСП – София. За участие са поканени експерти в сферата екологията, членове на парламентарните комисии по околна среда и водите и по екология, общински съветници от Столичен общински съвет, университетски преподаватели и представители на граждански и неправителствени организации.\r\nФорумът ще се състои от 11.00 часа в зала №3 \"Инж. Стоимен Сарафов\", на втория етаж на Федерацията на научно-техническите съюзи ( ул. „Георги С. Раковски“ №108).", "date": "2018.05.30", "title": "София: В града ще се проведе кръгла маса на тема „Има ли София интегрирана система за управление на отпадъците?“"}
{"url": "http://www.focus-news.net/news/2018/05/30/2527739/pregled-na-osnovnite-temi-v-dobrudzhanskiya-pechat.html", "text": "„Разгорещени дебати на сесията на Общинския съвет на Добрич, гласуваха нови правила за контрол на паркирането в Добрич“,  съобщава на първа страница вестник „Нова добруджанска трибуна“. Общинският съвет на Добрич е приел изменения на Наредбата за организацията, безопасността на движението на автомобили във връзка с предстоящото пускане на репатриращ автомобил (паяк). Въвеждането му се налага заради постоянно увеличаващия се поток от коли и интензивността на движение по пътищата на града. На цели две страници всекидневникът помества акценти от вчерашното заседание на общинските съветници. Сред тях: „Добрички панаир“ се нуждае от нов борд на директорите, „Фондация получи имот за изграждане на оранжерия, в която ще работят млади хора с интелектуални затруднения“, „Общински съвет връчи ежегодната стипендия „Йордан Парушев“ на изявени ученици от Езикова гимназия“. „Съдят Народното събрание за вреди, причинени от неприлагане на правото на ЕС“, съобщава изданието. Искът е заведен от двама души от Община Добричка. В исковата молба се твърди, че държавата не е изпълнила задължението си да въведе в националното си законодателство мерки, които справедливо обезщетяват собственици на имоти, отчуждавани принудително за държавни нужди. „Забраниха движението на превозни средства с животинска тяга в Добрич“, съобщава на първа страница другият регионален вестник „Добруджанска трибуна“. Предложението за въвеждане на забраната е внесено от общински съветници от ВМРО. Досега забраната се е отнасяла до зони А и Б и булевардите, вече обхваща целия град. Изключение прави единствено квартал „Рилци“. След продължили около час дебати предложението е прието с 29 гласа „за“, 5 „въздържал се“ и още 5 „против“. „Читалище „Добрич – 2017 г.“ се отказа от база в бившето училище „Дора Габе“, съобщава изданието. Председателят на читалището Николай Нейчев е оттеглил искането за безвъзмездно ползване на два от етажите на сградата. Аргументът е, че общинските съветници са решили да извадят от базата актовата зала и физкултурния салон, които към момента се ползват от спортни клубове в града. С оттеглянето на иска е оттеглена и докладната записка вчера. От спортната страница – „Тежкоатлет на „Добруджа“ отпадна от националния отбор за европейското“. Макар, че е спечелил републиканската титла по вдигане на тежести в Хасково Димитър Янков е отпаднал от националния отбор. Състезателят е триумфирал в категория до 62 кг в групата до 15 години. Според наставника му несериозността е причина въпреки безспорните му спортни качества да не пътува за тренировъчния лагер в столицата.", "date": "2018.05.30", "title": "Преглед на основните теми в добруджанския печат"}
{"url": "http://www.focus-news.net/news/2018/05/30/2527742/zam-ministar-denitsa-nikolova-shte-uchastva-vav-forum-posveten-na-mnogogodishnata-finansova-ramka-na-es-za-perioda-2021-2027-g.html", "text": "Заместник-министърът на регионалното развитие и благоустройството Деница Николова ще участва в пресконференция, относно териториалното измерение на бъдещата политика на  ЕС за сближаване след 2020 г,  организирана от Европейската мрежа за териториална обсервация - ESPON. Това съобщиха от пресцентъра на Министерство на регионалното развитие и благоустройството.\r\nНа събитието, което започва от 13.00 часа в хотел „Интерконтинентал“ -  София, ще се дискутира предложената многогодишна финансова рамка на ЕС за периода 2021-2027 г. и какви нови шансове открива тя за европейските градове и региони и за балансиране на Европейското териториално развитие. Участие в него ще вземат Фабрицио Барка, бивш италиански министър и автор на прочутия доклад \"Барка\" и директора на ESPON ЕГТС със седалище в Люксембург Илона Раугзе. Целта е да бъде представено и обсъдено как следващото поколение политики на ЕС могат да помогнат на регионите и градовете за разширяване и усилване на техния потенциал. Срещата ще хвърли светлина върху възникващите териториални възможности и как, в контекста на политическите предложения след 2020 г., европейските градове и региони могат да възприемат новата промяна, да превърнат териториалните недостатъци в активи, да постигнат по-добра позиция в местните, регионалните и националните вериги за създаване на стойност, както и на европейския единен пазар, да оптимизират инвестициите си и да произвеждат по-големи добиви с по-малко налични ресурси, да бъдат по-добре планирани, управлявани и оборудвани с обществени услуги, да се преосмислят, за да бъдат по-проспериращи, по-конкурентни и по-жизнеспособни до 2027 г.", "date": "2018.05.30", "title": "Зам.-министър Деница Николова ще участва във форум, посветен на Многогодишната финансова рамка на ЕС за периода 2021-2027 г."}
{"url": "http://www.focus-news.net/news/2018/05/30/2527740/afp-izrael-e-nanesal-udari-po-oshte-25-tseli-na-hamas-prez-noshtta-v-otgovor-na-raketnata-ataka-ot-vchera.html", "text": "Израел е нанесъл удари по още 25 „военни“ цели на „Хамас“ през нощта в отговор на ракетната атака от вчера, предава AFp.\r\nЦелите са включвали  укрития за дронове, работилница за ракети и военни комплекси, се казва в изявление на Израелската армия.\r\nИзраел съобщи,че през вчерашния ден са изстреляни около 70 ракети и снаряди от Ивицата Газа, като повечето са били прихванати от израелската противовъздушна отбран. Ранени са трима израелски войници. Не се съобщава за пострадали в палестинските територии.\r\nКъсно снощи говорител на „Ислямски джихад“ обяви, че е постигнато споразумение за прекратяване на огъня, което обаче е оставено без коментар от израелската страна. \r\nАгенцията припомня, че в съвместно изявление „Ислямски джихад“ и „Хамас“ поеха отговорност за изстреляните от Ивицата Газа ракети и снаряди. Юлиян Марков", "date": "2018.05.30", "title": "AFP: Израел е нанесъл удари по още 25 цели на „Хамас“ през нощта в отговор на ракетната атака от вчера"}
{"url": "http://www.focus-news.net/news/2018/05/30/2527741/gd-granichna-politsiya-intenziven-e-trafikat-za-tovarni-avtomobili-na-granichnite-punktove-kulata-kapitan-andreevo-i-dunav-most-ruse-na-izhod-ot-stranata.html", "text": "Интензивен е трафикът за товарни автомобили на граничните пунктове „Кулата“, „Капитан Андреево“ и „Дунав мост Русе“ на изход от страната. Това съобщиха от ГД „Гранична полиция“, като информацията за трафика е към 6.00 часа. По границите със Сърбия и Македония трафикът е нормален.", "date": "2018.05.30", "title": "ГД „Гранична полиция“: Интензивен е трафикът за товарни автомобили на граничните пунктове „Кулата“, „Капитан Андреево“ и „Дунав мост Русе“ на изход от страната"}
{"url": "http://www.focus-news.net/news/2018/05/30/2527743/plovdiv-v-kvartal-stolipinovo-shte-se-provede-porednata-aktsiya-za-sabaryane-na-nezakonni-postroyki.html", "text": "В квартал \"Столипиново\" в Пловдив ще се проведе поредната акция за събаряне на незаконни постройки. Това съобщи за Радио „Фокус” - Пловдив районният кмет Николай Чунчуков. От 9.15 часа ще започне премахването на незаконна къща с пристройки за животни на улица „Батак“. Ще бъдат вдигнати и 10 нерегламентирани павилиона на същата улица. „Това са единствените незаконни обекти в това пространство на улица „Батак“, подчерта кметът. Само преди седмица от улица “Крайна“ в квартал „Столипиново“ бяха премахнати две незаконни жилищни постройки и 25 търговски обекта.\r\nЦветана ТОНЧЕВА", "date": "2018.05.30", "title": "Пловдив: В квартал \"Столипиново\" ще се проведе поредната акция за събаряне на незаконни постройки"}
{"url": "http://www.focus-news.net/news/2018/05/30/2527744/denyat-30-may-v-balgarskata-istoriya.html", "text": "2012 г.\r\nПрезидентът на Р България връчва Орден „Св. св. Кирил и Методий“ на:\r\n1. проф. д-р Елка Константинова – огърлие „за особено значимите ѝ заслуги в областта на културата“\r\n2. Янка Рупкина – огърлие „за особено значимите ѝ заслуги в областта на културата“\r\n3. Адела Пеева – първа степен „за големите ѝ заслуги в областта на културата и изкуството“\r\n4. проф. Венец Димитров – първа степен „за големите му заслуги в областта на културата и изкуството“\r\n5. Александър Дяков\t - първа степен „за големите му заслуги в областта на културата и изкуството“\r\n6. Иван Варимезов – първа степен „за големите му заслуги в областта на културата и изкуството“\r\n2008 г.\r\nПрезидентът на Р България връчва Орден „Стара планина“ първа степен на Джон Байърли „за изключително големите му заслуги за развитие на отношенията между Република България и Съединените американски щати и по повод окончателното му отпътуване от страната.“\r\n2004 г.\r\nСъздава се дясната политическа партия Демократи за силна България (ДСБ). Девизът на партията е „За силна България в Обединена Европа“. Символ на партията е изображението на пламтящ факел, издигнат от дясна ръка на тъмносин фон.\r\nИван Костов подава оставка като лидер на Съюза на демократичните сили (СДС) след болезнената загуба на парламентарните избори през юни 2001 от Симеон Сакскобургготски и неговото новосъздадено движение Национално движение „Симеон Втори“. Управлението на ОДС понася тежки обвинения за нараснала корупция и увеличена безработица, след проведените мащабни икономически реформи по време на четиригодишния си мандат.\r\nОт март 2006 г. ДСБ е приета за асоцииран член на Европейската народна партия (ЕНП) до присъединяването на България към Европейския съюз на 1 януари 2007 г., когато асоциираното членство автоматично е заменено с действително.\r\nВ началото на 2009 г. ДСБ сключва съюз със СДС и двете партии стават основа на Синята коалиция.\r\n1936 г.\r\nДемократическата партия изпраща писмо до царя с искане за възстановяване на парламентарното управление и оформя свой политически център заедно с Народната партия (Атанас Буров), Радикалната партия (Стоян Костурков) и националлибералите на Георги Петров - \"Четворка\".\r\n1934 г.\r\nПолитическият кръг \"Звено\" се саморазпуска.\r\n1931 г.\r\nДемократическата партия формира коалиция Народен блок, в която привлича БЗНС “Врабча 1”, БЗНС-Стара Загора, Радикалната партия и Националлибералната партия на Георги Петров и Димитър Върбенов.\r\n1919 г.\r\nИзпълнителният комитет на македонските братства връчва на правителството изложение за самостоятелна Македония.\r\nМакедонските дружества и братства са организации на бежанци и преселници от Македония в България и някои други страни със задача да подпомагат своите сънародници от европейските предели на Османската империя, останали под властта на Високата порта по силата на решенията на Берлинския конгрес от 1878 г. Първите дружества се появяват още в началото на 80-те г. на XIX в., но между тях не съществува никаква връзка. Първият опит да се обединят е предприет през 1885 г., но без успех. Идеята за обединение се реализира 10 години по-късно, когато през март 1895 г. се полагат основите на Македонския комитет, преименуван малко по-късно във Върховен македоно-одрински комитет. След като през 1900 г. към тях се присъединяват и клоновете на дружество \"Странджа\", те се преименуват в македоно-одрински дружества. С разтурянето на ВМОК през 1903 г. македоно-одринските дружества продължават да съществуват като благотворителни братства. През 1905 г. те се обединяват в една организация, наречена Съюз на македоно-одринските благотворителни братства. По време на войните 1912 г.-1913 г. подпомагат активно образуването и действията на Македоно-одринското опълчение. Въпреки поражението на България в Първата световна война 1914 г.-1918 г. пред мирната конференция в Париж (1919 г.-1920 г.) те застъпват идеята за присъединяване на Македония към свободната Българска държава. През есента на 1920 г., когато е свикан Вторият велик събор на братствата, в техните редове се извършва разцепление. Една малка група излиза от тях и се обособява в Македонска федеративна организация. Останалата част поддържа тесни контакти с нелегалната Вътрешна македонска революционна организация, възстановена след края на Първата световна война от Т. Александров и ген. Ал. Протогеров. През януари 1923 г. между братствата и федералистите е постигнато обединение, което просъществува твърде кратко време. След последвалото разединение между тях Съюзът на македонските братства продължава да следва линията на ВМРО. Организацията просъществува до извършването на държавния преврат на 19 май 1934 г., когато заедно с другите политически, синдикални и националнореволюционни организации е разтурена и тя.\r\n1919 г.\r\nЦентралният добруджански народен съвет във Варна се изказва за автономна\r\nСеверна Добруджа. Дни по-рано – между 23 и 25 май 1919 г., в София е проведена конференция на Добруджанската организация, която издига идеята за автономия на Добруджа с оглед присъединяване към България.\r\nС подписания на 7 май 1918 г. Букурещки мирен договор между Румъния, от една страна, и Германия, Австро-Унгария, България и Турция – от друга, България си връща Южна Добруджа в Санстефанските граници, като в Северна Добруджа е установено съвместно владение (кондоминиум) на Централните сили, в което доминира Германия. Предаването на кондоминиума на България става основна външнополитическа цел на българските правителства до края на войната. (По силата на Санстефанския мирен договор 1878 г. Северна Добруджа преминава във владение на Румъния като компенсация за отнетата и от Русия Бесарабия. Както управляващите среди, така и обществеността в Румъния са против това решение, но са безсилни да го променят).\r\nПреговорите по Букурещкия мирен договор започват през декември 1917 г., но поради спорове между съюзниците продължават пет месеца. Стремейки се да наложи икономическото си влияние в Румъния, Германия настоява тя да запази Северна Добруджа, като върне на България само Южна Добруджа, присъединена от Румъния след Междусъюзническата война 1913 г. Германия е подкрепена от Турция, която има териториални претенции към България в Тракия. При подписването на договора Германия налага своите позиции. В Северна Добруджа е установено съвместно управление (Кондоминиум) от четирите съюзни държави. Те се задължават да осигурят търговски излаз на Румъния до Черно море чрез линията Черна вода – Кюстенджа. За Румъния остава Южна Бесарабия, завладяна през януари 1918 г. Срещу това е извършена корекция на западната й граница в полза на Австро-Унгария. Допълнително се сключват конвенции за румънски петрол, износа на селскостопански стоки, пощата и телеграфа, които засилват австро-германското влияние в нея.\r\n1918 г.\r\nНароднолибералите на Добри Петков напускат правителството и то губи мнозинството си в XVII ОНС. На 15 април 1919 г. с царски указ е разпуснато XVII ОНС.\r\nИзбори за XVII ОНС се провеждат на 23 февруари 1914 г. Спечелени са от управляващата Либерална коалиция. Разпределението на депутатските места е както следва: Либерална коалиция –129 от 245 места, БЗНС - 51 места, демократи - 31 (от тях 7 са в новите земи), БРСДП (т. с.) - 11, БРСДП (ш. с.) - 10, народняци - 9, радикалдемократи - 5, прогресивнолиберали - 2. Откриването на XXVII ОНС се състои на 20 март 1914 г. За председател е избран Д. Вачов (либерал).\r\n1917 г.\r\nУчреден е орден \"За насърчение към человеколюбие\" с четири степени. I и II степен се носят на шия (I степен има и звезда); III и IV - на гърди. Има дамски кръст в три степени. Носи се на бяла лента с червени и зелени ивици. I степен е дадена само на проф. Д. Стаматов, ген. д-р Б. Каролев, митрополит Симеон Варненско-Преславски, д-р М. Русев, проф. Ст. Данев, митрополит Стефан Софийски и на 14 чужденци. С първа степен на дамския кръст са отличени само Екатерина Каравелова, Констанца Ляпчева и 9 чужденки. Отменен на 18 юли 1947 г.\r\n1917 г.\r\nБългарските военни части се изтеглят от връх Голяма Яребична в района на Битоля. След двудневни сражения, 3-а бригада на Пета Пехотна дивизия, включваща 2-ри, 49-ти и 50-ти пехотен полк и две артилерийски групи със 75 разнокалибрени оръдия, се изтегля пред превъзхождащия противник. Съглашението настъпва с 3 гръцки дивизии – Серска, Критска и Архипелагска, една френска колониална дивизия, полк африкански стрелци и 200 оръдия.\r\n1914 г.\r\nПриключва конференция в Париж, на която директорите на петте големи френски банки отказват заем на България въпреки натиска на френското правителство.\r\n1913 г.\r\nПодписан е Лондонският мирен договор, с който се слага край на Балканската война. България получава пристанището Дедеагач.\r\n1912 г.\r\nОсновано е Дружество на южнобългарските художници в Пловдив.\r\n1909 г.\r\nОт 30 май до 3 юни се провежда първият конгрес на българските Търговско-индустриални камари в София.\r\n1886 г.\r\nВ София започва да излиза военният седмичник \"Народна защита\". Това е първият военен вестник в България. Изданието помества материали по военни проблеми, върху историята на Сръбско-българската война 1885 г. и др. Издател и отговорник на вестника е К. Тулешков, а редактори са Ив. Фичев и П. Иванов.\r\n1879 г.\r\nИзлиза първи брой на в. \"Витоша\", орган на Консервативната партия.\r\nКонсервативната партия е политическа партия в Княжество България, основана непосредствено след Освобождението. Нейни лидери са Гр. Начович, д-р К. Стоилов, Д. Греков, М. Балабанов и др. Консервативната партия застъпва идеята за силно монархическо управление, за създаването на двукамарен парламент и пр. Първоначално съществува като течение в Учредителното събрание през 1879 г. След пристигането си в България в качеството на български княз Александър I Батенберг възлага на Консервативната партия формирането на първото българско правителство (юли 1879 г.). Въпреки острото противодействие на по-голямата част от българската общественост, князът отново поверява на партията управлението на страната през ноември 1879 г. Минавайки в опозиция през март 1880 г., Консервативната партия започва да губи своята сила като политически фактор. Част от нейните лидери като Т. Бурмов, М. Балабанов и др. преминават към умереното крило на Либералната партия, възглавявано от Др. Цанков. След Съединението (1885 г.) Консервативната партия престава да съществува. Членската й маса се включила в нови политически партии. Печатните органи на партията са: в. \"Витоша\" (1879 г.-1880 г.), \"Български глас\" (1879 г.-1883 г.) и \"Отечество\" (1884 г.-1885 г.).\r\n1876 г.\r\nРъководителите на Трети революционен окръг се събират начело със Стоян Заимов във врачанската църква \"Възнесение\" и обявяват въстание. Сформирана е малка чета.\r\n1876 г.\r\nБотевата чета отблъсква черкезки нападения край с. Баница и в района на Милин камък води първото си тежко сражение. Сред загиналите са знаменосецът Никола Симов-Куруто и поп Сава Катрафилов. Вечерта четата успява да разкъса обръча и се насочва към връх Веслец.\r\n1857 г.\r\nГеорги Раковски завършва третата (окончателна) редакция на поемата \"Горски пътник\".\r\n1829 г.\r\nРуската армия нанася поражение на турските войски край с. Кюлевча, Шуменско. Ръководството на Дунавската армия е поверено на генерал Иван И. Дибич, наричан по-късно Забалкански, тъй като е първият руски генерал, преминал с отрядите си на юг от Стара планина.На тази дата са родени:\r\n1930 г.\r\nРодена е литературната историчка Цвета Иванова Унджиева.\r\nПрез 1952 г. завършва българска филология в Софийския университет “Свети Климент Охридски”. От 1953 г. е научен сътрудник в Института за литература при БАН . Професионално се занимава с въпроси на българската възрожденска литература. Проучва въздействието на фолклора върху възрожденска литература, публикува изследвания върху наследството и естетическите възгледи на Хр. Смирненски, издирва и проучва архивни материали от епохата на Възраждането. Съставя и редактира съвместно с Д. Леков, Л. Минкова и П. Тотев съчинения и архивни материали на Р. Жинзифов, Л. Каравелов, Хр. Ботев, П. Р. Славейков. Сред по-известните произведения на Цвета Унджиева са: “Любен Каравелов - белетрист и фелейтонист” (1968 г.), “Христо Ботев - живот и дело” (1975 г., в съавторство с Ив. Унджиев.Книгата е издадена на руски, немски, френски, италиански, английски, румънски, унгарски и чешки език), “Христо Ботев”, брошура в превод на 12 ез. (съавт. Ив. Унджиев) (1976 г.), “Христо Ботев. Живот и творчество” (1983 г., съавт. Ив. Унджиев), “Сава Филаретов” (1990 г.) и др.\r\n1907 г.\r\nРоден е режисьорът Антон Маринович. Завършва право в СУ ”Св. Климент Охридски”. Сътрудник е на списанието “Нашето кино” и “Филм и критика”. През 1942 г. е асистент-режисьор на Хр. Цанков в “Изпитание”, а през 1945 г. осъществява първата си самостоятелна постановка - “Ще дойдат нови дни”. Антон Маринович пръв филмира популярни оперни и театрални спектакли - “Иван Сусанин” (1950 г.), “Снаха” (1954 г.). Екранизира произведения от българската литературна класика: “Гераците” (1958 г.), “Сиромашка радост” (1958 г.). Интерпретира от своя гледна точка обновителните процеси в съзнанието на българските мюсюлмани - “Ребро Адамово” (1956 г.). Снима и приключенски трилъри - “Нощта срещу 13-ти” (1961 г.), “Златният зъб” (1962 г.), “Приключение в полунощ” (1964 г.). Умира в София на 28 март 1976 г.\r\n1902 г.\r\nРоден е оперният певец и музикален педагог Иван Христов Попов.\r\nТой завършва право в Софийския университет “Свети Климент Охридски: през 1925 г. Учи пеене в Милано при М. Саммарко и Е. Вентура (1923 г.-1931 г.). Иван Христов завършва Държавната музикална академия в София (днешната БДК, 1937 г.) при М. Цибулка. Дебютира в операта в София през 1935 г. с ролята на Бал Хакан (\"Савската царица\" от К. Голдмарк). Утвърждава се в драматични роли от италианския оперен репертоар от ХIХ в. Умира на 16 февруари 1982 г. в София.\r\n1901 г.\r\nРоден е публицистът Христо Димитров Бързицов. Той е известен е под псевдонимите Язека, Войдан, Бурян и др. След 9 септември 1944 г. е осъден от Народния съд на 9 години затвор по обвинение в шовинизъм. Христо Бързицов е автор на съчиненията: \"Хумористична история на българите\" (1928 г.), \"В плен на дявола\" (1930 г.), \"Дневникът на един баща\" (1936 г.), \"Как ми се мярна Европа\" (1939 г.), \"Когато те говореха. Кратки интервюта с български писатели, артисти и композитори\" (т. I-II, 1942 г.-1943 г.), \"Мои познайници\" (1943 г.), \"Някога в Цариград\" (1965 г.), \"Во Прилепа града\" (1969 г.), \"Някога в София\" (1970 г.), \"Спомени на едно момче\" (1971 г), \"Екзарх Йосиф I” (1973 г.), \"Български книгоиздатели\" (1976 г.), \"При големи хора по халат и чехли\" (1976 г.), \"Далечни спомени за близки хора\" (1979 г.), \"София разказва\" (1979 г.), \"Три хиляди нощи в затвора\" (1992 г., посмъртно) и др. Умира в София на 31 януари 1980 г.На тази дата умират:\r\n2001 г.\r\nЖивописецът Георги Йорданов Божилов умира след тежка катастрофа в Бургас. Художникът е пътувал със свои колеги за Царево, където е било предвидено откриване на изложба. Той роден в Пловдив на 13 юни 1935 г. Учи декоративно-монументална живопис във ВИИ \"Н. Павлович\" при проф. Г. Богданов. Георги Йорданов Божилов се утвърждава като портретист, пейзажист и майстор на фигуралната композиция: \"Писта\" (1961 г.), \"Пловдив\" (1965 г.), \"Старият Пловдив\" (1969 г.), \"Икар\" II (1978 г.) и много др. Има над 40 самостоятелни изложби в България и в чужбина. Картините му са част от колекции в цял свят.\r\n1963 г.\r\nУмира оперната певица Невена Христова Дончева. Тя е родена на 31 май 1909 г. в София. Учи пеене при Е. Горянска, К. Кирова и Е. Орукин. Посещава и уроци по балет при А. Димитров и Ф. Мустакова. Работи в \"Свободен театър\" (1924 г.-1926 г.) и в \"Кооперативен театър\" (1926 г.-1937 г.). От 1938 г. до 1962 г. е в театър \"Одеон\", в Народната оперета и в Държавния музикален театър в София. Сред по-известните й роли са: Графиня Лиза (\"Графиня Марица\" от И. Калман), Щаси (\"Царицата на чардаша\" от И. Калман), Роз-Мари (\"Херцогинята от Чикаго\" от И. Калман), Теменужката (\"Теменужката от Монмартър\" от И. Калман), Игуменката (\"Мамзел Нитуш\" от Ф. Ерве), Жозефина (\"Мадам Сан Жен\" от П. Хаджиев), Гълъбина (\"Айка\" от П. Хаджиев) и др.\r\n1920 г.\r\nУмира генерал – майор Стефан Георгиев Паприков. Той е роден на 12 април 1858 г. в Пирдоп. Завършва Военното училище с първи випуск през 1879 г. и Академията на Генералния щаб в Санкт Петербург. Заема отговорни държавни постове като министър на войната (1899 г., 1900-1903) г.; министър на външните работи изповеданията в кабинета на Ал. Малинов (1908-1910 г.); пълномощен министър в Русия (1916 г., 1910-1912 г.).През 1912 г. е член на българската делегация на мирната конференция в Лондон . В Сръбско-българската война (1885 г.) е началник-щаб на Западния корпус. Споделя идеята на княз Александър I за отстъпление, но след сражението при Сливница ( 5.-7.11.1912 г.) приема настъплението като единствен начин за постигане на победа (ръководи настъплението към Пирот). Проявява качества на активен и способен командир. По време на русофилските бунтове в Русе и Силистра е помощник на началник-щаба на армията, участва в потушаването им и в процеса срещу бунтовниците. През Балканската война е началник-щаб на I армия. Автор е на \"Сръбско –българската война \", т. 1-2 (ръкопис във ВИБ).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.30", "title": "Денят 30 май в българската история"}
{"url": "http://www.focus-news.net/news/2018/05/30/2527747/varna-obshtinskite-savetnitsi-ot-pp-gerb-shte-provedat-priemni-za-grazhdani.html", "text": "Общинските съветници от ПП ГЕРБ – Варна доц. Антоанета Цветкова, Бонка Банкова и Борислав Нанков ще се срещнат с граждани в дните до 1 юни. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14:00 до 16:00 ч. в офиса на партията на ул. „Георги Бенковски” №1. Записвания могат да се правят на тел: 052/600 015.\r\nПриемният ден на на доц. Антоанета Цветкова – на 30 май (сряда), на Бонка Банкова – на 31 май (четвъртък), на Борислав Нанков – на 1 юни (петък).", "date": "2018.05.30", "title": "Варна: Общинските съветници от ПП ГЕРБ ще проведат приемни за граждани"}
{"url": "http://www.focus-news.net/news/2018/05/30/2527745/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-ulichni-vodoprovodi-po-ul-grancharska.html", "text": "До 27 юни се забранява влизането на пътни превозни средства по ул. „Грънчарска”, в посока от ул. „Каменоделска” към ул. „Заводска”, съобщиха от пресцентъра на Столична община. До 14 юни се забранява влизането на превозни средства както следва: \r\n- по крайните две пътни ленти от северната страна на пътното платно на ул. „Грънчарска”, в участъка между ул. „Каменоделска” и ул. „Опорска река”; \r\n- по крайна лява пътна лента от южната половина на пътното платно на ул. „История славянобългарска”, в участък от 50 м преди кръстовището с ул. „Опорска река”, в посока  ул. „Каменоделска“. \r\nОт 15 юни до 27 юни се забранява влизането на превозни средства, както следва: \r\n- по крайна дясна пътна лента от западната страна на пътното платно на ул. „Каменоделска”, в участък от 35 м преди кръстовището с ул. „Грънчарска”; \r\n- по крайните две пътни ленти от северната страна на пътното платно на ул. „Грънчарска”, в участък от 70 м след кръстовището с ул. „Каменоделска”.", "date": "2018.05.30", "title": "София: Въвежда се временна организация на движението за реконструкция на улични водопроводи по ул. „Грънчарска”"}
{"url": "http://www.focus-news.net/news/2018/05/30/2527748/denyat-30-may-v-svetovnata-istoriya.html", "text": "2014 г.\r\nВ Индонезия се активизира вулканът Сангинг Апи.\r\n2013 г.\r\nПрезидентът на САЩ Барак Обама назначава за нов ръководител на ФБР републиканеца Джеймс Коми.\r\n2013 г.\r\nАмериканската компания „Fluidic Energy“ създава въздушно-цинков акумулатор, с използване на йонна течност като електролит, вместо обичайния воден разтвор. Използването на йонна течност и подходящ за нея въглероден анод с микропори с размер 10 нанмометра на базата на нанотехнологии, позволява акумулаторът да задържа цинковите йони, без образуване на цинкови съединения, разреждащи батерията. Новата технология наречена „Metal-Air Ionic Liquid Battery“ осигурява 6 пъти по-голям капацитет спрямо стандартните литиево-йонни батерии (1300 W/kg) и три пъти по-ниска цена. На практика електромобилите ще са в състояние да извършват пробег до около 1000 км без презареждане.\r\n2012 г.\r\nНовата „Конституция на Ким Ир Сен — Ким Чен Ир“ определя Северна Корея като ядрена държава.\r\n2012 г.\r\nКонгрес на лидерите на световни и традиционни религии се провежда в Астана, Казахстан.\r\n2011 г.\r\nСлед няколкодневни антиправителствени протести сирийските власти въвеждат войски в градовете Растан и Талбиса.\r\n1998 г.\r\nМощно земетресение в Северен Афганистан отнема живота на над 5000 души.\r\n1982 г.\r\nИспания се присъединява към НАТО. НАТО (Организация на Северноатлантическия договор) е международна организация за военно сътрудничество, основана с подписването на Северноатлантическия договор на 4 април 1949 г. Двадесет и шест са нейните страни-членки, между които и България. Седалището на организацията е в Брюксел.\r\n1980 г.\r\nЙоан Павел II посещава Франция за пръв път от 1814 г.\r\n1971 г.\r\nСАЩ изстрелват “Маринър 9” – първия спътник, който влиза в орбита около Марс през ноември същата година и представя глобална карта на повърхността на планетата и изучава промените в атмосферата й.\r\n1968 г.\r\nПрезидентът на Франция Шарл дьо Гол разпуска парламента в обръщение по радиото. Непосредствено след това близо един милион негови поддръжници излизат на шествие по Шанз-Елизе в Париж.\r\n1966 г.\r\n300 самолета на САЩ бомбардират Северен Виетнам.\r\n1949 г.\r\nПриета е Конституцията на Източна Германия.\r\n1942 г.\r\nПрез Втората световна война британската авиация извършва бомбардировка над Кьолн с над 1000 самолета.\r\n1941 г.\r\nПо време на Втората световна война германската армия превземат остров Крит.\r\n1917 г.\r\nАлександрос I става крал на Гърция.\r\n1911 г.\r\nЗапочва да се провежда автомобилното състезание “500-те мили на Индианополис”. Първото състезание приключва за 6 часа и 42 минути със средна скорост на движение от 74, 59 мили в час. Наградата за първо място е 14 000 долара. За сравнение в наши дни “Инди – 500” продължава около 2 часа и средната скорост е около 200 мили в час.\r\n1876 г.\r\nВ Цариград е извършен държавен преврат, ръководен от Мидхад паша. Абдул Азис е детрониран, а за султан е провъзгласен Мурад V (1876 г.). Поради здравословни причини през август месец същата година Мурад V се оттегля от престола и на негово място застава неговият брат, Абдул Хамид II.\r\nМидхат паша е османски държавен и политически деец. Роден е на 18 октомври 1822 г. През 1864 г. е назначен за Дунавски валия с местоседалище Русе. Полага големи усилия за разгръщане на търговията, занаятите и земеделието във вилаета. Той е един от инициаторите на закона за вилаетите. В същото време се проявява и като яростен враг на българското националноосвободително движение. Провежда политика за асимилиране на българския народ чрез създаване на българо-турски училища, в които обучението да се води на турски език от подготвени за тази цел от Високата порта лица. През 1868 г. е издигнат за председател на новосъздадения Държавен съвет и продължава линията си на жестоко смазване на четническото движение в България. От 31 юли до 19 октомври 1872 г. и от 20 декември 1876 г. до 5 февруари 1977 г. е велик везир. Играе централна роля в провалянето на Цариградската конференция 1876 г. – 1877 г. Изпаднал в немилост при султан Абдул Хамид II, той е снет от заеманите постове и прогонен извън пределите на империята. През 1878 г. е амнистиран и изпратен за валия в Дамаск (Сирия), но скоро след това е снет от този пост и съден като един от участниците в убийството на султан Абдул Азис. Изпратен е на вечно заточение в Таиф (Хиджаз). По личното нареждане на султан Абдул Хамид е убит на 8 май 1884 г.\r\n1853 г.\r\nРуският външен министър Неселроде уведомява правителствата на великите сили, че Петербург ще окупира Влашко и Молдова.\r\n1829 г.\r\nРуската армия нанася поражение на турските войски край с. Кюлевча, Шуменско. Ръководството на Дунавската армия е поверено на генерал Иван И. Дибич, наричан по-късно Забалкански, тъй като е първият руски генерал, преминал с отрядите си на юг от Стара планина.\r\n1814 г.\r\nПо време на Наполеоновите войни. Подписан е Парижкият договор, с който френските граници са върнати към състоянието си през 1792 г.\r\n1808 г.\r\nНаполеон анексира Тоскана. С този акт Наполеон приключва бурбонското управление в Тоскана. Тя е превърната във френско царство, а Кралицата регент е принудена да избяга със своя син в Испания. Губернатор на провинцията става сестрата на Наполеон Елиза Бакиочи. Тя получава и титлата Херцогиня на Тоскана.\r\n1772 г.\r\nМежду Русия и Турция е подписано примирие.\r\n1536 г.\r\nАнглийският крал Хенри VIII се жени за Жана Сеймур. Хенри VIII е един от най-ярките представители на английския абсолютизъм. Жени се 6 пъти: негови съпруги са Катерина Арагонска, Ана Болейн, Жана Сеймур, Ана де Клев, Катерина Хоуард, Катерина Пар. Негови дъщери са Мария I Тюдор и Елизабет, които управляват една след друга след смъртта му. Опира се на тесен кръг приближени (Т. Уолси, а по-късно Т. Кромуел и Т. Кранмър). По време на неговото управление е проведена Реформацията, която той разглежда като важно средство за укрепване на абсолютизма и кралската хазна. Повод за Реформацията е отказът на Папата да утвърди развода на Хенри VIII с Катерина Арагонска и женитбата му с Ана Болейн. През 1534 г., след скъсване на отношенията с Папата, е провъзгласен от парламента за глава на английската (англиканската) църква, запазила католическите традиции. Томас Мор, обявил се против Реформацията, е екзекутиран. През 1536 и 1539 г. е проведена секуларизация и манастирските земи преминават в ръцете на аристокрацията. Съпротивата срещу тази политика е жестоко потушавана.\r\n1527 г.\r\nОснован е Марбургският университет в Марбург – първият протестантски университет в света.\r\n1498 г.\r\nХристофор Колумб се отправя на третата си експедиция.На тази дата са родени:\r\n1958 г.\r\nРодена е Мари Фредриксон – музикална изпълнителка от група “Роксет”.\r\nПрез пролетта на 1986 г. Мари Фредриксон и Пер Гесъл поставят началото на “Роксет”. Те започват своята музикална кариера с поредица от хитове – „Neverending Love”, „Soul Deep”, „I Call Your Name”. Дебютният албум „Pearls Of Passion” е повече от успешен. В родната Швеция заглавието получава мултиплатинен статус.\r\n1814 г.\r\nРоден е Михаил Александрович Бакунин - руски общественик и публицист.\r\nТой е един от основателите и теоретиците на анархизма и народничеството. Завършва артилерийско училище в Петербург. Напуска армията през 1835 г. Бакунин е последовател на философията на Фихте, по-късно - на Хегел. От 1840 г. живее в Западна Европа (Германия, Швейцария, Белгия, Франция). В Париж се сближава с П. Прудон през 1844 г. Участва в славянския конгрес в Прага през 1848 г. и в избухналото по време на конгреса въстание (12/17.06.1848 г.). През май 1849 г. е един от ръководителите на въстанието в Дрезден. След потушаването му е арестуван и осъден на смърт (1850 г.). Впоследствие смъртното наказание е заменено с доживотен затвор. През 1857 г. е изпратен на заточение в Сибир, а през 1861 г. успява да избяга в Лондон. Бакунин се обявява против използването на работническата класа. Противник е и на марксистката догма за диктатурата на пролетариата, ограничаваща свободата на човешкия дух. Основни движещи сили за радикално преобразуване на обществото според него са селяните, занаятчиите, дребните собственици. Михаил Бакунин смята, че руският селянин е роден социалист и само той може да осъществи радикалното преустройство на Русия. В края на 1864 г. той става член на Международното работническо дружество (т. нар. I-ви Интернационал). Поради теоретични разногласия с К. Маркс по-късно е изключен (1872 г.). Неговият основен труд е \"Държавност и анархия\". Умира на юли 1876 г. в Берн, Швейцария.\r\n1811 г.\r\nРоден е руският литературен критик и публицист Висарион Григориевич Белински. Той публикува първото си критическо произведение \"Литературни мечтания\" през 1843 г. във вестник \"Мълва\". През 1847 г. става сътрудник на сп. \"Съвременник\", редактирано от Н. А. Некрасов. Белински е основоположник на руската революционно-демократическа естетика и литературна критика. Творчеството му оказва голямо влияние на руската литература и обществена мисъл. Автор е на съчиненията: \"За руската повест и повестите на Гогол\" (1835 г.), \"Хамлет\". Шекспирова драма. Мочалов в ролята на Хамлет\" (1838 г.), \"Герой на нашето време\" (1840 г.), \"Стихотворенията на М. Лермонтов\" (1841 г.), цикъл статии за творчеството на Пушкин, за произведенията на Гогол и др. Умира от туберкулоза на 26 май 1848 г. в Петербург.\r\n1220 г.\r\nРоден е руският княз Александър Невски в Переславъл Залески.\r\nПрез 1236 той е избран от жителите на Новгород за княз.\r\nЕдва 20-годишен Александър Ярославич ръководи военните действия на Новгород срещу Швеция в Шведско-новгородските войни. На 15 юли 1240 г. с малка армия напада шведите, които малко преди това дебаркират при вливането на река Ижора в Нева. Той удържа победа и шведите се оттеглят, а Александър получава прозвището Невски. Въпреки успеха си, влиза в конфликт с новгородските боляри и скоро е прогонен от града, като мястото му е заето от брат му Андрей Ярославич.\r\nВ началото на 1241 Тевтонският орден предприема настъпление към Новгород и Александър Невски отново е повикан, за да оглави военните действия. На 5 април 1242 г. двете армии се срещат върху леда в битката на Чудското езеро и Александър Невски отново удържа победа.\r\nПрез 1251 Александър Невски изпраща пратеници в Норвегия, които сключват договор. Малко по-късно той отива в Сарай, столицата на Златната орда, и обвинява брат си Андрей, че си присвоява част от данъците, дължими на Ордата. През 1252 г. Бату хан изпраща наказателна експедиция, която нанася поражение на Андрей при Переславъл и Александър става велик княз във Владимир. През 1256 той ръководи лично военна кампания срещу шведите в днешна Финландия, а през 1259 потушава въстание в Новгород.\r\nПрез цялото си управление Александър Невски се стреми да поддържа добри отношения със Златната орда, като дори принуждава жителите на Новгород да започнат да плащат данък на монголите. \r\nАлександър Невски умира през 1263 г. в Городец при завръщането си от поредното посещение в Сарай. Той е погребан в столицата Владимир и е канонизиран от Руската православна църква през 1547 г. Празникът му е на 23 ноември.На тази дата умират:\r\n1960 г.\r\nУмира руският писател Борис Леонидович Пастернак.\r\nТой е роден на 10 февруари 1890 г. в Москва. До 1915 г. е член на руската футуристична групировка \"Центрофуга\" (заедно със С. П. Бобров, Н. Н. Асеев, К. А. Болшаков и др.). Произведенията от футуристичния му период се отличават със сложни семантични и композиционни трансформации, с резки контрасти между трагичното и комичното, със смесване на стилове и жанрове. През 1958 г. получава Нобелова награда за литература за романа \"Доктор Живаго\" (1957 г.), който е забранен в СССР, а авторът е принуден от комунистическата власт да се откаже от голямото международно признание. Пастернак е автор на стихосбирките: \"Близнак в мъглата\" (1914 г.), \"Моята сестра - животът\" (1922 г.), \"Теми и вариации\" (1923 г.), \"Второто раждане\" (1932 г.), \"Земен простор\" (1945 г.); на поемите \"Деветстотин и пета година\" (1925 г.-1926 г.), \"Лейтенант Шмит\" (1926 г.-1927 г.); \"Спекторски\" (роман в стихове, 1924 г.-1930 г.) и други. Автор е на автобиографична проза, на драматическата поема \"Сляпата красавица\" (1969 г.), на преводи на трагедии на У. Шекспир, на критически статии и др.\r\n1912 г.\r\nУмира Уилбър Райт – американски авиоконструктор и летец.\r\nБратята Уилбър и Орвил Райт са американски авиоконструктори и летци. Монтират на конструиран от тях планер двигател с вътрешно горене и на 17 декември 1903 г. извършват няколко полета с продължителност до 59 сек. През 1908 г. първи осъществяват полет с пасажер на борда.\r\n1640 г.\r\nВ Антверпен умира фламандският художник Петер Паул Рубенс. Той е роден на 28 юни 1577 г. в Зиген, Германия. . През 1589 г. се преселва в Антверпен, където получава блестящо хуманитарно образование. В периода 1591 г. –1598 г. учи при пейзажиста Т. Верхахт и художниците А. ван Ноорт и О. Вениус. От 1600 г. до 1608 г. живее в Италия, където изучава творчеството на великите италиански майстори. След завръщането си от Италия е придворен художник на фламандската владетелка Изабела. Творбите му от този период се намират в редица световноизвестни музеи: Лувъра, Ермитажа, Националната галерия в Лондон, галерия Пити във Флоренция и др. Изкуството на Рубенс е висша проява на фламандския барок.\r\n1431 г.\r\nВ Руан умира Жана д’Арк. Жана д’ Арк оглавява освободителната борба на френския народ против англичаните по време на Стогодишната война (1337 г.-1453 г.). Родена е около 1412 г. в лотарингско село, засегнато от войната. Ж. д'Арк успява да убеди хората, че £ е предначертано да освободи Франция. С големи усилия убеждава дофина Карл да започне военни действия през февруари 1429 г. Предвождаща армията, тя въодушевява войниците и на 8 май 1429 г. освобождава обсадения от англичаните Орлеан. В резултат народът започва да я нарича Орлеанската дева. След редица победи повежда армията към Реймс, в който на 17 юли 1429 г. коронова дофина Карл (Карл VII). Размахът на народната война и огромната популярност на Жана д'Арк смущават краля и придворната аристокрация и като резултат тя е отстранена от ръководството на военните действия. На 23 май 1430 г. по време на едно от излизанията на французите от обсадения Компиен героинята попада в плен на бургундците, които я предават на англичаните. Църковният съд в Руан я обвинява в ерес и тя е изгорена на клада. През 1456 г. във Франция е организиран нов процес, на който Жана д’Арк е реабилитирана. През 1920 г. тя е канонизирана от Католическата църква.\r\n1416 г.\r\nЙероним Пражки е изгорен на клада в Констанц. Той е учен, оратор, приятел и сподвижник на Ян Хус. Предполага се, че е роден приблизително около 1380 г. Получава образование в Пражкия университет.\r\nЧете лекции в университетите на Париж, Хайделберг, Кьолн в годините между 1405 г.-1406 г. През 1407 г. се установява се в Прага. Обявява се против злоупотребите на католическото духовенство, призовава за борба срещу монасите и прелатите. През 1412 г. съвместно с Ян Хус се обявяват против продажбата на индулгенции. В периода 1412 г.-1413 г. Йероним Пражки пътува в Полша, Литва и западните области на Руската държава. Когато научава за арестуването на Ян Хус, заминава за Констанц, където е заловен и затворен. На публично заседание на събора се обявява за последовател на Ян Хус. Осъден е на смърт като еретик.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.30", "title": "Денят 30 май в световната история"}
{"url": "http://www.focus-news.net/news/2018/05/30/2527749/pravoslavnata-tsarkva-chestva-na-31-may-sv-apostol-erm-pokrovitel-na-grad-plovdiv.html", "text": "На 31 май, четвъртък,  в деня за прослава на св. ап. Ерм – небесен покровител на град Пловдив,  с благословението на Негово Високопреосвещенство Пловдивския митрополит Николай Преосвещеният Знеполски епископ Арсений ще оглави архиерейска св. Литургия в митрополитския храм „Св. вмчца Марина”, предаде репортер на Агенция \"Фокус\". Началото е 09.00 ч. \r\nНикола ПЕТКОВ", "date": "2018.05.30", "title": "Православната църква чества на 31 май св. апостол Ерм, покровител на град Пловдив"}
{"url": "http://www.focus-news.net/news/2018/05/30/2527746/dobrich-vavedena-e-vremenna-organizatsiya-na-dvizhenieto-na-avtomobili-poradi-remontni-deynosti.html", "text": "Въведена е временна организация на движението на автомобили в Добрич поради ремонтни дейности по проекта за обновяване на водния сектор в града, предаде кореспондентът на Радио „Фокус” – Варна. От днес – 30 май, ще бъде затворена за движение ул. „Никола Петков“ в участъка от ул. „Росица“ до ул. „Стефан Стамболов“. Автобусни линии с номера 124, 170, 203, 233 и 301 ще преминават през ЖК „Дружба“ 3, пътниците ще използват временни спирки на ул. ”Никола Петков” преди кръстовището с ул. „Росица“ и до бл. 28 на ЖК „Дружба“ 3. Няма въведени временни ограничения на движението на автомобили в областта. До края на месеца движението по Околовръстния път на Добрич се осъществява с повишено внимание поради ремонтни дейности, движението на автомобили се регулира с пътни знаци Продължават ремонтните дейности по отсечката Добрич – Варна. Движението и по двете пътни отсечки е регулирано с пътни знаци. Движението по път II-71 Силистра – Добрич в района на с. Коларци се осъществява с повишено внимание поради пропадане на част от пътното платно. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, тихо е, температурата на въздуха е около 17 градуса към 7.30 часа. \r\nЖулиета НИКОЛОВА", "date": "2018.05.30", "title": "Добрич: Въведена е временна организация на движението на автомобили поради ремонтни дейности"}
{"url": "http://www.focus-news.net/news/2018/05/30/2527750/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с пресвързване на довеждащ водопровод в с. Мърчаево, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада до кметството.\r\nВъв връзка с реконструкция на уличен водопровод на бул. „Арсеналски“ кв. „Лозенец“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Арсеналски“ от  бул. „Черни връх“ до ул. „Милевска планина“ , ул. „Борис Пожаров“ и по ул. „Димитър Хаджикоцев“ от ул. „Милевска планина“ до ул. „Борис Пожаров“. С понижено налягане ще бъдат ул. „Цветна градина“, ул. „Вежен“, ул. „Николай Лилиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Арсеналски“ ъгъла с ул. „Църноок“.\r\nВъв връзка с монтаж на спирателен кран във вилна зона „Калфин дол“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: Вилна зона „Бункера“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Юрушка църква“ ъгъла с ул. „Бистришко шосе“.\r\nВъв връзка с монтаж на спирателен кран на ул. „Баба Вида“ жк. „Хаджи Димитър“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Ангел Войвода“ от ул. „Златица“  до ул. „Васил Кънчев“ и по ул. „Баба Вида“  от ул. „Васил Кънчев“  до ул. „Ангел Войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Баба Вида“ пред магазин „Фантастико“.\r\nВъв връзка с реконструкция на уличен водопровод на бул. „Сливница“ жк. „Банишора“, се налага спиране на водоподаването от 09:00 до 20:00 часа на клиентите на „Софийска вода”, живеещи в района на: ул. „Козлодуй“ от ул. „Софроний Врачански“ до ул. „Странджа“, по ул. „Антим I“ от бул. „Сливница“ до ул. „Козлодуй“, по бул. „Сливница“ от ул. „Софроний Врачански“до ул. „Антим I“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козлодуй“ ъгъла с ул. „Антим I“.\r\nВъв връзка с разкриване на уличен водопровод на ул. „Кумановски бой“ жк. „Надежда“ III, се налага спиране на водоподаването от 09:00 до 15:00 часа на клиентите на „Софийска вода”, живеещи в района на: ул. \"Кумановски бой\" от ул. \"Георги Стаматов\" до ул. \"Възрожденска\" и по ул. \"Георги Стаматов от ул. \"Кумановски бой\" до ул. \"д-р Кръстьо Кръстев\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумановски бой“ ъгъла с ул. „Възрожденска“.\r\nВъв връзка с подмяна на сградно водопроводно отклонение на бул. „Вардар“ жк. „Разсадника - Коньовица“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бул. „Вардар“ от ул. „Освобождение“ до ул. „Младежка искра“; ул. „Младежка искра“ от бул. „Вардар“ до бул. „Възкресение“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Вардар “ ъгъла с ул. „Освобождение“.\r\nВъв връзка с подмяна на сградно водопроводно отклонение на ул. „Юрий Гагарин“ с. Панчарево, се налага спиране на водоподаването от 10:00 до 16:30 часа на клиентите на „Софийска вода”, живеещи в района на: ул. „Юрий Гагарин“, ул. „Сини Вир“, ул. „Стефан Петров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Юрий Гагарин “ ъгъла с ул. „Стефан Петров“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.30", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/05/30/2527753/sofiya-vavezhda-se-vremenna-organizatsiya-na-dvizhenieto-za-osashtestvyavane-na-proekta-zhiv-kilim-ot-balgarski-rozi.html", "text": "Въвежда се временна организация на движението за осъществяване на проекта „Жив килим от български рози”. Това съобщиха от пресцентъра на Столична община. От 06.00 до 24.00 часа на 27 май 2018 г. и от 20.00 до 24.00 часа на 30 май 2018 г. се забранява престоят и паркирането на пътни превозни средства по бул. „Витоша”, в частта при пилоните на Национален дворец на културата. Тази организация се въвежда във връзка с изпълнението на проект „Жив килим от български рози“ на Национален фонд „Култура“.", "date": "2018.05.30", "title": "София: Въвежда се временна организация на движението за осъществяване на проекта „Жив килим от български рози”"}
{"url": "http://www.focus-news.net/news/2018/05/30/2527756/nova-makedoniya-makedoniya-ot-5-yuni-vazdushnoto-prostranstvo-na-cherna-gora-shte-se-pazi-ot-nato.html", "text": "От 5 юни въздушното пространство на Черна гора ще се пази от НАТО, а първите държави, които ще извършват патрули, са Гърция и Италия, отбелязва скопското електронно издание „Нова Македония“.\r\n„Тъй като Черна гора няма бойни самолети, съюзниците ще й помогнат да обезпечи въздушното си пространство“, съобщават от Алианса. Същевременно се пояснява, че гръцките и италиански самлети няма да бъдат дислоцирани в бази в Черна гора и ще бъдат задействани само при необходимост.\r\n„Airpolicing\", както се подчертава от НАТО, не е отговор на конкретна заплаха, а важен компонент, който НАТО предоставя като сигурност за своите членове, се казва в изявление на НАТО..Тереза Герова", "date": "2018.05.30", "title": "„Нова Македония“ (Македония): От 5 юни въздушното пространство на Черна гора ще се пази от НАТО"}
{"url": "http://www.focus-news.net/news/2018/05/30/2527755/dobrich-obshtinata-shte-otbelezhi-125-godini-ot-preduchilishtnoto-obrazovanie-v-grada.html", "text": "С богата програма Община Добрич ще отбележи 125 години от предучилищното образование в града. От 17.00 часа в Регионална библиотека „Дора Габе“ ще бъде подредена изложба с детски рисунки на тема „Вълшебството на детството“. Това съобщиха от пресцентъра на Община град Добрич. Фотодокументална изложба „Историческа ретроспекция“ ще може да бъде видяна до 31 май в Концертна зала „Добрич“. \r\nТрадициите, настоящето и бъдещето на Предучилищното образование ще бъдат представени от 9.00 часа в Заседателната зала на Община Добрич. Отново на 30 май, от 17.00 часа, ще бъде представен вълнуващ концерт „Писмо от детството“ с участието на деца от детските градини на в Концертна зала „Добрич“.", "date": "2018.05.30", "title": "Добрич: Общината ще отбележи 125 години от предучилищното образование в града"}
{"url": "http://www.focus-news.net/news/2018/05/30/2527754/stara-zagora-v-grada-shte-se-provede-test-drayv-na-avtomobil-s-vodorodno-gorivo.html", "text": "Всеки, който желае, ще може да седне зад волана и да направи тест-драйв с автомобил, работещ изцяло с водородно гориво чрез водородна горивна клетка - TOYOTA MIRAI FUEL CELL. Това съобщиха от пресцентъра на Общината. Това ще бъде възможно в рамките на Деня на водородното гориво и технологии, който се провежда по повод десетата годишнина на Съвместно предприятие \"Горивни клетки и водород\". \r\nСъбитието ще даде възможност на участниците да научат повече за предимствата на горивните клетки и водородните технологии, за визията на Европейския съюз по отношение водородните технологии, както и за актуалните проекти на европейско и национално ниво. Ще бъдат представени образователни филмчета, както и демонстрационни инсталации.\r\nИнициативата се реализира с помощта на БАН, Българското водородно общество, Община Стара Загора, Регионален академичен център (РАЦ) Стара Загора, Холдинг ЗАГОРА и Мол Галерия.\r\nТехнологиите за горивни клетки и водород имат голям потенциал за постигането на нисковъглеродна икономика, осигурявайки енергийно захранване за различни приложения, без отделяне на вредни емисии. Горивните клетки са надежден и гъвкав ресурс, който може да има най-различни приложения - от автомобили, мотоциклети, кораби, автобуси, жилищни сгради до металургични комбинати. Клетките могат да бъдат захранвани с водород, който от своя страна се произвежда от 100% възобновяеми източници, като например вятърна или слънчева енергия. Освен това, излишната енергия, произведена от тези източници, може да се съхранява под формата на водород за ползване през периоди с недостиг на слънчева енергия или вятър.\r\nСъвместно предприятие \"Горивни клетки и водород\" е уникално европейско публично-частно партньорство, което работи за ускореното навлизане на пазара на технологиите, базирани на горивни клетки и водород. Тези технологии имат огромен потенциал за декарбонизацията на транспорта и диверсификацията на източниците на енергия. Те допринасят за намаляване на емисиите на парникови газове, позволяват повишаването на дела на възобновяемите енергийни източници и, поради ефективността си, значително намаляват общото потребление на енергия.", "date": "2018.05.30", "title": "Стара Загора: В града ще се проведе тест-драйв на автомобил с водородно гориво"}
{"url": "http://www.focus-news.net/news/2018/05/30/2527751/parlamentat-shte-obsadi-okonchatelnite-promeni-v-zakona-za-sadebnata-vlast-s-koito-inspektoratat-kam-vss-shte-ima-dostap-do-bankovata-tayna-na-magistratite.html", "text": "Парламентът ще разгледа на промени в Закона за съдебната власт на второ четене. Това предвижда седмичната проектопрограма за работа на Народното събрание.  Законопроектът касае проверка на имуществените декларации на магистратите. С него се уеднаквяват процесуалните правила по обжалване на кадровите решения на съответната колегия за назначаване на административните ръководители и техните заместници и се прецизират разпоредби за атестирането. С предложените изменения се регламентира изрично фактическото получаване от Инспектората на информация от информационната система на Българската народна банка за номерата на банковите сметки, техните титуляри и упълномощените да се разпореждат със сметките лица. На вниманието на депутатите се поставят промени в Закона за МВР, внесени от ПГ на „Обединени патриоти“. Основната цел на законопроекта е да се уеднакви регламентацията за назначаване от една в друга служба за сигурност или служба за опазване на обществения ред. Със законопроекта се цели създаването на възможност за мобилност на държавните служители, работещи в структурите на сектор „Сигурност“.", "date": "2018.05.30", "title": "Парламентът ще обсъди окончателните промени в Закона за съдебната власт, с които Инспекторатът към ВСС ще има достъп до банковата тайна на магистратите"}
{"url": "http://www.focus-news.net/news/2018/05/30/2527757/sofiya-vremenno-se-zabranyava-spiraneto-na-avtomobili-v-uchastak-na-ul-moskovska.html", "text": "Временно се забранява спирането на автомобили в участък на ул. „Московска“ в София. Това съобщиха от пресцентъра на Столична община. От 12.00 часа до 31 май се забраняват престоят и паркирането на пътни превозни средства на ул. „Московска“ от страната на Ботаническата градина на БАН за разполагане на мобилен пункт за изземане на старо електрическо и електронно оборудване.", "date": "2018.05.30", "title": "София: Временно се забранява спирането на автомобили в участък на ул. „Московска“"}
{"url": "http://www.focus-news.net/news/2018/05/30/2527758/stara-zagora-nagrazhdavat-pobediteli-v-mladezhki-konkursi-v-grada.html", "text": "Община Стара Загора и Център за подкрепа на личностното развитие организират (ЦПЛР) три събития в Младежки дом от 18.00 часа. Това съобщиха от пресцентъра на Общината. \r\nНай-напред ще бъдат наградени отличените във фотоконкурса „Маскарадните игри през моя обектив” 2018. В него участваха деца и младежи от Стара Загора на възраст от 11 до 29 години, разпределени в три възрастови групи, които трябваше да представят до три оригинални фотоса от събитието. Целта на конкурса бе да се покажат и отличат фотосите, които се доближават максимално до естествената среда, която са запечатали по време на Двадесетия фестивал на маскарадните игри, който се проведе на 18 март т.г. в Стара Загора. Двадесетте най-добри фотоса на наградените участници ще бъдат отпечатани и подредени в изложба. \r\nЩе бъдат наградени и победителите във Втория национален литературен конкурс „Писма до себе си”. Със свои разкази, стихотворения и есета в него се включиха над 70 деца и младежи от Стара Загора, София, Сунгурларе, Варна, Стражица, Кюстендил, Провадия, Симеоновград, Царево, Горна Оряховица, Гълъбово, Сухиндол, Казанлък, Благоевград, Хасково, Петрич, Сливен, Плевен и Разград. \r\nОтличените участници ще получат предметни награди и грамоти. Наградените творби вече са публикувани в специално издание. \r\nЩе бъде представена и книгата „Вълшебният вторник” – сборник с разкази и стихотворения на участниците в литературен клуб „Без заглавие” към ЦПЛР с ръководител Мария Донева. Със свое участие ще се включи и Станчо Станчев от вокална група „Траяна глас”.", "date": "2018.05.30", "title": "Стара Загора: Награждават победители в младежки конкурси в града"}
{"url": "http://www.focus-news.net/news/2018/05/30/2527752/kommersanta-izraelskiyat-ministar-na-otbranata-pristiga-v-rusiya-v-chetvartak.html", "text": "Израелският министър на отбраната Авигдор Либерман пристига в Русия в четвъртък , за да се срещне с министъра на отбраната Сергей Шойгу, пише руският вестник “Коммерсантъ“.\r\nСпоред изданието Москва има намерение да съгласува с Израел предстоящото настъпление на Сирийската армия към провинция Дераа, която граничи с Израел. Израелската страна от своя страна ще повдигне отново въпроса за иранското военно присъствие в Сирия.\r\n„Очевидно е, че преди началото на военната операция на Дамаск срещу въоръжените групировки в провинция Дераа и евентуално Кунтейра, които граничат с Израел е необходимо да се съгласуват позициите  с Израел, за да се избегната инциденти“, казва за вестника  Кирил Семьонов, военен експерт. Той пояснява, че град Дераа с изключение на едно предградие отдавна е под контрола на властите, а едноименната провинция е поделена между Дамаск и въоръжените групировки: Южен фронт“ и Сирийската свободна армия, които общо съставляват около 30 хиляди души. Там действат и около 2-2.5 хиляди бойци на „Ислямска държава“, които периодично провеждат операции, в това число и срещу въоръжената опозиция. Юлиян Марков", "date": "2018.05.30", "title": "„Коммерсантъ“: Израелският министър на отбраната пристига в Русия в четвъртък"}
{"url": "http://www.focus-news.net/news/2018/05/30/2527759/shumen-v-sila-e-ogranichenieto-za-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "В сила е ограничението за автомобили над 10 тона по пътя Радко Димитриево- Друмево, поради свлачища, предаде репортер на Радио „Фокус“- Шумен. Обходът е Шумен-Овчарово-Друмево. Ограничено е движението по пътя  Секулово – Тодор Икономово от км 9 до км 16 за автомобили над 3,5 тона поради компрометирано състояние на мостово съоръжение. Въведен е обход. Върбишки проход остава затворен за всички видове пътни превозни средства. Ришки проход е отворен без ограничения. Пътните настилки в областта са сухи. Видимостта е нормална.\r\nИвелина ИВАНОВА", "date": "2018.05.30", "title": "Шумен: В сила е ограничението за автомобили над 10 тона по пътя Радко Димитриево-Друмево, поради свлачища"}
{"url": "http://www.focus-news.net/news/2018/05/30/2527764/sofiya-vavezhda-se-vremenna-organizatsiya-na-dvizhenieto-po-ul-kozloduy.html", "text": "Въвежда се временна организация на движението за подземен паркинг на ул. “Козлодуй“. Това съобщиха от пресцентъра на Столична община. От 00.00 часа на 30 май 2018 г. до 24.00 часа на 31 май 2018 г. се забранява влизането на пътни превозни средства в двете посоки по ул. “Козлодуй“ между ул. “Цар Самуил“ и ул. “Братя Миладинови“.", "date": "2018.05.30", "title": "София: Въвежда се временна организация на движението по ул. “Козлодуй“"}
{"url": "http://www.focus-news.net/news/2018/05/30/2527760/sport-huan-martin-del-potro-se-klasira-za-vtoriya-krag-na-rolan-garos.html", "text": "Поставеният под номер пет в основната схема Хуан Мартин Дел Порто се класира за втория кръг на Откритото първенство на Франция по тенис. Аржентинецът се наложи над Николас Маю от Франция с 1:6, 6:1, 6:2, 6:4 в двубой, продължил два часа и седем минути. \r\nВ следващия кръг на „Ролан Гарос“ Дел Потро ще играе срещу победителя от срещата между Жулиен Бенето или Леонардо Майер.", "date": "2018.05.30", "title": "Спорт: Хуан Мартин Дел Потро се класира за втория кръг на „Ролан Гарос“"}
{"url": "http://www.focus-news.net/news/2018/05/30/2527761/blagoevgrad-intenziven-e-trafikat-po-osnovnite-patni-arterii-v-oblastta.html", "text": "Интензивен е трафикът по основните пътни артерии в областта. Това съобщиха за Радио „Фокус“ – Пирин от Областно пътно управление – Благоевград. Натоварено движение, но без образуването на колони от автомобили се наблюдава по автомагистрала „Струма“ и главен път Е-79, както и по второкласен път – 19 Симитли – Гоце Делчев. През нощта не са регистрирани тежки пътни инциденти в региона. В Област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев.\r\nЛивия НИНОВА", "date": "2018.05.30", "title": "Благоевград: Интензивен е трафикът по основните пътни артерии в областта"}
{"url": "http://www.focus-news.net/news/2018/05/30/2527762/plovdiv-koloni-ot-avtomobili-se-obrazuvat-po-bulevardite-naycho-tsanov-hristo-botev-tsar-boris-iii-obedinitel-i-vasil-aprilov.html", "text": "Натоварено е движението на територията на град Пловдив към този час, предаде репортер на Радио „Фокус“ – Пловдив. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“ и „Пещерско шосе“. Интензивен трафик се отчита също по булевардите „Шести септември“, „Освобождение“, „Санкт Петербург“, „Дунав“, „България“ и „Източен“. Призовават се водачите да шофират с повишено внимание и съобразена скорост, както и да бъдат толерантни на пътя. Пътищата на територията на града са сухи и нормално проходими.\r\nИнтензивен е трафикът и по всички основни направления в Пловдивска област, съобщиха от Областното пътно управление.  Най-натоварено е движението по пътищата Пловдив-Асеновград-Смолян, Пловдив-Пещера и Пловдив-Карлово, както и по пловдивския участък на АМ „Тракия“. Пътните настилки на територията на областта са сухи и нормално проходими. До 30 май движението по пътя Шишманци-Белозем, в района на пътния възел при АМ „Тракия“ се осъществява в една лента, поради ремонтни дейности на надлез. Движението в участъка се контролира от светофарна уредба. До 10 юни движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности в участъка. До 30 юни движението по пътя Раковски-Пловдив при пътен възел Пловдив-изток е ограничено за тежкотоварни МПС с тегло над 12 тона. Поради ремонтни дейности на настилката на АМ „Тракия“ тежкотоварните камиони се отклоняват по обходни маршрути. За посока Пловдив-Бургас по път II-56 Стряма-Брезово до път I-6. За посока Стряма-Бургас – по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Опасност от падащи камъни има по направленията Бачково-Нареченски бани, Югово-Лъки и Кричим-Девин, както и в района на проходите Козница и Стражата. Към момента няма затворени пътни участъци заради свличане на земна или скална маса, увериха от Областното пътно управление.\r\nТони МИХАЙЛОВ", "date": "2018.05.30", "title": "Пловдив: Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“ и „Васил Априлов“"}
{"url": "http://www.focus-news.net/news/2018/05/30/2527763/sport-serina-uilyams-se-zavarna-na-rolan-garos-s-pobeda.html", "text": "Бившата номер едно в света Серина Уилямс се завърна на „Ролан Гарос“ с победа. Трикратната победителка в турнира се наложи над  чехкинята Кристина Плишкова със 7:6, 6:4 в двубой от първи кръг на Откритото първенство на Франция по тенис, продължил час и 45 минути.\r\nВъв втория кръг американката ще играе срещу австралийката Ашли Барти, която е 17-та поставена в основната схема.", "date": "2018.05.30", "title": "Спорт: Серина Уилямс се завърна на „Ролан Гарос“ с победа"}
{"url": "http://www.focus-news.net/news/2018/05/30/2527765/sofiya-zadarzhana-e-grupa-chuzhdi-grazhdani-bez-dokumenti-za-samolichnost.html", "text": "Операция по залавяне на нелегални мигранти се е провела на територията на столицата снощи. Това потвърдиха за Агенция „Фокус“ от пресцентъра на МВР. Задържана е група чужди граждани без документи за самоличност. По-късно се очакват повече подробности.\r\nБиляна ИВАНОВА", "date": "2018.05.30", "title": "София: Задържана е група чужди граждани без документи за самоличност"}
{"url": "http://www.focus-news.net/news/2018/05/30/2527766/blagoevgrad-remontni-deynosti-se-izvarshvat-po-ulitsa-maritsa.html", "text": "Ремонтни дейности се извършват по улица „Марица“, в някои участъци движението е спряно и се извършва по обходни маршрути, предаде репортер на Радио „Фокус“ – Пирин. Пътните настилки са сухи и нормално проходими. В началото на деня по-натоварено е движението в района на детските градини и училищата. Натоварен трафик, но бе образуването на задръствания или колони от автомобили има по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През изминалата нощ няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност.\r\nЛивия НИНОВА", "date": "2018.05.30", "title": "Благоевград: Ремонтни дейности се извършват по улица „Марица“"}
{"url": "http://www.focus-news.net/news/2018/05/30/2527767/burgas-prodalzhavat-remontnite-deynosti-v-reditsa-patni-uchastatsi-v-oblastta.html", "text": "Продължават ремонтните дейности в редица пътни участъци в областта. Това каза за Радио „Фокус“ – Бургас дежурният в Областно пътно управление. Шофьорите да се движат със съобразена скорост и повишено внимание. Извършват се кърпежи в отсечките Бургас-Карнобат, Черноград – Айтос.  Реконструкция на пътните настилки се извършват и по някои второкласни и третокласни пътища – Бургас-Синеморец, Крайморие-Росенец, Средец -Айтос, Калово-Зеберново, Визица—Петрова нива, Кръстина-Камено,както и в отсечката кв.“ Горно Езерово“- село Братово. Затворен за ремонт е участъка Ахелой-Поморие, като шофьорите използват обходните маршрути през Каблешково и Каменар.\r\nНяма други затворени участъци. Пътните настилки са сухи и нормални проходими. Видимостта е отлична.\r\nВ града трафикът е интензивен, но задръствания няма.\r\nВеселина НИКОЛОВА", "date": "2018.05.30", "title": "Бургас: Продължават ремонтните дейности в редица пътни участъци в областта"}
{"url": "http://www.focus-news.net/news/2018/05/30/2527770/pregled-na-osnovnite-temi-v-burgaskiya-pechat.html", "text": "„Бургаските Общини лобират за четирилетнови пътища“ е челното заглавие на регионалния ежедневник „Черноморски фар“.  „Бургас ще е домакин на Европейски морски ден в два дни – 31 май и 1 юни. Кметът Димитър Николов обясни пред журналисти, че по време на събитието местната власт ще се опита да получи отговор и евентуално разрешение за разширяването на двулентовите пътища, свързващи Бургас със съседни общини на четирилетнови“, пише още изданието.\r\n„Решение на ЕК докарало на „Бургасбус“ 2 милиона загуба“ е друго заглавите от първа страница на вестника днес. „Два от четирите милиона загуба на „Бургасбус за 2017 г. са от наем, който дружеството плаща на Община Бургас заради решение на Европейската комисия. Това заяви пред общинските съветници кметът Димитър Николов“, уточнява материалът. „Масирани проверки на водата, половината – с отклонения“ е друга тема от днешния брой. „Фосфати, нитрати, ешерихия коли, бор, калций открити в пробите. Нон-стоп проверки на питейната вода в цялата страна извършват екипи на Регионалната здравна инспекция“, пише още вестникът.\r\n„Петко Драгнев: С пускането на валидаторите започваме да освобождаваме кондуктори“ и „Общинските съветници против обединение с Варна“ са други заглавия от страниците на бургаския всекидневник днес.", "date": "2018.05.30", "title": "Преглед на основните теми в бургаския печат"}
{"url": "http://www.focus-news.net/news/2018/05/30/2527771/varna-po-chast-ot-patya-staro-oryahovo-grozdyovo-dvizhenieto-se-osashtestvyava-v-edna-lenta-zaradi-chastichni-remonti-na-asfaltovata-nastilka.html", "text": "Сухи са пътните настилки на територията на Варна и областта, предаде репортер на Радио „Фокус“ – Варна. Времето е предимно облачно, без валежи, видимостта е добра. Движението по основните направления за София, Бургас и Добрич е с нормална интензивност. По данни на Агенция „Пътна инфраструктура“ трафикът по автомагистрала „Хемус“ в участъка от км 392+300 до км 399+850 Неофит Рилски – Девня, в посока Варна, се осъществява с повишено внимание поради косене на тревни площи. Шофьорите трябва да се движат с повишено внимание и съобразена скорост, спазвайки поставената пътна сигнализация. По автомагистрала „Черно море“ трафикът се осъществява при пълно затваряне на платното в посока Бургас и пренасочване на движението в платното в посока Варна поради ремонт на виадукт „Звездица”. Остава в сила ограничението за движение на тежкотоварни автомобили над 10 тона по пътя Кранево – Варна при км 83+100, като обходният маршрут е по участъка Кичево – Оброчище. Работи се и по част от третокласната пътна мрежа в областта. По пътя Старо Оряхово – Гроздьово от км 23+403 до км 41+705 и от км 0+000 до км 17+377 движението се осъществява в една лента, тъй като има частични ремонтни дейности на асфалтовата настилка.\r\nМарияна ВАЛЕНТИНОВА", "date": "2018.05.30", "title": "Варна: По част от пътя Старо Оряхово – Гроздьово движението се осъществява в една лента заради частични ремонти на асфалтовата настилка"}
{"url": "http://www.focus-news.net/news/2018/05/30/2527772/berlin-oproverga-turskiya-vanshen-ministar-za-pokana-do-erdogan-da-poseti-germaniya-nyama-takova-neshto.html", "text": "Източници от германското правителство уточниха, че няма официална покана до президента на Турция и генерален председател на управляващата Партия на справедливостта и развитието (ПСР) за визита в Берлин, пише вестник „Джумхуриет”. Преди това намиращият се на посещение в Германия турски външен министър Мевлют Чавушоглу оповести подобна покана за визита след 24 юни. „Лично канцлерът Ангела Меркел ми заяви, че очаква в Германия Ердоган след изборите в Турция”, цитира думите на Чавушоглу турският вестник „Джумхуриет”. Георги Димов", "date": "2018.05.30", "title": "Берлин опроверга турския външен министър за покана до Ердоган да посети Германия: Няма такова нещо"}
{"url": "http://www.focus-news.net/news/2018/05/30/2527773/pregled-na-osnovnite-temi-v-shumenskiya-pechat.html", "text": "„Кметът показа как се променя Шумен с европроекти“, е водещото заглавие във вестник „Шуменска заря“. Редовният общински брифинг премина на открито. Общинската администрация организира обиколка на града, за да покаже къде какво се прави с европейски средства. Първо, кметът Любомир Христов показа завършената вече реконструкция на ул. „Тича“. Там има нов асфалт, маркировка, тротоари и места, на които наесен ще бъдат засадени дървета. Общата изхарчена сума за обновлението е 910 000 лв. „Богата програма за шуменските деца“, е друго заглавие от първа страница. Шумен ще отбележи Меж-ународния ден на детето – 1 юни с разнообразна програма подготвена от Община Шумен, Центровете за подкрепа за личностно развитие, Общински детски комплекс и Ученическа спортна школа „Хан Крум“ и Общинския младежки дом. Празникът ще започне в 10 ч. на голямата сцена в Градската градина с участието на танцови и вокални състави към Общинския младежки дом. „Увеличават местата за паркиране във Велики Преслав“, пише изданието. Започнаха планирани ремонтни дейности по главната улица „Борис Спиров” във Велики Преслав. Строителни работи се извършват в участъка между Бюрото по труда и автогарата. След полагане на нови водопроводи и водопроводни отклонения през миналата година, сега се работи по пътната настилка и прилежащите й съоръжения. „Делото Хитрино: Защитата поиска отвод на вещо лице4, е акцент от стр. 3 в броя. С искане за отвод на вещо лице започна делото за влаковата катастрофа в Хитрино на 10 декември 2016 г., при която загинаха 7 души и бяха ранени 29. Защитата на двамата машинисти – Радослав Петков и Димитър Михнев, поиска отвода, защото вещото лице, направило съдебно техническата експертиза на записващо цифрово устройство, е в бизнес отношения с НКЖИ.", "date": "2018.05.30", "title": "Преглед на основните теми в шуменския печат"}
{"url": "http://www.focus-news.net/news/2018/05/30/2527769/pazardzhik-rayonniyat-sad-shte-gleda-deloto-sreshtu-bivshiya-predsedatel-na-obshtinskiya-savet-v-grad-septemvri-lazar-vlaykov.html", "text": "Районният съд в Пазарджик ще гледа делото срещу бившия председател на Общинския съвет в град Септември Лазар Влайков. Това съобщи за Радио „Фокус“ – Пазарджик Маринела Георгиева от администрацията на съда. Началото на съдебното заседание е от 9.30 часа. Делото е образувано по внесен от Районна прокуратура – Пазарджик обвинителен акт срещу Влайков. Подсъдимият е обвинен за това, че на 31 август 2017 година в село Виноградец е държал пистолет „Глок“ и 45 броя боеприпаси като не е взел необходимите мерки за сигурност – не ги е държал в метална каса в дома си, взел е оръжието и боеприпасите, занесъл ги е в заведение, употребявал ги е открито и е оставил пистолета без надзор в ръцете на различни лица. В резултат на това е причинена смъртта на Наско Тонкев. Насрочено е разпоредително заседание, а съдия-докладчик по делото е Стела Михайлова.\r\nВаня НИКОЛОВА", "date": "2018.05.30", "title": "Пазарджик: Районният съд ще гледа делото срещу бившия председател на Общинския съвет в град Септември Лазар Влайков"}
{"url": "http://www.focus-news.net/news/2018/05/30/2527768/afp-ot-hamas-obyaviha-postiganeto-na-primirie-za-ivitsata-gaza.html", "text": "След седмици на изострено напрежение високопоставен представител на „Хамас\" обяви, че е постигнато примирие за насилието в Ивицата Газа, предава AFP.\r\nХалил ал-Хайя, заместник-ръководителят на „Хамас\" в Газа, съобщи в изявление, че  „редица преговарящи са се намесили в последните часове и е постигнато споразумение за прекратяване на огъня в Ивицата Газа\". \r\nИзраелската армия не е коментирала твърдението. „Ислямският джихад“, втората най-мощна въоръжена групировка в Ивицата Газа след „Хамас\", по-рано също обяви договаряне на прекратяването на огъня.Тереза Герова", "date": "2018.05.30", "title": "AFP: От \"Хамас\" обявиха постигането на примирие за Ивицата Газа"}
{"url": "http://www.focus-news.net/news/2018/05/30/2527775/ognyan-zlatev-predstavitelstvo-na-evropeyskata-komisiya-predlozhenieto-byudzhetat-za-kohezionna-politika-na-balgariya-da-narasne-s-okolo-8-dokazva-evropeyskiya-printsip-za-solidarnost.html", "text": "Предложението бюджетът за кохезионна политика на България да нарасне с около 8% доказва европейския принцип за солидарност. Това каза в сутрешния блок „Добро утро, България“ на Радио „Фокус“ ръководителят на Представителството на Европейската комисия в България Огнян Златев. Запазва се принципът по-добре развитите европейски страни да подпомагат по-изостаналите в тяхното наваксване, добави той и уточни, че е необходим умерен оптимизъм, тъй като предложенията не са окончателно приети. Критериите за разпределение на средства се запазват, като се добавят и някои нови, каза още Златев. „Това е и един от основните критерии - БВП на съответната държава членка. Държавите членки с ВП под 90% от средния за Общността имат право да получават такова финансиране. Допълнително с това ЕК въвежда и още няколко критерия, които са свързани с равнищата на младежката безработица. Друг критерии, който е подходящ и релевантен за България е доколко страната ни е подложена на миграционен натиск и трябва да отделя средства, за да се грижи именно и за това. Освен това ще се следи и равнището на образование“, обясни той. Огнян Златев коментира още, че предложенията взимат предвид и предизвикателствата пред ЕС през следващите години, най-голямото от които е Брекзит, така че да отговори в максимална степен на балансирания подход.", "date": "2018.05.30", "title": "Огнян Златев, Представителство на Европейската комисия: Предложението бюджетът за кохезионна политика на България да нарасне с около 8% доказва европейския принцип за солидарност"}
{"url": "http://www.focus-news.net/news/2018/05/30/2527780/gabrovo-v-uchastak-ot-pat-veliko-tarnovo-dryanovo-se-izvarshva-rachno-kosene-na-trevni-ploshti-dvizhenieto-se-osashtestvyava-s-povisheno-vnimanie.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха е 15°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижението в участък от път  Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nВ участък от път Велико Търново – Дряново се извършва ръчно косене на тревни площи, до 1 юни движението ще се осъществява с повишено внимание.\r\nНадежда КРЪСТЕВА", "date": "2018.05.30", "title": "Габрово: В участък от път Велико Търново – Дряново се извършва ръчно косене на тревни площи, движението се осъществява с повишено внимание"}
{"url": "http://www.focus-news.net/news/2018/05/30/2527774/ea-daily-balgarski-potok-sofiya-veche-izpusna-svoya-zlaten-shans.html", "text": "Изказването на българския президент Румен Радев за необходимостта от изграждането на газопровод „Български поток“, направено в навечерието на неотдавнашната му визита в Русия, може да се изтълкува като желание за възраждане на проекта за „Южен поток“. Но според анализатора от Фонда за национална енергийна сигурност Игор Юшков страната ни вече е изпуснала своя златен шанс, отбелязва EA Daily.\r\nЕкспертът припомни, че Радев имаше предвид не изграждането на нов газопровод, а втори клон на „Турски поток“, който към настоящия момент се строи в акваторията на Турция. Българският държавен глава предлага газопроводът да не преминава през територията на Турция, а да бъде насочен към страната ни. \r\n„Има такъв шанс, но той е малък. Става въпрос за това, че вече никой не желае да разговаря с България, тя не е самостоятелна държава и Русия си направи този извод още от историята с „Южен поток“. Бяха подписани всички документи, включително междуправителствено споразумение, дори издадоха разрешение за строителство, но върху тях започнаха активно да оказват натиск. И в момента, в който те трябваше да решат дали да строят или не, при тях дойде делегация от американски сенатори начело с Джон Маккейн. След разговора с американците българите излязоха и казаха: оттегляме издаденото разрешение за строителство. След това, разбира се, никой не иска да разговаря с тях“, коментира Юшков. \r\nПри това експертът изрази съмнение в това, че има смисъл отново да се преговаря с България, защото може да се повтори същия сценарий. „Първо трябва да се говори с техните куратори, а след това със самите българи“, предложи руският експерт.\r\nСъщевременно Юшков подчерта, че на този етап никой не би направил отстъпка на България. „Когато се обсъждаше „Южен поток“, се говореше – ще ви направим отстъпка и ще получавате пари за транзита. За България това бе свръхизгоден проект. Сега не се говори за подобни ползи. Те изпуснаха своя златен шанс тогава“, заключи Юшков.Тереза Герова", "date": "2018.05.30", "title": "EA Daily: „Български поток“: София вече изпусна своя златен шанс"}
{"url": "http://www.focus-news.net/news/2018/05/30/2527777/pregled-na-osnovnite-temi-vav-varnenskiya-pechat.html", "text": "„Привличаме китайски туристи със СПА, балнеология и култура“, информира на първа страница днешният брой на варненския вестник „Черно море“. Варна е домакин на първия форум между Китай и ЕС, който се провежда извън Брюксел в Европа. Срещата е в контекста на 2018-годината на туризма. „Китай е една специална страна. Туристите от Китай не искат през своята почивка просто да се излежават на плажа. Те проявяват интерес към културно-историческия, креативен туризъм. Търсят възможности за СПА, балнеология, гурме и спорт. Затова и политиката на Министерството на туризма е да се представят и използват пълноценно всички възможности на България“ – заяви ресорният заместник-министър Любен Кънчев, който откри семинара на тема „Година на туризма между ЕС и Китай – 2018 г.“. Инициативата е организирана съвместно от Европейския икономически и социален комитет, Министерството на туризма и Икономическия и социален съвет на България. „Записването на първокласници приключва утре“, информира изданието. Заявленията за прием в първи клас в електронната система могат да се регистрират или коригират до 23,59 ч. на 31-ви май, съобщиха от дирекция „Образование и младежки дейности“ към Община Варна. Обявяване на резултатите от класирането ще стане в 17 ч. на 5-и юни, а записването на класираните деца в училището, в което са приети, ще става от 9 ч. на 6-и юни до 17 ч. на 8-и юни. „Лаймска болест мори домашните кучета“, е друга тема в броя. Има бум на заразени с лаймска болест домашни кучета във Варна. Това съобщи в сутрешния блок на тв „Черно море“ с водещ Иван Барбов д-р Николай Колев, ветеринарен лекар. Само от началото на сезона през нашата клиника са минали 10 заразени четириноги, добави той. Допреди години подобно заболяване при кучетата беше изключителна рядкост. Обяснението е, че сега са повече кърлежите, преносители на опасната зараза. На стр. 5 в рубриката „На капитанския мостик“ вестникът разказва за Христо Петров – Морския. Той е моряк и художник маринист. Израсъл в рибарската махала край фабрика „Христо Ботев“, учи в Морската учебна школа към БМФ и става палубен моряк. Изкарва и професионалния курс за леководолази. Създал е над 500 живописни картини, има 17 самостоятелни изложби. Негови творби са откупени от институции, галерии и частни колекции в 11 страни.", "date": "2018.05.30", "title": "Преглед на основните теми във варненския печат"}
{"url": "http://www.focus-news.net/news/2018/05/30/2527778/kmetat-na-sofiya-yordanka-fandakova-shte-poseti-vremenniya-mobilen-punkt-za-predavane-na-nenuzhno-elektrichesko-i-elektronno-oborudvane.html", "text": "Кметът на София Йорданка Фандъкова днес в 13.20 часа ще посети временния мобилен пункт за предаване на ненужно електрическо и електронно оборудване. Това съобщиха от пресцентъра на Столична община. Пунктът се намира в близост до паметника на Васил Левски и работи от 28 май. Целта е повече граждани да имат възможност да изхвърлят негодните за употреба електрически и електронни уреди.    \r\nНапомняме, че изхвърлянето на електрическо и електронно оборудване в контейнерите за смесени битови отпадъци е забранено. За улеснение на гражданите Столичната община има сключени договори с организации по оползотворяване на излязло от употреба електрическо и електронно оборудване. Всички граждани, които имат уреди за изхвърляне, могат да се обадят на телефон 0800 14 100 или 0885 77 00 41 и уредите им ще бъдат взети от дома безплатно.\r\nПравилното изхвърляне на този вид отпадъци е от изключително значение и има както екологични, така и социални ефекти.\r\nИнициативата е част кампанията „Зеленото приключение“, в която Столичната община си партнира с радио N-Joy.", "date": "2018.05.30", "title": "Кметът на София Йорданка Фандъкова ще посети временния мобилен пункт за предаване на ненужно електрическо и електронно оборудване"}
{"url": "http://www.focus-news.net/news/2018/05/30/2527779/smolyan-remonti-na-asfaltovata-nastilka-i-pochistvane-na-reguli-se-izvarshvat-po-napravleniyata-teshel-devin-i-hvoyna-chepelare.html", "text": "Нормално се осъществява движението по пътищата в област Смолян, съобщи за Радио „Фокус“ – Смолян дежурният в Областното пътно управление. Времето е облачно, без валежи, а пътните настилки са сухи. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През нощта не са получавани сигнали за инциденти в по пътищата в региона.\r\nПочистване на регули се извършва по направлението Хвойна – Чепеларе от км 64 до км 74. Движението в този участък  се осъществява с повишено внимание спрямо създадената организация. Движението по пътя Тешел – Девин от км 77 до км 92 се осъществява с повишено внимание в свободната лента, поради частични ремонти в асфалтовата настилка. Движението в района ще се регулира от сигналисти.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян пътните настилки по улиците са сухи, автомобилният трафик е по-интензивен по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.30", "title": "Смолян: Ремонти на асфалтовата настилка и почистване на регули се извършват по направленията Тешел – Девин и Хвойна – Чепеларе"}
{"url": "http://www.focus-news.net/news/2018/05/30/2527782/sofiya-ot-1000-do-1500-chasa-dvizhenieto-v-tunel-golemo-buchino-pri-km-15-na-avtomagistrala-lyulin-v-posoka-stolitsata-shte-se-osashtestvyava-samo-v-izprevarvashtata-lenta.html", "text": "От 10.00 до 15.00 часа движението в тунел „Големо Бучино“ при км 15 на автомагистрала \"Люлин\" в посока София ще се осъществява само в изпреварващата лента поради ремонт на пожароизвестителната инсталация, съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2018.05.30", "title": "София: От 10.00 до 15.00 часа движението в тунел „Големо Бучино“ при км 15 на автомагистрала \"Люлин\" в посока столицата ще се осъществява само в изпреварващата лента"}
{"url": "http://www.focus-news.net/news/2018/05/30/2527776/afp-izrael-otreche-tvardeniyata-za-postignato-primirie-za-ivitsata-gaza.html", "text": "Израелският министър за разузнаването Израел Кац отрече постигането на примирие за Ивицата Газа, след като групировките „Ислямски джихад“ и „Хамас“ дадоха индикации за договарянето на такова, предава AFP.\r\n„Израел не иска ситуацията да се влоши, но онези, които започнаха насилието, трябва да го прекратят\", подчерта министър Кац пред израелското обществено радио, като същевременно отрече твърденията за прекратяване на огъня. Тереза Герова", "date": "2018.05.30", "title": "AFP: Израел отрече твърденията за постигнато примирие за Ивицата Газа"}
{"url": "http://www.focus-news.net/news/2018/05/30/2527783/veliko-tarnovo-vazstanoveno-e-dvizhenieto-v-dvete-lenti-po-pat-i-4-veliko-tarnovo-targovishte-pri-razklona-za-strazhitsa.html", "text": "Възстановено е движението в двете ленти по път I-4 Велико Търново – Търговище при разклона за Стражица. Това съобщиха от пресцентъра на Агенция \"Пътна инфраструктура\".", "date": "2018.05.30", "title": "Велико Търново: Възстановено е движението в двете ленти по път I-4 Велико Търново – Търговище при разклона за Стражица"}
{"url": "http://www.focus-news.net/news/2018/05/30/2527785/blagoevgrad-klaviren-kontsert-vienski-klasitsi-shte-se-provede-v-chitalishte-nikola-vaptsarov-1894-v-bansko.html", "text": "Клавирен концерт „Виенски класици“ ще се проведе в Читалище „Никола Вапцаров-1894“ в Банско. Това съобщиха от пресцентъра на Община Банско. Концертът е на пианистите от класа по пиано с преподавател Марина Иванова и ще започне в 17,00 часа в големия салон на читалището. Преди това в Тържествената зала на читалището в 15,30 часа ще се проведе творческа среща с доц. д-р Даниела Дикова.", "date": "2018.05.30", "title": "Благоевград: Клавирен концерт „Виенски класици“ ще се проведе в Читалище „Никола Вапцаров-1894“ в Банско"}
{"url": "http://www.focus-news.net/news/2018/05/30/2527784/varna-spiraneto-po-10-ulitsi-v-grada-e-zabraneno-zaradi-polaganeto-na-horizontalna-markirovka-za-sinya-zona.html", "text": "Интензивно е движението по бул. „Владислав Варненчик“ в посока изхода на Варна, предаде репортер на Радио „Фокус“ – Варна. Струпване на автомобили се наблюдава в участъка между двата търговски центъра. Натоварен е трафикът и по булевардите „Сливница“ и „Република“. Задръствания се образуват по част от основните кръстовища. Продължават ремонтите по пътната инфраструктура. Работи се по изграждането на бул. „Левски“ в участъка от ул. „Подвис“ до ул. „Девня“.\r\nВъв връзка с въвеждането на „синя зона“ ще се полага хоризонтална маркировка по улиците „Михаил Колони“, „Архимандрит Филарет“, „Воден“, „Хан Аспарух“, „Княз Дондуков“,“Одрин“, „Цар Самуил“, „Преспа“, „Чипровци“, Княз Ал. Батенберг“, съобщиха от ОП „Общински паркинги и синя зона“. За времето от 7.00 до 19. 30 часа спирането на превозни средства в района ще бъде забранено. От общинската фирма призовават гражданите да преместят автомобилите си.\r\nМарияна ВАЛЕНТИНОВА", "date": "2018.05.30", "title": "Варна: Спирането по 10 улици в града е забранено заради полагането на хоризонтална маркировка за синя зона"}
{"url": "http://www.focus-news.net/news/2018/05/30/2527787/sofiya-lipsva-signalizatsiya-za-zabrana-na-tovarni-avtomobili-nad-12-tona-predi-tunela-vitinya-posoka-sofiya.html", "text": "Липсва сигнализация за забрана на товарни автомобили над 12 тона преди тунела \"Витиня\" посока София. Това съобщи слушател на Радио \"Фокус\". Има предпоставки за ПТП.", "date": "2018.05.30", "title": "София: Липсва сигнализация за забрана на товарни автомобили над 12 тона преди тунела \"Витиня\" посока София"}
{"url": "http://www.focus-news.net/news/2018/05/30/2527781/tass-vladimir-putin-shte-obsadi-s-balgarskiya-premier-perspektivite-za-dvustranno-satrudnichestvo.html", "text": "Държавният глава на Руската федерация Владимир Путин ще проведе преговори с министър-председателя на България Бойко Борисов и ще обсъди с него перспективите за по-нататъшно сътрудничество между двете страни, предава TACC, като се позовава на съобщение от пресслужбата на Кремъл.\r\n„На 30 май 2018 г. президентът на Руската федерация Владимир Путин ще се срещне с министър-председателя на България Бойко Борисов, който ще бъде в Русия с работна визита“, се казва в съобщението. Отбелязва се, че „в хода на преговорите се планира разглеждането на проблематиката на по-нататъшното развитие на руско-българското сътрудничество и актуалните международни въпроси“.\r\nНеотдавна, на 21 май, премиерът на Русия Дмитрий Медведев проведе среща с българския президент Румен Радев в Москва, а на 22 май в своята резиденция в Сочи Путин прие лидера на страната ни, с когото обсъди възможностите за задълбочаване на икономическото сътрудничество. Забележително е, че Радев пристигна в Русия след провеждането на срещата на върха ЕС-Западни Балкани в София, отбелязват от редакцията.\r\nТАСС подчертава интересите на България от сътрудничеството в Русия в областта на енергетиката, като припомня за преговорите, които се състояха по повод възможните доставки на газ за страната ни и възобновяването на проекта за АЕЦ „Белене“. Представена е и кратка справка на двустранните икономически отношения между София и Москва.Тереза Герова", "date": "2018.05.30", "title": "ТАСС: Владимир Путин ще обсъди с българския премиер перспективите за двустранно сътрудничество"}
{"url": "http://www.focus-news.net/news/2018/05/30/2527786/georgi-dimov-bivsh-generalen-konsul-na-balgariya-v-odrin-turskiyat-lov-na-gyulenisti-bi-mogal-da-dovede-i-do-vloshavane-na-otnosheniyata-y-s-balgariya.html", "text": "Турският лов на гюленисти би могъл да доведе и до влошаване на отношенията й с България. Това каза в сутрешния блок „Добро утро, България“ на Радио „Фокус“ бившият генерален консул на България в Одрин Георги Димов във връзка с настояването от турска страна да бъдат проверени родни организации за предполагаеми връзки с Фетхулах Гюлен. По думите му организацията на проповедника ФЕТО е изцяло турски продукт и проблем, в който страната ни не трябва да се намесва. Не е изключено сегашните претенции на съседката ни да доведат до казус, подобен на този през 2016 година, когато България екстрадира Абдуллах Бююк, заради убежденията му, добави Димов. „Става въпрос за подхода и отношението към така наречената терористична организация на гюленистите – паралелна държавна структура в Турция и по света. За западния свят и отделните държави в него, както и всички авторитетни международни организации, в и около Турция има единствено две терористични организации, признати именно като такива. Първо кюрдската работническа партия (ПКК) и ДАЕШ плюс нейните производни в Сирия“, каза той. Георги Димов коментира още, че Балканите трябва да имат готовност, че ловът на вещици в Турция ще продължи, както и предизборната пропаганда, насочена не само срещу гюленистите, но и към турски граждани.", "date": "2018.05.30", "title": "Георги Димов, бивш генерален консул на България в Одрин: Турският лов на гюленисти би могъл да доведе и до влошаване на отношенията й с България"}
{"url": "http://www.focus-news.net/news/2018/05/30/2527790/pazardzhik-mostat-v-selo-boshulya-e-zatvoren-za-tovarni-avtomobili-s-teglo-nad-10-tona.html", "text": "Интензивно е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Най-голяма е опасността по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.05.30", "title": "Пазарджик: Мостът в село Бошуля е затворен за товарни автомобили с тегло над 10 тона"}
{"url": "http://www.focus-news.net/news/2018/05/30/2527789/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху предстоящия Празник на черешата, чието начало ще бъде поставено на 22 юни и ще продължи до 24 юни. Празникът ще започне с концерт на Ирина Флорин, след което ще продължи с фолклорен празник и кулинарна надпревара. Програмата предвижда изложба-базар на череши и черешови произведения, изложение на занаятчии и производители, арт-работилници за деца, конкурси за най-едра череша, най-атрактивно вешало, най-красив черешов щанд. Ще бъдат представени и перспективни сортове череши за страната и района.\r\nНа първата си страница вестникът разказва откритата изложба с икони от колекцията на големия дарител и почетен гражданин на Кюстендил – Румен Манов. Изложбата е открита на 24 май, в Деня на Българската просвета и култура и на славянската писменост. Откриването на изложбата е било и по повод рождения ден на Художествена галерия „Владимир Димитров – Майстора” в града. Събитието е предшествано от изпълнения на групата „Аноним”. На тържественото откриване на изложбата „Православие” са присъствали кметът на община Кюстендил Петър Паунов, директорът на художествената галерия Валентин Господинов, директорът на Регионален исторически музей – Кюстендил Валентин Дебочички, Негово Преосвещенство Белоградчишкият епископ Поликарп, викарий на Софийския митрополит и десетки гости.\r\nВ рубриката „Репортери” вестникът разказва за провелото се общо събрание на акционерите в кюстендилската болница. Редовното годишно общо събрание на собствениците на кюстендилската болница прие Доклада за дейността на лечебното заведение през 2017 година, както и финансовия отчет, но не освободи от отговорност Съвета на директорите, заради отрицателния счетоводен резултат. Според изданието това се случва винаги при отрицателен счетоводен резултат. Той е в размер на  522 000 лв. за 2017 г. и представлява разликата между приходите и разходите на болницата. Причината за него е в проблемите които се натрупват през последните 3 години. Това е – неразплатена надлимитна дейност в размер на 644 000 лв., от години не са променяни цените на клиничните пътеки. Освен това административното покачване на минималната работна заплата с всяка изминала година непрекъснато покачва разходите за заплати, без да има увеличение на приходите.\r\nВ рубриката „Общество” изданието разказва за съвместна инициатива на деца от детска градина “Детска радост” в Струмица, Македония и възпитаници на Детска градина „Първо юни” – Кюстендил, които рисували заедно по проекта „Зелени детски градини за устойчиво бъдеще”. Децата от двете страни са подредили изложба с картини, посветени на околната среда, нейното опазване, пестенето на природните ресурси и използването на възобновяемите енергийни източници.", "date": "2018.05.30", "title": "Преглед на основните теми в кюстендилския печат"}
{"url": "http://www.focus-news.net/news/2018/05/30/2527793/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "На 31 май 2018 г. (четвъртък), във връзка с подмяна на спирателен кран на ул. „Илия Георгов“ жк. „Обеля“ II, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nбл. 241, бл. 243, бл. 234, бл. 233, бл. 231, бл. 232, бл. 229, бл. 236, бл. 239, бл. 238, бл. 237. Това съобщиха от дружеството. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дико Илиев“ ъгъла с ул. 106 пред входа на 140 СОУ.\r\nНа 31 май 2018 г. (четвъртък), във връзка с реконструкция на уличен водопровод на ул. „Химитлийски проход“ жк. „Гоце Делчев“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Химитлийски проход“, ул. „Чужденец“, по ул. „Метличина поляна“ от ул. „Химитлийски проход“ до ул. „Деян Белишки“ и бл. 48.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Химитлийски проход “ ъгъла с ул. „Метличина поляна “.\r\nНа 31 май 2018 г. (четвъртък), във връзка с подмяна на пожарен хидрант до бл. 22В жк. „Сердика“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на:\r\nул. „Камен Андреев“ от ул. „Гюешево“ до ул. „Охридско езеро“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гюешево “ ъгъла с ул. „Камен Андреев “.\r\nНа 31 май 2018 г. (четвъртък), във връзка с монтаж на спирателни кранове на ул. 23 жк. „Обеля“ 1 , се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\nул. 4, ул. 21, ул. 22, ул. 23, ул. 24, ул. 25, ул. 26.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ефрем Чучков“ ъгъла с ул. 4.\r\nНа 31 май 2018 г. (четвъртък), във връзка с подмяна на спирателен кран на ул. „Рачка“ жк. „Овча купел“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на:\r\nул. „Рачка“ от ул. „Народен герой“ до ул. „Паскал Тодоров“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рачка“ ъгъла с ул. „Долно село“.\r\nНа 31 май 2018 г. (четвъртък), във връзка с подмяна на сградно водопроводно отклонение на ул. „Реката“ с. Чепинци, се налага спиране на водоподаването от 09:30 до 16:00 часа на клиентите на „Софийска вода”, живеещи в района на:\r\nул. „Реката“ от ул. „Радост“ до ул. „Георги Никифоров“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Реката“ срещу №25.\r\nНа 31 май 2018 г. (четвъртък), във връзка с изграждане на сградно водопроводно отклонение на ул. „Резньовете“ местност „Гърдова глава“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nул. „Резньовете“ от ул. „Чукар“ до ул. „Панчарица“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Резньовете“ ъгъла с ул. „Чукар“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.05.30", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/05/30/2527788/aleksis-tsipras-pregovorite-za-imeto-na-makedoniya-sa-trudni-no-neobhodimi.html", "text": "Преговорите между Гърция и Македония (в източника - Бивша югославска република Македония), които имат за цел да решат десетилетния спор за името й, са „трудни\", но „необходими\". Това подчерта министър-председателят на Гърция Алексис Ципрас в на реч на годишната среща на Гръцка федерация на предприятията (SEV), отбелязва електронното издание Kathimerini.\r\nЦипрас заяви, че правителството му е водило преговорите „с чувство за отговорност и патриотизъм\", но и с убеждението, че трябва да се намери решение.\r\n„Точно тази позиция оформя един нов образ за Гърция в международен мащаб и укрепва ролята й като стълб на стабилност в регион, който се върти във вихъра на паралелни кризи\", добави лидерът на кабинета в Атина, припомняйки за ситуацията в Италия и напрежението с Турция.\r\nПървият дипломат на Атина Никос Коциас заяви в понеделник, че външните министри на двете страни са завършили основния кръг от преговори и че последният етап от разговорите ще бъде воден от министър-председателите, след като бъдат изяснени техническите и правните въпроси.Тереза Герова", "date": "2018.05.30", "title": "Алексис Ципрас: Преговорите за името на Македония са трудни, но необходими"}
{"url": "http://www.focus-news.net/news/2018/05/30/2527794/parlamentat-othvarli-predlozhenieto-na-bsp-da-vklyuchi-promenite-v-zakona-za-mladezhta-v-sedmichnata-si-programa.html", "text": "Парламентът отхвърли предложението на БСП да включи промените в Закона за младежта в седмичната си програма, предаде репортер на Агенция „Фокус“. Предложението направи народният представител от ПГ на „БСП за България“ Иван Ченчев. „За“ предложението му гласуваха  83  народни представители, „против“ – 21  и „въздържали се“ - 70, с което бе отхвърлено. По думите му законопроектът е важен и е хубаво да бъде дебатиран. Той припомни, че миналата година е имало среща във Варна, където е станало ясно, че младите хора имат различни позиции, но общи искания по отношение на Закон за младежта. „Ние настояваме от 6 месеца насам този закон да влезе и да се гледа тук от всички нас, за да можем да създадем условия за младите хора в България. Да не оставаме с впечатлението, че Народното събрание неглижира проблемите на младите хора, ви призовавам да подкрепите предложението и да дебатираме по Закона за  младежта“, посочи Ченчев. \r\nДеница КИТАНОВА", "date": "2018.05.30", "title": "Парламентът отхвърли предложението на БСП да включи промените в Закона за младежта в седмичната си програма"}
{"url": "http://www.focus-news.net/news/2018/05/30/2527791/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. По най-високите части на Стара планина духа умерен вятър. Навсякъде времето е тихо с разкъсана облачност. Температурите са между 9 и 15 градуса в курортите. Лифтовите съоръжения не работят. \r\nОт ПСС предупреждават, особено на Витоша, че е моментът, в който змиите излизат да се топлят на слънце и може да се срещнат масово във високата част на планината. Все още не се крият, доста сънливи са и стоят близо до пътеките.  Не са регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.30", "title": "ПСС: Добри са условията за туризъм в планините"}
{"url": "http://www.focus-news.net/news/2018/05/30/2527792/gazeta-express-ramush-haradinay-potvardi-che-do-10-dni-shte-bade-provedena-sreshta-s-predstaviteli-na-ek-po-vaprosa-za-vizovata-liberalizatsiya-za-kosovo.html", "text": "Министър-председателят на Косово Рамуш Харадинай заяви, че представителите на Европейския съюз ще обявят „големи новини\" за визите в рамките на десет дни, което означава, че Европейската комисия се очаква да даде положителна препоръка за това гражданите на Косово да пътуват без визи в Шенгенското пространство, уверени са в редакцията на Gazeta Express.\r\nХарадинай потвърди, че срещата с представителите на Европейската комисия относно либерализирането на визовия режим ще се състои в рамките на 10 дни. „През следващите дни ще имаме среща с представители на ЕС. През юни очакваме чудесна новина, но това не е краят, след което трябва да се съсредоточим върху националните работи \", обясни Харадинай в рамките на пресконференция.\r\nДелегация на Европейската комисия посети Косово през април, за да прецени дали властите са изпълнили последния критерий - борбата с организираната престъпност и корупцията. Очаква се ЕК да публикува препоръка за това дали Косово е изпълнило критериите през юни, което ще отвори пътя за гражданите на Косово да се възползват от безвизовия режим в Шенгенското пространство.Тереза Герова", "date": "2018.05.30", "title": "Gazeta Express: Рамуш Харадинай потвърди, че до 10 дни ще бъде проведена среща с представители на ЕК по въпроса за визовата либерализация за Косово"}
{"url": "http://www.focus-news.net/news/2018/05/30/2527795/smolyan-5-godishno-momche-e-postradalo-pri-katastrofa-mezhdu-lek-avtomobil-i-uchilishten-avtobus.html", "text": "5-годишно момче е пострадало при катастрофа между лек автомобил и училищен автобус, съобщиха от пресцентъра на ОДМВР - Смолян. Вчера около 12.50 ч. в с.Равнища, общ.Мадан лек автомобил \"Фолксваген Поло\" със смолянска регистрация, собственост и управляван от С.И.Е. на 33 години от с.Равнища, при движение с несъобразена скорост спрямо релефа на пътя и пътните условия, на дясна крива, при употреба на спирачки, автомобилът се поднася в лявата част на пътното платно и се удря в насрещно движещия се училищен автобус \"Исузу Евро Тюркоаз\" със смолянска регистрация, управляван от В.Р.П. на 36 години от с.Лещак, общ.Мадан, собственост на община Мадан. При инцидента леко ранено е 5-годишно момче, от с.Равнища, общ.Мадан, с повърхностна травма по главата, без опасност за живота. Оказана му е медицинска помощ от екип на ЦСМП-Смолян и е освободен. Използвани са обезопасителни колани. Местопроизшествието е посетено от екип на \"Пътна полиция\" и е взето отношение по Закона за движение по пътищата.", "date": "2018.05.30", "title": "Смолян: 5-годишно момче е пострадало при катастрофа между лек автомобил и училищен автобус"}
{"url": "http://www.focus-news.net/news/2018/05/30/2527797/kyustendil-kosene-na-trevni-ploshti-se-izvarshva-v-uchastak-ot-avtomagistrala-struma-mezhdu-dolna-dikanya-i-tunel-blatino.html", "text": "Косене на тревни площи се извършва в участък от автомагистрала „Струма” между Долна Диканя и тунел „Блатино”. Това съобщи за Радио „Фокус” – Кюстендил дежурният в Областно пътно управление – Кюстендил. Дейностите в участъка са със срок до 1 юни. Водачите на моторни превозни средства трябва да се движат с повишено внимание. По път Е-79, между Долна Диканя и квартал „Левски”, град Кочериново, се полага напречна маркировка. Срокът е до 1 юни. Косене на тревни площи и изсичане на храсти се извършва по пътя за ГКПП „Гюешево”. Водачите на моторни превозни средства трябва да се движат с повишено внимание. Дейностите в участъка от граничния пункт до село Драгомирово, продължат до днес, 30 май. По пътя за българо-македонската граница, в района на село Вратца, се извършват частични ремонти на асфалтовата настилка. Срокът е отново до днес, до 30 май. По пътя за Рилски манастир има свличане на скална маса върху пътното платно. До 1 юни движението се осъществява само в една лента. Участъкът е сигнализиран с пътни знаци. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.30", "title": "Кюстендил: Косене на тревни площи се извършва в участък от автомагистрала „Струма” между Долна Диканя и тунел „Блатино”"}
{"url": "http://www.focus-news.net/news/2018/05/30/2527799/georgi-svilenski-bsp-predlagam-da-zakriem-ministerstvo-na-transporta-za-da-se-preborim-s-koruptsiyata-v-tozi-sektor.html", "text": "Предлагам да закрием Министерство на транспорта, за да се преборим с корупцията в този сектор. Това каза в процедура заместник-председателят на ПГ на „БСП  за България“ Георги Свиленски, предаде репортер на Агенция „Фокус“. Той обърна внимание на председателя на парламента Цвета Караянчева върху промените в Закона за Българската автомобилна камара, внесен  в девоводството на Народното събрание на 18 май 2018 г. от ПГ на ГЕРБ. „Този закон сте го разпределили само в Комисията по транспорт. Законопроектът касае отнемане на правомощия на министъра на транспорта. Мисля, че е недопустимо, такъв законопроект, внесен от народни представители, да не бъде гледан в Правна комисия. Този законопорект касае намеса и регулация в бранша, което неминуемо ще доведе до санкции от ЕК, ако не бъде взето вниманието на Комисията по европейски въпроси. В мотивите на законопроекта, лансираната теза е, че това е начинът за борба с корупцията“, каза Свиленски. По думите му след като в  Министерство на транспорта има корупция и с този законопроект се слага край на корупцията, е задължително  да бъде гледан в Комисията за борба с корупцията. Свиленски добави, че след като се смята, че в Министерство на транспорта има корупция, е редно това министерство да бъде закрито. Председателят на Народното събрание Цвета Караянчева заяви, че ще говори с председателите на съответните комисии за закона.\r\nДеница КИТАНОВА", "date": "2018.05.30", "title": "Георги Свиленски, БСП: Предлагам да закрием Министерство на транспорта, за да се преборим с корупцията в този сектор"}
{"url": "http://www.focus-news.net/news/2018/05/30/2527796/ria-novosti-sergey-lavrov-shte-poseti-severna-koreya-na-31-may.html", "text": "Министърът на външните работи на Руската федерация Сергей Лавров ще направи официално посещение в Северна Корея в петък, 31 май, за да обсъди ситуацията на полуострова и основни въпроси, засягащи отношенията между Москва и Пхенян, предава РИА Новости, като се позовава на съобщение от руското външнополитическо ведомство.\r\n„Планирани са преговори между ръководителите на външните министерства, в хода на които ще бъдат обсъдени актуални въпроси от двустранните отношения, ще бъдат обменени също мнения за ситуацията на Корейския полуостров и други ключови международни и регионални проблеми“, става ясно още от публикуваното съобщение. Тереза Герова", "date": "2018.05.30", "title": "РИА Новости: Сергей Лавров ще посети Северна Корея на 31 май"}
{"url": "http://www.focus-news.net/news/2018/05/30/2527803/faz-v-avstriya-postaviha-pod-vapros-printsipa-za-svobodno-dvizhenie-v-es.html", "text": "Вицеканцлерът на Австрия Хайнц-Кристиан Щрахе призова за реформа на сегашното правило, което позволява на гражданите на страните от Европейския съюз да живеят и работят в избрана от тях държава от Общността, отбелязва германският национален ежедневник Die Frankfurter Allgemeine Zeitung.\r\nСвободното движение на хора има също и отрицателни последици и води до „изместване“ на пазара на труда, обясни председателят на консервативната „Партия на свободата на Австрия“ в рамките на кръгла маса, организирана във Виена във вторник вечер. Има хора, „които са добре квалифицирани и печелят твърде много,  но са обречени на безработица, защото са заместени от по-евтини работници\", подчерта Щрахе. \r\nСвободното движение на хора е един от крайъгълните камъни на ЕС и единния пазар - заедно със свободното движение на стоки и капитали, и свободата на предоставяне на услуги. Тя дава на всеки гражданин на ЕС правото да избира своето местопребиваване и да работи извън родната страна в рамките на Общността.\r\nЩрахе смята, че това право в сегашния му вид е остаряло. „Трябва открито да твърдим, че не е добре за европейското развитие да отстъпи целият интелектуален, добре образован потенциал на Източна Европа\", категоричен бе лидерът на „Партията на свободата на Австрия“. Ето защо целта трябва да бъде „да намерим най-малко частично регулиращи решения, за да го направим по-добре и в интерес на всички\".Тереза Герова", "date": "2018.05.30", "title": "FAZ: В Австрия поставиха под въпрос принципа за свободно движение в ЕС"}
{"url": "http://www.focus-news.net/news/2018/05/30/2527798/ognyan-zlatev-predstavitelstvo-na-evropeyskata-komisiya-vlizaneto-na-balgariya-i-rumaniya-v-shengen-e-politicheski-a-ne-tehnicheski-vapros.html", "text": "Влизането на България и Румъния в Шенген е политически, а не технически въпрос. Това каза в сутрешния блок „Добро утро, България“ на Радио „Фокус“ ръководителят на Представителството на Европейската комисия в България Огнян Златев. По думите му ЕК още през 2010-2011 година категорично заяви, че техническите критерии на тези две държави за членство в Шенгенското пространство са изпълнение, като решението е извън нейния обсег. „Председателят на ЕК неотдавна заяви, че би искал да види България и Румъния като членки на Шенген преди изтичането на мандата му. Надявам се с усилията си българското правителство да успее да убеди останалите страни-членки на ЕС и техните ръководства, които все още имат резерви. Общото мнение е, че сме на последните метри от финализиране на процеса“, обясни той. Огнян Златев коментира още, че скептицизъм не само за членство, но и за бъдещето на Шенген винаги ще има, особено в периоди преди избори, в какъвто се намираме сега. „Предстоят европейските избори и очаквам, че ще има дебат за бъдещето на Дъблинското споразумение за мигрантите, както и за Шенгенското споразумение“, каза още Златев.", "date": "2018.05.30", "title": "Огнян Златев, Представителство на Европейската комисия: Влизането на България и Румъния в Шенген е политически, а не технически въпрос"}
{"url": "http://www.focus-news.net/news/2018/05/30/2527801/veliko-tarnovo-zatvaryat-za-remont-patya-gorna-oryahovitsa-arbanasi.html", "text": "Затварят за ремонт пътя Горна Оряховица – Арбанаси. Това съобщиха за Радио „Фокус“ – Велико Търново от Община Горна Оряховица. Ремонтните дейности в участъка ще продължат през следващите три месеца. Светофарната уредба до Хлебозавод „Славянка“ по пътя за МБАЛ „Св. Ив. Рилски“ ще бъде изключена от днес, тъй като автомобилният трафик ще бъде изцяло пренасочен през Лясковец и Шереметя, целта е да се улесни движението на изхода от Горна Оряховица. Светофарът ще остане спрян до приключване на ремонтните дейности.\r\nЖивеещите в района, в който ще се прави ремонтът, трябва да подадат заявление в Информационния център на Община Горна Оряховица, за да им бъде издаден пропуск за автомобилите. В заявлението трябва да бъде посочено име, адрес, марка и номер на автомобила, планоснимачния номер на имота и телефон за обратна връзка. Заявлението трябва да бъде придружено и от копие на нотариалния акт за собственост на имота. С издадения пропуск, живеещите в района ще имат достъп до домовете си.\r\nНадежда КРЪСТЕВА", "date": "2018.05.30", "title": "Велико Търново: Затварят за ремонт пътя Горна Оряховица – Арбанаси"}
{"url": "http://www.focus-news.net/news/2018/05/30/2527802/volya-nastoyava-za-moratorium-varhu-proektite-za-modernizatsiya-na-armiyata.html", "text": "Вчера внесохме предложение за решение на Народното събрание да има мораториум върху сделките за модернизация на армията. Това каза зам.-председателят на НС и лидер на „Воля“ Веселин Марешки в декларация от името на групата, предаде репортер на Агенция „Фокус“. „България е изправена пред грабеж в пъти по-голям от този, който не сме се излекували- КТБ“, посочи той. „С покупката на няколко самолета ще бъдат откраднати за ден 6 млн. лева, с един подпис“, изтъкна лидерът на „Воля“. Според него траншът трябва да бъде спрян, докато не се оправят всички проблеми в държавата. „Най-бедната страна в ЕС не може да си позволи да отделя милиарди за армията, при положение, че фалират болници. Няма пари за заплати на българските лекари и културни дейци, за медицинските сестри, за полицаите“, обясни Веселин Марешки. „Нужен е комплексен подход, а не купуване на парче, за модернизиране на армията“, заяви той. „Такъв грабеж може да бъде направен само от глупост, от страх или от корупция. Не мисля, че министър Красимир Каракачанов е глупак, остава страха или корупцията“, коментира лидерът на „Воля“. „Трябва да защитим българския национален интерес - щом министрите не могат“, каза още Веселин Марешки и допълни, че за „Воля“ хората са на първо място, а не самолетите. \r\nБиляна ИВАНОВА", "date": "2018.05.30", "title": "„Воля“ настоява за мораториум върху проектите за модернизация на армията"}
{"url": "http://www.focus-news.net/news/2018/05/30/2527804/blagoevgrad-basketbolna-zvezda-idva-v-gotse-delchev-za-mezhdunarodniya-den-na-deteto.html", "text": "Международният ден на детето – 1 юни, по традиция ще бъде отбелязан в гр. Гоце Делчев с голям празник. Това съобщиха от пресцентъра на Община Гоце Делчев. Той ще се състои в Градския парк и ще започне в 10.30 часа на 1-ви юни. За децата на Гоце Делчев ще има богата музикална програма, много забавления и лакомства, а така също ателие по грънчарство и рисуване, както и други интересни занимания. \r\nСлед това, за по-големите деца и ученици, които обичат баскетбола, община Гоце Делчев е организирала интересна и вълнуваща среща. Американският професионален баскетболист от NBA Джими Хънт, който вече тренира и млади баскетболисти в България, ще бъде гост на Спортната академия. От 18:00 часа в зала „Неврокоп – Арена“, ще се състои среща – разговор с баскетболната звезда и демонстрации за всички, които обичат баскетбола.", "date": "2018.05.30", "title": "Благоевград: Баскетболна звезда идва в Гоце Делчев за Международния ден на детето"}
{"url": "http://www.focus-news.net/news/2018/05/30/2527805/makfaks-makedoniya-generalnata-stachka-v-gartsiya-zatvoreni-za-dvizhenie-sa-tri-gkpp-s-makedoniya.html", "text": "Поради стачка на гръцките митнически служители движението през граничните контролно-пропускателни пунктове „Евзони“, „Дойран“ и „Ники“ на границата с Македония е спряно, предава македонската информационна агенция „Макфакс“.\r\nСтачката на гръцките митничари – част от генералната, която бе обявена от по-голямата част от синдикатите, започна в 5 часа в сряда на „Евзони“, „Дойран“. Час по-късно бе спряно преминаването и през „Ники“. \r\nСтачката ще продължи 24 часа. Пропускани през ГКПП ще бъдат единствено пешеходците, докато пътническият и товарният трафик ще бъдат напълно прекъснати.\r\nВ сряда Гърция ще бъде парализирана от 24-часова генерална стачка, обявена от по-голямата част от синдикатите в публичния и частния сектор. Очакват се проблеми в публичния транспорт – железопътен, въздушен и морски. В Атина автобусите и тролеите няма да се движат между 9 и 21 часа, няма да се движи и метрото до международното летище. Авиодиспечерите също заявиха, че ще се включат и в действията. Корабите ще останат на котва в пристанищата, предупредиха синдикатите. Тереза Герова", "date": "2018.05.30", "title": "„Макфакс“ (Македония): Генералната стачка в Гърция – затворени за движение са три ГКПП с Македония"}
{"url": "http://www.focus-news.net/news/2018/05/30/2527808/plovdiv-v-grada-zapochva-vtoroto-izdanie-na-festivala-na-balkanskata-kultura-i-kulinariya-plovdivmezi.html", "text": "В града започва второто издание на Фестивала на балканската култура и кулинария „PlovdivMezi“.  Това съобщиха за Радио „Фокус“ – Пловдив от Дирекция „Култура и културно наследство“ към Общината. Събитието ще се проведе в парк „Лаута“ и ще продължи в дните до 3 юни. Официалното му откриване ще се състои в 10.00 часа днес. Фестивалът е комбинация от големи музикални концерти, спортни и кулинарни събития, включително зона за семейства, мини лунапарк, детски атракциони, турнири по футбол, баскетбол, табла и белот, улични уроци по български фолклор, за по-възрастните и множество спортни състезания в комбинация с типичните за фестивала кулинарни изложители от балканските държави.\r\nТази година събитието поставя като акцент в програмата и цялостната визия патриотизма и любовта към българската история и култура. За първи път на фестивала ще има мобилно читалище и музей за българска история с автентични оръжия, носии, исторически документи и други артефакти. Посетителите ще могат да се пренесат назад във времето като си направят снимка на специален фотокорнер с хайдушки дрехи или традиционни носии от различни български региони.\r\nЗа най-малките е предвидено „Училище за юнаци”, където децата ще се учат на безопасност на движението. Под формата на игра ще бъдат запознати с бойната подготовка на хайдутите, ще се научат как да оцеляват в планината и какво им е нужно, за да бъде природата техен приятел, момичетата пък ще се учат да тъкат на автентични станове или да пластят вълна, също като едно време. В модула „Познавам ли моята България” децата ще научават интересни факти от нашето минало и ще строят макети на исторически забележителности.\r\nВсеки ден на сцената ще се провежда „Час по родолюбие” – забавна и образователна игра за гостите на фестивала с исторически въпроси, в която взимат участие желаещи от публиката и победителят печели голяма награда. В модулът „Най-доброто от Пловдив” отново на сцената ще се изявяват младите таланти на града, а вечер програмата ще завършва с големи концерти на любими балкански изпълнители.\r\nФестивалът на балканската култура и кулинария PlovdivMezi се осъществява с финансовата подкрепа на Община Пловдив и е част от Културния календар на града за 2018 година.\r\nТони МИХАЙЛОВ", "date": "2018.05.30", "title": "Пловдив: В града започва второто издание на Фестивала на балканската култура и кулинария „PlovdivMezi“"}
{"url": "http://www.focus-news.net/news/2018/05/30/2527806/iskren-veselinov-obedineni-patrioti-za-veselin-mareshki-pokray-dzhendar-ideologiyata-polititsite-zapochnaha-da-si-smenyat-ne-samo-pola-no-i-ubezhdeniyata-i-predizbornite-programi.html", "text": "Покрай джендър идеологията политиците започнаха да си сменят не само пола, но и убежденията и предизборните програми. Това каза заместник-председателят на ПГ на „Обединени патриоти“ Искрен Веселинов в декларация от името на група, предаде репортер на Агенция „Фокус“. Веселинов визира предходната декларация на лидера на \"Воля\" Веселин Марешки. „Така творческите превъплъщения на един преждеговорищ политически лидер, който през последните месеци прави опит да прави доста пируети в политическото пространство. \r\nКакто е бил за бизнеса, така се оказва защитник на пенсионерите. По думите му това е силна страна за един артист, но въпросът е дали един политик трябва да има такива превъплъщения. „Обединените патриоти“ от първия ден в това Народно събрание винаги сме отстоявали нещата, за които сме влезли в управлението“, допълни Веселинов. „Въпросът за превъоръжаването е въпрос за национална сигурност и на национална чест“, каза Веселинов. По думите му се пренебрегва и умишлено не се забелязват усилията на настоящото правителство и в частност на вицепремиера Красимир Каракачанов. Той изрази пълната подкрепа за превъоръжаването на армията и изрази надежда в парламента да има консенсус.  \r\n„Ние като управление имаме намерение да поставим условия за максимално изнасяне на производството на всички големи машини в България“, каза заместник-председателят на ПГ на „Обединени патриоти“ и определи това като една допълнителна инжекция в българската икономика. „Не е играчка самолетът, не е играчка фрегатата, това е гаранция, че всички здравни и прочее права, които държавата осигурява, може да ги защити на територията на страната. Продължавайки да се питам за тези ловки пируети задавам следните въпроси как можем да гарантираме своята сигурност, своите права като българи без съюзник. Някой иска да излезем от съюзниците си. Как можем да ги гарантираме без армия“, каза Веселинов и призова този човек да каже коя външна сила му плаща и кой иска да окупира България. Той поясни, че избирателите на \"Обединени патриоти\" трудно биха гласували за партия като \"Воля\".  \r\nДеница КИТАНОВА", "date": "2018.05.30", "title": "Искрен Веселинов, „Обединени патриоти“ за Веселин Марешки: Покрай джендър идеологията политиците започнаха да си сменят не само пола, но и убежденията и предизборните програми"}
{"url": "http://www.focus-news.net/news/2018/05/30/2527807/ministar-rumen-porozhanov-do-mesets-i-polovina-shte-badat-izgotveni-minimalnite-standarti-za-hranite.html", "text": "До месец и половина ще бъдат изготвени минималните стандарти за храните, които ще гарантират по-добро качество на продуктите. Това стана ясно от думите на земеделския министър Румен Порожанов в предаването „Тази сутрин“ по bTV. \"Покрай темата за двойния стандарт на храните направихме анализ на законодателството, свързано с качеството на храните. Той показа, че само при месните продукти нямаме изисквания, които да определят минимални съдържания на определено количество месо или други параметри. От миналата седмица, съвместно с месопреработвателите, производителите на месо, други асоциации, започнахме работа по създаването именно на подобни стандарти\", каза Порожанов. Той добави, че е анализирано и законодателството в други държави, което също е ново – от преди няколко години. Трябва да заложим минималните изисквания, както за кренвиршите да имат не по-малко от 75% месно съдържание, на различните видове наденица, други месни продукти, добави той. „Това нещо ще го разработим, трябва, разбира се, да го съгласуваме с ЕК, тъй като има такава процедура, и да го въведем по най-бързия начин“, каза министърът. Според него продуктите, които няма да отговарят на новите стандарти, ще трябва да са отделени на друга витрина. Подобно нещо ще бъде въведено и за млечните продукти след месец и контролът ще е много сериозен, увери той. По темата с двойния стандарт Порожанов каза още, че води разговори с големите вериги с идеята да се подпише меморандум за отстраняване на различията още преди европейските директиви. Помолен да коментира протеста на розопроизводителите, той посочи, че проблемът тази година е възникнал по няколко направления – заради по-топлото време цъфтежът и розоберът са били съсредоточени само в няколко дни, което пък е затруднило изкупуването от дестилериите; от друга страна има много нерегистрирани производители без договори, които, при свръхпроизводство, е нормално да останат встрани от изкупуването; отделно добрите предишни години са създали прекалено високи очаквания за печалби у производителите. До месец ще има законопроект за розата, съобщи още министърът. Според него българската администрация се е справила прекрасно с председателството на Съвета на ЕС. Така той отговори на думите на президента, че „има разминаване между фанфарния тон и реалните резултати“. Дадохме ново лице на България – че не сме едни от тези, които се изказват на заседанията, а от онези, които могат да водят процесите и да ги завършват успешно, каза Порожанов.", "date": "2018.05.30", "title": "Министър Румен Порожанов: До месец и половина ще бъдат изготвени минималните стандарти за храните"}
{"url": "http://www.focus-news.net/news/2018/05/30/2527810/vidin-nivoto-na-dunav-v-nachaloto-na-balgarskiya-uchastak-na-rekata-pri-novo-selo-za-poslednoto-denonoshtie-se-e-ponizhilo-s-43-sm.html", "text": "Нивото на Дунав в началото на българския участък на реката при Ново село за последното денонощие се е понижило с 43 см., водният стоеж е 263 см., съобщиха от местната Хидрометеорологична станция. Нивото на реката край Видин е 323 см., регистрираното е понижение  от 33 см. Край Лом през последното денонощие понижението в нивото на реката е 18 см.,  водният стоеж е 380 см. Нивото на реката край Оряхово  е 265 см., там е регистрирано понижение за последното денонощие от 11 см. Температурата на водата край Ново село е 21,3 градуса,  край Оряхово  е 22,7 градуса.", "date": "2018.05.30", "title": "Видин: Нивото на Дунав в началото на българския участък на реката при Ново село за последното денонощие се е понижило с 43 см"}
{"url": "http://www.focus-news.net/news/2018/05/30/2527809/kyustendil-s-mezhdunarodniya-folkloren-festival-mir-na-balkanite-v-dupnitsa-zavarshvat-mayskite-praznitsi-na-kulturata.html", "text": "С Международния фолклорен фестивал „Мир на Балканите” в Дупница завършват Майските празници на културата. Това съобщи за Радио „Фокус” – Кюстендил Таня Петрова, директор на Дирекция „Хуманитарни дейности” към Община Дупница. Тържественото закриване на 41-те Майски празници на културата ще бъде от 18.00 часа на площад „Свобода”. Тогава ще се проведе и седемнадесетото издание на Югозападен международен фолклорен фестивал „Мир на Балканите”. Танцьори от 7 държави участват тази година във фестивала. Своя фолклор показват състави от Молдова, Македония, Румъния, Босна, Грузия и Гърция. Пред публиката се изявяват български танцьори, включително и домакините от ансамбъла на Воин Войнов, който е организатор на фестивала.\r\nВенцеслав ИЛЕЧВ", "date": "2018.05.30", "title": "Кюстендил: С Международния фолклорен фестивал „Мир на Балканите” в Дупница завършват Майските празници на културата"}
{"url": "http://www.focus-news.net/news/2018/05/30/2527811/zapochva-desetoto-yubileyno-izdanie-na-potrebitelskata-klasatsiya-lyubimite-marki.html", "text": "На 4 юни 2018 г., понеделник, стартира първи етап на потребителската класация “Любимите марки”, съобщиха организаторите. Инициативата се реализира за десета поредна година и е единствената класация, основана само върху мнението и нагласите на потребителите. “Любимите марки” дава възможност на потребителите да определят марките, които обичат и които сред голяма конкуренция са спечелили тяхното доверие. За разлика от други класации, \"Любимите марки\" не разчита на жури при номинациите – те са свободни, основани единствено на потребителските предпочитания и не включват специални пазарни критерии. По този начин \"Любимите марки\" представя не експертното, а потребителското мнение за брандинга. \r\nКласацията се провежда в три етапа. Гласуването се извършва он-лайн на адрес:  след предварителна регистрация. Потребителите номинират или гласуват, като потвърждават избора си през линк, изпратен автоматично на електронната им поща, посочена за контакт. Непотвърдените гласове не се отчитат.\r\nПодбрани са близо 40 категории, в които всеки участник има възможност да определи коя е неговата любима марка. Критерият, по който ще се излъчат марките в отделните категории, ще бъде броят на подадените гласове. Първият етап стартира в понеделник, 4 юни и ще продължи до 14 юни. В рамките на 11 дни потребителите избират (номинират) предпочитаната от тях марка в падащо меню за всяка от подбраните категории. Този етап цели да отсее Топ 6 на най-предпочитаните брандове в различните отрасли. В следващия кръг продължават онези 6 марки в категория, събрали най-много потребителски гласове.\r\nВтори етап ще се проведе от 18 юни до 24 юни, като в този период потребителите могат да посочат до 3 от 6-те продължили марки в различните категории. Целта на този етап е да покаже кои 3 марки в отрасъл ще продължат в трети последен кръг на класацията.\r\nТрети етап стартира на 27 юни и ще продължи до 5 юли включително. На този етап потребителите ще определят марка №1 във всяка категория, както и подгласничките, които ще бъдат на второ и трето място. Официалният коктейл по връчването на сертификатите ще се проведе на 12 юли. \r\nПо повод 10 години класация “Любимите марки” организаторите подготвят книга „Мисия: Любима Марка”. В нея ще бъдат събрани историите на успеха на онези марки, които печелят любовта и сърцата на потребителите, историите на успешните брандове.", "date": "2018.05.30", "title": "Започва десетото юбилейно издание на потребителската класация  „Любимите марки”"}
{"url": "http://www.focus-news.net/news/2018/05/30/2527812/sport-mfk-spartak-vn-zapisa-vtora-pobeda-i-e-na-18-final-v-shampionskata-liga-po-plazhen-futbol.html", "text": "Носителят на титлата на България МФК Спартак направи грандиозно постижение, след като стана първият роден тим, който се класира за осминафиналите на Шампионската лига по плажен футбол. Снощи варненци победиха и във втория мач от предварителната си група на турнира в португалския град Назаре. След 5:3 над Марсилия вчера, днес българите биха със 7:3 шампиона на Чехия Теплице. В тази група с две победи е и европейският клубен шампион Брага. Успехът на родния тим е огромен, тъй като играчите са аматьори, а почти всички останали тимове в надпреварата са професионалисти.\r\nСлед като в първия си двубой възпитаниците на Симеон Христов вкараха головете си чак в третата част, този път те реализираха четири попадения още в уводните 12 минути. Филип Филипов откри в третата след контраатака, а в петата удвои разликата след хубава самостоятелна акция. Гръцкото попълнение на спартаклии Константинос Папастатопулос направи 3:0 с много красиво воле от тъча, а в последната минута капитанът Калоян Цветков увеличи преднината на българите.\r\nТе продължиха да играят по-силно и още в 50-ата секунда на втората третина английското попълнение на българския шампион Терънс Боу направи 5:0 с удар от фаул от своето наказателно поле. В края на тази част обаче играчите на Спартак се поотпуснаха и допуснаха две попадения, а в началото на последната третина Роберт Хусти направи 3:5. Малко след това вратарят Добромир Господинов спаси дузпа в изключително важен момент. Докрая на двубоя варненци стояха по-добре на терена.  Калоян Цветков с далечен удар увеличи преднината на своите, а в последната минута Филип Филипов оформи хеттрика си за крайното 7:3.\r\nДнес българите излизат в последния са мач от групата, където техен съперник ще бъде не кой да е, а шампионът на Стария континент Брага. Двубоят е от 18,30 ч. българско време.\r\nВенцислав ДРАГОМАНОВ", "date": "2018.05.30", "title": "Спорт: МФК Спартак (Вн) записа втора победа и е на 1/8-финал в Шампионската лига по плажен футбол"}
{"url": "http://www.focus-news.net/news/2018/05/30/2527814/kyustendil-chetiri-kucheta-i-edna-kotka-sa-bili-otroveni-v-selo-granitsa.html", "text": "Четири кучета и една котка са били отровени в село Граница, Община Кюстендил. Това съобщи за Радио „Фокус” – Кюстендил кметът на населеното място Лъчезар Гергов. По думите му отровените животни са били открити на главната улица в селото. „Най-вероятно някой е хвърлил отрова. Имаше едно бездомно куче в района, но сега са отровени и домашни кучета. Не е установен извършителят”, каза Лъчезар Гергов. По думите му това се случва за първи път в селото. На място е имало полицейски екипи, както и разследващи органи. По данни на Областна дирекция на МВР – Кюстендил местопроизшествията са обслужени от дежурна полицейска група, започнати са досъдебни производства.\r\nВенцеслав ИЛЧЕВ", "date": "2018.05.30", "title": "Кюстендил: Четири кучета и една котка са били отровени в село Граница"}
{"url": "http://www.focus-news.net/news/2018/05/30/2527813/pregled-na-osnovnite-temi-vav-velikotarnovskiya-pechat.html", "text": "„С над 1,4 млн. лева изграждат първата ферма за скариди у нас“ е заглавие от областния всекидневник „Янтра Днес”. Първата в България ферма за отглеждане на скариди предстои да бъде изградена в свищовското село Българско Сливово. Мащабната инвестиция е на фирма “Биляна“ ООД и е в размер на 1 416 123 лв. Средствата за изграждането й са осигурени по проект, финансиран по Програма за морско дело и рибарство 2014 – 2020. Договорът за финансиране бе подписан на 14 март т.г., а крайният срок за изпълнение на проекта е 14 септември 2019 г.\r\n„Обезопасиха порутената сграда до митрополията“ е друго заглавие от ежедневника. Повече от две години Великотърновската митрополия чака одобрения за проекта за превръщането на порутената сграда на бившата детска градина в епархийска библиотека. Предложението за реставрация и реконструкция бе изготвено през 2016 г. И още тогава е внесено в Националния институт за недвижимо културно наследство, тъй като сградата е паметник на културата от местно значение. Отговор от там все още няма, а в същото време имотът, намиращ се на ул. “Иван Вазов“, точно до митрополията, продължава да се руши и създава опасност за преминаващите граждани.\r\n„На 150-ия юбилей на Общината Михаил Михайлов и Петър Ризов станаха почетни граждани на Горна Оряховица“ е заглавие от трета страница на ежедневника. „Малки приложници възраждат търновската сграфито керамика“  четем на страница четири в изданието. На страница пет е в публикуван материал със заглавие: „Великотърновци се обединяват да бъдат запазени творбите на Емилиян Станев в учебниците“.\r\nНа спортната страница на вестник „Янтра Днес“ четем: “Децата на “Етър“ първи на Футбол 7“.\r\n„Горна Оряховица празнува с фестивал на уличното изкуство, 3D мапинг шоу и много илюминации“ е заглавие от първа страница на другия областен ежедневник “Борба“.  Двама почетни граждани и осем носители на наградата на Община Горна Оряховица бяха отличени на тържествена церемония по повод празника на града. За всеотдайната си и безупречна работа като учител, журналист, краевед, летописец на града и спортен деятел званието „Почетен гражданин на Горна Оряховица“ получи общественикът Михаил Михайлов. Той е роден в Ресен, но целият му съзнателен живот е преминал в железничарския град, където е завършил основното си образование. Започнал е трудовата си кариера като електротехник в „Захарни заводи“, след което става учител в новооткрития техникум „М. В. Ломоносов“ и работи там 34 г., чак до 1995 г. За работата си като учител и доайен на техникума Михаил Михайлов е удостоен със сребърен Орден на труда.\r\n„Започва изграждането на четириметровия паметник на Ботев в центъра на старата столица“ е друга тема от ежедневника. Започва изграждането на четириметров паметник на Христо Ботев в самия център на Велико Търново. Около него се оформя кокетен кът за отдих под сянката на емблематичната за града магнолия край централна поща. Първа копка на обекта е предвидена в официалната програма на кметството в навечерието на 2 юни, когато честваме и Деня на Ботев и загиналите за независимостта на България.\r\n„Правят технически проект за Северен пътен възел на Велико Търново и бърза връзка за Г. Оряховица и Лясковец към магистралите“, „Търновски археолог откри камък с автограф от самия Климент Охридски“, „Орел за 14-и път ще разпери крила на Дунава“ и „Млад дизайнер от Велико Търново ще представи дебютната си колекция на Балканската седмица на модата“ са други заглавия от страниците на всекидневника.\r\n“Вицешампионска титла за Йоанна Цончева от шампионата по лека атлетика на 200 метра“, “Децата на “Етър ВТ“ са първенци на Футбол 7, играят бараж с “Фортуна“ за класиране на държавни финали“ и “Трима наши рефери участваха в мач между съдиите от Първа и Втора лига“ са заглавията от спортната страница на изданието.", "date": "2018.05.30", "title": "Преглед на основните теми във великотърновския печат"}
{"url": "http://www.focus-news.net/news/2018/05/30/2527815/sitel-makedoniya-chiy-e-helikopterat-koyto-padna-v-bosna-i-hertsegovinai.html", "text": "След падането на хеликоптер на територията на община Братуна в Босна и Херцеговина остана неясно какъв вид и чия е машината, коментира скопският телевизионен канал „Сител“.\r\nСпоред местните медии, катастрофата е настъпила около 12:30 часа в понеделник, когато хеликоптерът е паднал недостъпна зона. Според  машината не е военна. Министерството на външните работи на Република Сръбска, на чиято територия се случи инцидентът, заяви, че е получило предупреждение за хеликоптер и че информацията се проверява.\r\nНа мястото на произшествието бяха изпратени полиция, спешна помощ и пожарникари. Остава неясно какъв е бил броят на хората, които са били в машината. \r\nТова, което засега изглежда сигурно, е, че хеликоптерът не е на Министерството на вътрешните работи на Република Сръбска, нито на Въоръжените сили на Босна и Херцеговина или ЮФОР.\r\nИнтересно е, че по-рано говорителят на полицията Милиян Бобар заяви за информационния портал Klix.ba, че новината за катастрофа на хеликоптер на територията на община Братунац в Босна и Херцеговина е фалшива.\r\n„Беше установено, че няма падане на хеликоптер, а повреда в електропреносната мрежа“, поясни Бобър, като същевременно увери, че разследването на причините за случилото се продължава. Тереза Герова", "date": "2018.05.30", "title": "„Сител“ (Македония): Чий е хеликоптерът, който падна в Босна и Херцеговина?"}
{"url": "http://www.focus-news.net/news/2018/05/30/2527817/veliko-tarnovo-zabavni-iznenadi-ochakvat-malchuganite-v-grada-za-1-yuni.html", "text": "Забавни изненади очакват малчуганите във Велико Търново за Международния ден на детето – 1 юни. През целия ден в Старата столица ще се състоят разнообразни събития, гарантиращи доброто настроение както на децата, така и на техните родители. Това съобщиха от пресцентъра на Община Велико Търново. \r\nПразничната програма започва в 10,00 ч. в парк „Марно поле“ с арт представлението „Глинени маски“. В него участие ще вземат децата и учениците от Ателие по керамика към Младежки дом. Час по-късно в парка, но на площадка „Азбукари“ започва голям детски празник, организиран от компанията „Лактима“ ЕООД.\r\nВ 12.00 ч. в читалище „Надежда – 1869“ също ще има забавна програма за малчуганите, част от която е награждаването на победителите в конкурса „Детство мое, вълшебно“. В 16.00 ч. в парк „Марно поле“ започва нов празник, организиран от Градски ученически парламент. \r\nВ изложба младите таланти от ателието по керамика към Младежки дом ще представят творбите си. Експозицията ще бъде подредена в Изложбени зали „Рафаел Михайлов“ и ще бъде открита в 17.30 ч. Програмата завършва с концерт на Детска вокална група „Пеещи камбанки“, който започва в 18.00 ч. в голямата зала на общината.\r\nКулминация на проявите на 1 юни и специален подарък за децата е приключенската игра „Средновековни криминални загадки – Тайната на деветте ключа“, която ще превърне крепостта Царевец в арена на оживяла компютърна гейм-стратегия. Безплатен ще е входът за всички малчугани и за техните придружители, избрали да се впуснат в разрешаването на мистерии, ребуси, тайни и загадки, свързани с царския двор. В специална шатра пред Царевец участниците в играта ще получават напътствия и указания за мисиите, които трябва да изпълнят. Играта ще започне в 10,00 и ще продължи до 14,00 ч., а желаещите могат да се включат по всяко време в този часови период.", "date": "2018.05.30", "title": "Велико Търново: Забавни изненади очакват малчуганите в града за 1 юни"}
{"url": "http://www.focus-news.net/news/2018/05/30/2527816/krum-zarkov-bsp-shtyahme-da-pitame-pravosadniya-ministar-zashto-tsenko-chokov-ima-telefon-v-zatvora-no-osnovnite-kompetentni-hora-veche-sa-chistachkite.html", "text": "Щяхме да питаме правосъдния министър защо Ценко Чоков има телефон в затвора, но основните компетентни хора вече са чистачките. Това каза заместник-председателят на ПГ на „БСП за България“ Крум Зарков в декларация от името на група, предаде репортер на Агенция „Фокус“.  „Вече близо 30 години в България редовно се провеждат избори. Вече трето десетилетия процъфтяват порочните практики за купен и корпоративен вот. Професионални изборджии просят с гласове. Кметове и областни управители се ангажират с конкретни резултати, работодатели провеждат изборни оперативки и профилактики на своите работници. Това вече на никой не прави впечатление“, каза заместник-председателят на ПГ на БСП. По думите му има наложена терминология, че избори не се печелят, а се бие. „Това има конкретни измерения“, каза той. По думите му изборният процес е делегитимиран, резултатите изкривени, а гражданите отчуждени от политическия живот на страната и по-малко от тях намират смисъл да гласуват. По думите му изборите в Беден и Галиче са пример за това. „Последното се превърна в символ. Тежкият златен ланец и победоносно вдигнатата чаша с уиски са регалиите на местната власт в Галиче. Това е така от години и ще продължи да бъде така. Бившият кмет, осъден на четири години и половина затвор за отвличане, побой и грабежи Ценко Чоков активно участва и допринесе за избора на кандидата на ГЕРБ, негов личен приятел и близък съратник. Представители сме телефонните номера, от които въпросният Ценко Чоков се е обаждал на хора в изборния ден и непосредствен опреди него“, каза Зарков.  Той  заяви, че БСП няма да се примири с това и посочи, че парламентарната група ще настоява за изслушване на министъра на вътрешните работи за действията на полицията на частичния вот. „На тези, които решат да не си мълчат гарантираме своята подкрепа“, каза Зарков. Той подчерат, че БСП ще застане като един зад тях. \r\nДеница КИТАНОВА", "date": "2018.05.30", "title": "Крум Зарков, БСП:  Щяхме да питаме правосъдния министър защо Ценко Чоков има телефон в затвора, но основните компетентни хора вече са чистачките"}
{"url": "http://www.focus-news.net/news/2018/05/30/2527818/nzz-frenskata-politsiya-razchisti-nezakonen-lager-za-migranti-v-parizh.html", "text": "След седмици спорове френската полиция разчисти най-големия лагер за незаконни мигранти в Париж, в който пребивават около 1500-2000 души, съобщава швейцарският вестник Die Neue Zuercher Zeitung.\r\nМигрантите от лагера в североизточната част на Париж ще бъдат настанени в около 20 жилища в столичния регион, съобщи вътрешният министър Жерар Коломб. Решението за действията на полицията бе обявено още миналата седмица, след като кметът на Париж Ан Хидалго призова многкратно правителството да вземе мерки. \r\nВ продължение на месеци все повече и повече мигранти се заселват на брега на два канала североизточно от столицата. Правозащитни организации многократно алармираха за условията на живот в импровизираните лагери. \r\nПо-рано Коломб приведе данни, съгласно които 40% от кандидатстващите за убежище подават молбите си в Ил дьо Франс, но същевременно Париж успява да настани в центрове едва два процента от тях. Френският вътрешен министър, че преместването на мигрантите ще им осигури не само „подслон“, но също така ще позволи „административен контрол“. Хилядите мигранти, живеещи в лагери по протежение на речните канали в Париж, са преместени в рамките на 35-та евакуация във френската столица от лятото на 2015 г. насам.Тереза Герова", "date": "2018.05.30", "title": "NZZ: Френската полиция разчисти незаконен лагер за мигранти в Париж"}
{"url": "http://www.focus-news.net/news/2018/05/30/2527820/dragomir-stoynev-bsp-ima-mnogo-zakonoproekti-na-opozitsiyata-koito-ne-stigat-do-plenarna-zala.html", "text": "Има много законопроекти на опозицията, които не стигат до пленарна зала и е време председателите на комисии да започнат да ги вкарват в дневния си ред. Това каза зам.-председателят на ПГ на „БСП за България” Драгомир Стойнев, съобщиха от пресцентъра на партията. Той заяви, че не е нормално такива закони като Наказателният кодекс – внесен от опозицията, Законът за лихвоточките, който не се разглежда от комисията по бюджет и финанси, Законът за доброволчеството, Културният чек не се допускат до пленарна зала.  „Ако управляващите не сте съгласни с тях, можете да гласувате против, но ние искаме да бъдат чути и приети нашите предложения”, каза още Стойнев.", "date": "2018.05.30", "title": "Драгомир Стойнев, БСП: Има много законопроекти на опозицията, които не стигат до пленарна зала"}
{"url": "http://www.focus-news.net/news/2018/05/30/2527819/kalin-kamenov-kmet-na-vratsa-blizo-1200-sa-uchastnitsite-v-72-ya-pohod-po-patya-na-botevata-cheta.html", "text": "Близо 1200 са участниците в 72-я поход „По пътя на Ботевата чета – Козлодуй-Околчица“, като голяма част от тях са ученици и студенти. Това каза за Радио „Фокус“ кметът на Враца Калин Каменов. Той уточни, че началото на Ботевите чествания бе поставено миналата седмица, с изпращането на участниците в 72-я поход. Очаква се утре в края на деня те да бъдат в подножието на Врачанския балкан. Каменов призова това да послужи като патриотичен урок, да сме по-отдадени на родината, за да бъде тя такава, каквато искаме. “Кулминацията както всяка година е в навечерието на 1 и 2 юни, когато са най-мащабните събития – вечерната заря-проверка, която се случва на 1 юни вечерта на площад „Христо Ботев“, преди това ще има празничен гала-концерт с участието на ансамбъл „Чинари“. На 1 юни вечерта на тържествения митинг заря-проверка се очаква да присъства президентът Румен Радев. На 2 юни на поклонението на връх „Вола“ се очаква да пристигне председателят на НС Цвета Караянчева, която ще се включи и в последния етап на похода“, каза Калин Каменов. \r\nТой коментира още, че неслучайно много от родолюбивите събития и инициативи са насочени именно към децата, като е добре да се помисли и за тяхното разширяване. Градоначалникът изрази надежда тази година, когато прозвучат сирените на 2 юни, повече хора да отдадат почит и да не забравяме, че веднъж в годината трябва да помълчим и да покажем съпричастност и национално единение.", "date": "2018.05.30", "title": "Калин Каменов, кмет на Враца: Близо 1200 са участниците в 72-я поход „По пътя на Ботевата чета“"}
{"url": "http://www.focus-news.net/news/2018/05/30/2527822/varna-4-naseleni-mesta-v-oblastta-ostavat-bez-voda-poradi-avarii.html", "text": "4 населени места в областта остават без вода поради аварии. Това съобщиха за Радио „Фокус“ – Варна от дружество „Водоснабдяване и канализация“ във Варна. Без вода ще бъдат абонатите от с.Кичево до около 12.00 часа, абонатите от с.Близнаци – от центъра към посока Г.близнак и с.Аврен до 13.00 часа. Домакинствата на гр.Д.чифлик – центъра също ще бъдат с нарушено водоподаване до 14.00 часа.\r\nМилена СТОЕВА", "date": "2018.05.30", "title": "Варна: 4 населени места в областта остават без вода поради аварии"}
{"url": "http://www.focus-news.net/news/2018/05/30/2527824/aleksandar-stamboliyski-sayuz-na-balgarskite-transportni-rabotnitsi-za-obshtata-stachka-v-gartsiya-kam-momenta-obstanovkata-e-spokoyna-nyama-blokirani-patishta.html", "text": "Към момента обстановката в Гърция, въпреки общата стачка срещу мерките за икономии, е спокойна. Това каза за Радио „Фокус“ – Пирин Александър Стамболийски, председател на Синдикална конфедерация „Съюз на българските транспортни работници“. „В момента съм в Гърция и тук нещата са спокойни. Няма затваряне на пътища или някакви по-сериозни последици от протестите, които се осъществяват. Все още те са само на институционално ниво“, каза още Стамболийски. Той добави, че към момента няма данни да има образували се колони от автомобили на граничните ни пунктове с Гърция. Стамболийски изрази надежда, че обстановката няма да се влошава, тъй като водачите на товарни автомобили са наясно с това, което се случва в южната ни съседка.\r\nЛивия НИНОВА", "date": "2018.05.30", "title": "Александър Стамболийски, „Съюз на българските транспортни работници“, за общата стачка в Гърция: Към момента обстановката е спокойна, няма блокирани пътища"}
{"url": "http://www.focus-news.net/news/2018/05/30/2527825/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Вицеканцлерът на Австрия Хайнц-Кристиан Щрахе призова за реформа на сегашното правило, което позволява на гражданите на страните от Европейския съюз да живеят и работят в избрана от тях държава от Общността, отбелязва германският национален ежедневник Die Frankfurter Allgemeine Zeitung.\r\nСвободното движение на хора има също и отрицателни последици и води до „изместване“ на пазара на труда, обясни председателят на консервативната „Партия на свободата на Австрия“ в рамките на кръгла маса, организирана във Виена във вторник вечер. Има хора, „които са добре квалифицирани и печелят твърде много,  но са обречени на безработица, защото са заместени от по-евтини работници\", подчерта Щрахе. \r\nСвободното движение на хора е един от крайъгълните камъни на ЕС и единния пазар - заедно със свободното движение на стоки и капитали, и свободата на предоставяне на услуги. Тя дава на всеки гражданин на ЕС правото да избира своето местопребиваване и да работи извън родната страна в рамките на Общността.\r\nЩрахе смята, че това право в сегашния му вид е остаряло. „Трябва открито да твърдим, че не е добре за европейското развитие да отстъпи целият интелектуален, добре образован потенциал на Източна Европа\", категоричен бе лидерът на „Партията на свободата на Австрия“. Ето защо целта трябва да бъде „да намерим най-малко частично регулиращи решения, за да го направим по-добре и в интерес на всички\".\r\n*** Преговорите между Гърция и Македония (в източника - Бивша югославска република Македония), които имат за цел да решат десетилетния спор за името й, са „трудни\", но „необходими\". Това подчерта министър-председателят на Гърция Алексис Ципрас в на реч на годишната среща на Гръцка федерация на предприятията (SEV), отбелязва електронното издание Kathimerini.\r\nЦипрас заяви, че правителството му е водило преговорите „с чувство за отговорност и патриотизъм\", но и с убеждението, че трябва да се намери решение.\r\n„Точно тази позиция оформя един нов образ за Гърция в международен мащаб и укрепва ролята й като стълб на стабилност в регион, който се върти във вихъра на паралелни кризи\", добави лидерът на кабинета в Атина, припомняйки за ситуацията в Италия и напрежението с Турция.\r\nПървият дипломат на Атина Никос Коциас заяви в понеделник, че външните министри на двете страни са завършили основния кръг от преговори и че последният етап от разговорите ще бъде воден от министър-председателите, след като бъдат изяснени техническите и правните въпроси.\r\n***Италия е дълбоко разделена от заплахата  за бъдещ референдум за членството в ЕС, пише британският вестник The Times.\r\nСлед неуспеха на двете популистки партии да оглавят  коалиционно правителство и назначаването на технически премиер от средите на световните финансови институции, лидерите на двете партии обвиниха  президент, че се подчинява на Берлин, а не на италианските избиратели.\r\nМатео Салвини, лидерът на Лигата, заяви, че следващите избори ще бъдат референдум дали Италия да бъде „свободна или поробена“, въпреки че  партията му се отказа от напускане на Еврозоната.\r\nСпоред  Джовани Орсина лидерите на двете популистки партии са намалили малко антиевропейската реторика, за да не уплашат избирателите.\r\nПазарите са обезпокоени от това, че двете партии имаха намерение да нарушат баланса на разходите и приходите  чрез орязване на данъците и увеличаване на социалните разходи .\r\nОт друга страна 260 хиляди италианци подкрепят действията на президента в петиция. Социолозите отбелязват, че Италия е разделена като никога досега.\r\n*** След седмици спорове френската полиция разчисти най-големия лагер за незаконни мигранти в Париж, в който пребивават около 1500-2000 души, съобщава швейцарският вестник Die Neue Zuercher Zeitung.\r\nМигрантите от лагера в североизточната част на Париж ще бъдат настанени в около 20 жилища в столичния регион, съобщи вътрешният министър Жерар Коломб. Решението за действията на полицията бе обявено още миналата седмица, след като кметът на Париж Ан Хидалго призова многкратно правителството да вземе мерки. \r\nВ продължение на месеци все повече и повече мигранти се заселват на брега на два канала североизточно от столицата. Правозащитни организации многократно алармираха за условията на живот в импровизираните лагери. \r\nПо-рано Коломб приведе данни, съгласно които 40% от кандидатстващите за убежище подават молбите си в Ил дьо Франс, но същевременно Париж успява да настани в центрове едва два процента от тях. Френският вътрешен министър, че преместването на мигрантите ще им осигури не само „подслон“, но също така ще позволи „административен контрол“. Хилядите мигранти, живеещи в лагери по протежение на речните канали в Париж, са преместени в рамките на 35-та евакуация във френската столица от лятото на 2015 г. насам.\r\n***", "date": "2018.05.30", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/05/30/2527826/blagoevgrad-zadarzhana-e-zhena-izmamila-po-telefona-vazrastna-zhena-ot-sandanski.html", "text": "Задържана е жена, измамила по телефона възрастна жена от Сандански, съобщиха от пресцентъра на ОДМВР - Благоевград. След незабавно проведени издирвателни мероприятия, от полицейски служители на РУ-Сандански, е задържана 26-годишната М.А. от гр.Дулово, обл. Силистра. За времето от 14:00 часа до 17:00 часа вчера в гр.Сандански, същата е въвела в заблуждение 77-годишна жена от града, че участва в полицейска операция за залавяне на телефонни измамници. У М.А. е намерена и иззета сумата от около 5 840 лева. По случая е образувано досъдебно производство. Работата продължава.\r\nВчера в РУ-Петрич е получен сигнал и от 65-годишна жена от Петрич за това, че около 19:00 часа предния ден й е нанесена щета на приблизителна стойност около 1 000 лв., след като е въведена в заблуждение,  че съдейства на полицейски служители за задържане на телефонни измамници. За случая е уведомена РП-Петрич.\r\nТрета жертва на телефонни измамници е 74-годишна жена от Благоевград. За времето от 14:00 часа до 16:45 часа вчера е въведена в заблуждение, че съдейства на полицията за залавяне на телефонни измамници, при което й е нанесена щета на приблизителна стойност около 4 950 лева. По случая е образувано досъдебно производство.\r\nОД на МВР-Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. При провеждането на полицейски операции няма утвърдена практика полицейските служители да искат лични парични средства и ценности от гражданите. За  предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2018.05.30", "title": "Благоевград: Задържана е жена, измамила по телефона възрастна жена от Сандански"}
{"url": "http://www.focus-news.net/news/2018/05/30/2527823/korneliya-ninova-bsp-edinstveniyat-ofitsialno-priznat-ot-balgarskiya-sad-lazhets-e-premierat-i-deystvashtiyat-predsedatel-na-saveta-na-es-boyko-borisov.html", "text": "Единственият официално признат от българския съд лъжец е премиерът и действащият председател на Съвета на ЕС Бойко Методиев Борисов. Това каза лидерът на БСП Корнелия Нинова от парламентарната трибуна след декларацията на ГЕРБ, изчетена от Тома Биков, че БСП са излъгали, че са дописвани хора в изборните списъци в Галиче, предаде репортер на Агенция „Фокус“. „Разбира се, всеки е свободен човек да каже оттук каквото е преценил за добре. Предупреждаваме ви, че отсега нататък не три пъти, един път ако кажете, че „БСП за България“ лъже, ще ви напомня ред факти. Г-н председател, единственият официално признат от българския съд лъжец, министър-председател, действащ председател на Съвета на ЕС се казва Бойко Методиев Борисов. Когато казвате, че „БСП за България“ лъже, моля да се придържате към фактите и решенията на българския съд“, каза лидерът на БСП Корнелия Нинова. Зам.-председателят на НС Емил Христов заяви, че няма такова решение на българския съд с такова определение и коментира, че лидерът на БСП е нарушила правилника. \r\nДеница КИТАНОВА", "date": "2018.05.30", "title": "Корнелия Нинова, БСП: Единственият официално признат от българския съд лъжец е премиерът и действащият председател на Съвета на ЕС Бойко Борисов"}
{"url": "http://www.focus-news.net/news/2018/05/30/2527828/dobrich-41-vi-rozhden-den-i-imen-den-na-detska-yasla-parvi-yuni-shte-badat-otpraznuvani-na-1-yuni.html", "text": "С тържество, с музика, забавления и много приключения децата от Детска ясла „Първи юни“ ще отпразнуват своя 41-ви рожден ден и име ден на 1 юни от 10.00 часа. Това съобщиха от пресцентъра на Община град Добрич. По случай Международния ден на детето малките възпитаници от забавачницата, която се намира на улица „Васил Петлешков“ 46, ще огласят двора в яслата с песни и игри. Ще има торта, ще има балони. Ще има усмивки и много лакомства.", "date": "2018.05.30", "title": "Добрич: 41-ви рожден ден и имен ден на Детска ясла „Първи юни“ ще бъдат отпразнувани на 1 юни"}
{"url": "http://www.focus-news.net/news/2018/05/30/2527829/varna-obvinyaemiyat-za-opita-za-ubiystvo-na-ohranitel-ostava-v-aresta.html", "text": "Издирваният четири месеца обвиняем за опита за убийството на охранител от днес е с постоянна мярка за неотклонение „Задържане под стража“, която му бе определена от Варненския окръжен съд по искане на Окръжната прокуратура. Това съобщиха от пресслужбата на Апелативна прокуратура-Варна. 36-годишният мъж е втори обвиняем за тежкото криминално престъпление. В ареста е и съучастникът му – 16-годишен ученик. Двамата са с повдигнато обвинение по член 116, ал. 1, т. 11 и 12, във връзка с член 18, ал. 1 от НК, като деянието 36-годишният е извършил при условията на опасен рецидив. \r\n36-годишният мъж е бил задържан в района на варненско казино след преследване. \r\nОпитът за убийство на охранителя е бил извършен на 28 януари 2018 г. около 2.00 часа след полунощ. В ОД на МВР във Варна постъпил сигнал от заведение в района на спирка „Акациите“ за сбиване. На място било установено, че пострадал е 36-годишният охранител. Младият мъж бил с порезно-прободни рани в крака и гърдите. Настанен бил в болница и благодарение на оказаната медицинска помощ и продължително лечение той е бил спасен.  \r\nОпределението на Варненския окръжен съд, с което е взета най-тежката мярка за процесуална принуда – задържане под стража, подлежи на обжалване пред Апелативния съд.", "date": "2018.05.30", "title": "Варна: Обвиняемият за опита за убийство на охранител остава в ареста"}
{"url": "http://www.focus-news.net/news/2018/05/30/2527821/toma-bikov-gerb-ot-bsp-izlagaha-che-sa-dopisvani-hora-v-izbiratelnite-spisatsi-v-galiche.html", "text": "Шокът на БСП е странен. Той показва, че въпреки че губят избори от 10 години, не са се научили да губят с достойнство. Това каза в декларация от името на ПГ на ГЕРБ депутатът Тома Биков в отговор на декларацията на ПГ на БСП за изборите в Галиче и Беден, предаде репортер на Агенция „Фокус“. „Опитът да се внуши, че изборите са компрометирани, защото БСП не може да ги спечели, е проблематичен за цялата политическа система“, заяви той. „28 частични местни избора, в 4 общини и 22 кметства, в които ГЕРБ са регистрирали 24 кандидати за кметове, БСП- 13, ДПС- 17. Първият извод е, че ако искате да спечелите избори, трябва да регистрирате кандидати. Вторият - ГЕРБ е единствената национална партия, разположена в цялата страна“, се обърна Тома Биков към БСП. „ГЕРБ има съпоставим резултат с резултата от парламентарните избори. 13 кмета от 28 регистрирани. Неоснователно се говори за страх. Щяха да бъдат 28 спечелили от 28, ако бяхте прави“, коментира депутатът. „Излъгахте, че са дописвани хора в Галиче. Дописани са 2-3 души. Излъгахте, че ВМРО са първи в циганската махала, те имат по-малко гласове от вас там“, посочи Тома Биков. „Единствената партия, която се явява конкурент на ДПС в смесените райони, е ГЕРБ. Питам БСП кой подкрепят при положение, че нямат кандидати в тези райони“, заяви депутатът и изтъкна, че ГЕРБ увеличава подкрепата си в смесените райони.\r\nБиляна ИВАНОВА", "date": "2018.05.30", "title": "Тома Биков, ГЕРБ: От БСП излъгаха, че са дописвани хора в избирателните списъци в Галиче"}
{"url": "http://www.focus-news.net/news/2018/05/30/2527830/zam-ministar-malina-krumova-44-hilyadi-zhilishtni-sgradi-se-nuzhdayat-ot-udalzhavane-na-sroka-na-eksploatatsiya.html", "text": "На този етап няма категорично решение как ще продължи програмата за енергийно обновяване на жилищата след изразходване на осигуреното финансиране, а само идеи и предложения. Единственото ясно е, че ефектите от нея са изключително големи и трябва да продължим да изпълняваме сходни програми за жилищно обновяване. Това заяви в сутрешния блок на Нова телевизия „Здравей, България“ заместник-министърът на регионалното развитие и благоустройството Малина Крумова, съобщиха от пресцентъра на министерството. Тя обясни, че настоящата програма за саниране ще се изпълнява до размера на наличното финансиране, с което ще се обновят 2022 сгради. \r\n„До края на 2018 г. ще сме готови с новия модел, който ще има ясна и дългосрочна визия за следващите 25 години“, посочи Крумова. По думите й програмите могат да бъдат структурирани по различен начин, в зависимост от различните регионални и индивидуални условия. Обсъжда се идеята за въвеждане на съфинансиране от страна на собствениците, както и за диференциране на помощта в зависимост от климатичните, икономическите или демографските обстоятелства в регионите, или икономическото състояние на всеки гражданин. „Целта е да стимулираме собствениците, защото това са частни сгради. Ние подпомагаме частните собственици да обновяват своите жилища“, коментира Крумова. \r\nТя напомни, че според анализите в страната има 44 хил. жилищни блока на възраст 30, 40 и повече години, които трябва да се обновяват, за да се удължи срокът им на експлоатация, а не след време да се рушат. „От тях ние ще обновим над 2000 блока, а 42 000 остават. Нужните средства са огромни, за това търсим по-устойчив модел на подпомагане с въвеждането на съфинансиране и приоритизация на базата на критерии, които ще се определят след широко обществено обсъждане“, каза Крумова. Друга възможна мярка е диференциран подход спрямо хората с по-големи и по-малки възможности, както в един блок, така и в цели райони. Заместник-регионалният министър уточни, че именно в регионите с по-слабо икономическо развитие има и блокове в по-тежко състояние.\r\n„Трябва да осъзнаем отговорността, която имаме като собственици на апартаментите си за общото състояние на блоковете. Има абсолютна необходимост от промяна на манталитета. Не може държавата да е виновна, че не сме се разбрали за поддръжката. Ако искаме държавата да ни помага трябва да осъзнаем и отговорността си по отношение на поддръжката, защото тя в момента не е адекватна“, коментира още Крумова. Тя добави, че именно заради невъзможността на собствениците да се сдружат и поддържат общата собственост е създадена програмата за енергийна ефективност. Към днешна дата има подадени заявления за саниране на 5500 сгради, а регистрираните сдружения на собствениците са около 7000.\r\n„Очевидно е, че трябва да има подпомагане от държавата и бюджета. Обмисляме различни идеи, защото един унифициран модел не върши достатъчно работа. Има хора, които могат да си позволят доплащане, други не. Ние правихме допитване до хората и около 40% са готови да участват със съфинансиране“, допълни тя.\r\nПо отношение на сигналите за некачествена работа зам.-министър Крумова подчерта, че те са много малко на фона на цялото саниране. Факторите, които определят подобни сигнали, не са финансови , защото референтните стойности са достатъчни, за да се работи качествено. Става дума за квалификация на работници, скорост на изпълнение. „Проверяваме всеки сигнал и там, където има нарушения налагаме санкции“, отбеляза тя.", "date": "2018.05.30", "title": "Зам.-министър Малина Крумова: 44 хиляди жилищни сгради се нуждаят от удължаване на срока на експлоатация"}
{"url": "http://www.focus-news.net/news/2018/05/30/2527827/nezavisen-vesnik-makedoniya-referendumat-za-imeto-v-paket-s-predsrochni-izborii.html", "text": "Реконструкцията на кабинета и първият голям митинг на опозицията, като важни събития, които предстоят до края на тази седмица, според оценките от политическите среди, са увертюра към големи политически промени в следващите месеци. Епилог на този процес би бил референдум за името, като „корона\" на договора, който се очаква да бъде постигнат в следващите дни между управляващите в Скопие и Атина. С оглед на това, че компромисът за името би трябвало да отвори вратите на Македония за членство в НАТО и начало на преговори за присъединяване към Европейския съюз, в политически кръгове не изключват възможността, че паралелно с референдум за името може да се провеждат предсрочни парламентарни избори, коментират в редакцията на скопското електронно издание „Независен весник“.\r\nМакедонският министър-председател Зоран Заев бе този, който по-рано заяви, че практиката на постоянните извънредни парламентарни избори трябва да бъде прекратена, за да се даде възможност за стабилизиране на държавата, и преди всичко – на бизнеса и икономиката. Както стана ясно обаче, премиерът може да променя позицията си. \r\nТвърди се, че в тесен кръг от свои сътрудници Заев сам е поставил въпроса дали правителството да не провери легитимността си с оглед на сериозните промени, които прокарва – за промяна на името на страната. Вариантът за предсрочни избори, които да се проведат заедно с референдума, вероятно насрочен за есента – септември или октомври, се счита за рисков за сегашната управляваща партия. Референдумът за името вероятно ще мобилизира по-голям брой граждани. Но е много вероятно при гласуването избирателите да бъдат разделени по линията „защита“ и „предателство“ на името и в кампанията би доминирала патриотичната реторика. \r\nОт друга страна, последните проучвания на общественото мнение показват, че СДСМ води по рейтинг пред ВМРО-ДПМНЕ, макар и с няколко процент. Това може да бъде повод за премиера Заев да използва момента за укрепване на своята позиция, с оглед на схващането, че преговорите, които водеше през цялото това време с Гърция, не са се отразили драстично на неговия рейтинг.\r\nПредседателят на парламента в Скопие Талат Джафери заяви, че е безотговорно да се мисли за предсрочни избори в момент, в който страната е изправена пред големи предизвикателства. Джафери обаче припомни, че предсрочни парламентарни избори може да има по всяко време, стига предложението да бъде прието с мнозинство от 61 депутати. \r\nВ такъв случай „имам задължение в рамките на 60 дни да обявя нови избори. Но смятам, че е безотговорно да се мисли за това в такъв момент, в какъвто се намира сега Македония, имайки предвид сериозните въпроси, които се решават в страната. Ако има такива мисли, мисля, че те са свързани с тесни партийни интереси, за да събират политически точки. Ако мислите за държавността и бъдещето на гражданите, никой не би трябвало да говори за изборите“, категоричен бе Джафери.\r\nОт изявлението на Джафери, като представител на ДСИ, може да се заключи, че СДСМ, като най-голямата управляваща партия, трудно би осигурила подкрепата на своите партньори за разпускане на парламента, в случай че реши да проведе предсрочни избори. От друга страна, през последните дни предсрочни избори постоянно търси и Християн Мицкоски като лидер на опозицията.Тереза Герова", "date": "2018.05.30", "title": "„Независен весник“ (Македония): Референдумът за името – в пакет с предсрочни избори?"}
{"url": "http://www.focus-news.net/news/2018/05/30/2527831/plovdiv-obshto-100-peyki-shte-badat-montirani-v-predblokovite-prostranstva-i-na-razlichni-obshtestveni-mesta-v-rayon-trakiya.html", "text": "Общо 100 пейки ще бъдат поставени в предблоковите пространства и на различни обществени места в район „Тракия“ в Пловдив. Това каза за Радио „Фокус“ – Пловдив районният кмет Костадин Димитров. По думите му, за първи път тази година етажните собствености, заявили желание да бъдат поставени пейки пред входовете им, са по-малко от наличните бройки. „Останалите ще бъдат монтирани на различни обществени пространства в район „Тракия“, посочи районният кмет Костадин Димитров. Той подчерта, че през последните години администрацията последователно работи за осигуряване на пейки за нуждите на живеещите в „Тракия“. От миналата година е въведено изискването за монтирането им да има писмено изразено съгласие на етажната собственост с цел да се предотвратят конфликтни ситуации.\r\nТони МИХАЙЛОВ", "date": "2018.05.30", "title": "Пловдив: Общо 100 пейки ще бъдат монтирани в предблоковите пространства и на различни обществени места в район „Тракия“"}
{"url": "http://www.focus-news.net/news/2018/05/30/2527833/yordan-tsonev-dps-nyama-yasna-i-prieta-s-konsensus-kontseptsiya-za-razhodvane-na-sredstvata-za-otbrana.html", "text": "Имаме претенции към това за какво ще се разходват 2% от БВП за армията. Те трябва да се разходват по ясно очертана и приета с консенсус концепция за това как ще изглежда армията ни в рамките на НАТО. Това каза пред журналисти в Народното събрание зам.-председателят на ПГ на ДПС Йордан Цонев, предаде репортер на Агенция „Фокус“. „Към този момент такава ясна концепция няма. Разходите се планират ту за самолети, ту за сухопътна техника, ту за нещо друго. Някак си се планират извън рамките на парламента“, заяви той. „България трябва да може да си позволи бюджет за модернизация на армията. Единствената сигурност на държавата е в рамките на НАТО, извън рамките му нито икономически, нито военно-политически можем да гарантираме сигурността на държавата и гражданите“, посочи Йордан Цонев. „Дошло е време да направим този разход за сигурността на държавата и на гражданите. Позиция ни е такава- извън НАТО не може да бъде гарантирана сигурността и на ЕС“, изтъкна той. \r\nБиляна ИВАНОВА", "date": "2018.05.30", "title": "Йордан Цонев, ДПС: Няма ясна и приета с консенсус концепция за разходване на средствата за отбрана"}
{"url": "http://www.focus-news.net/news/2018/05/30/2527832/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Преговорите между Гърция и Македония (в източника - Бивша югославска република Македония), които имат за цел да решат десетилетния спор за името й, са „трудни\", но „необходими\". Това подчерта министър-председателят на Гърция Алексис Ципрас в на реч на годишната среща на Гръцка федерация на предприятията (SEV), отбелязва електронното издание Kathimerini.\r\nЦипрас заяви, че правителството му е водило преговорите „с чувство за отговорност и патриотизъм\", но и с убеждението, че трябва да се намери решение.\r\n„Точно тази позиция оформя един нов образ за Гърция в международен мащаб и укрепва ролята й като стълб на стабилност в регион, който се върти във вихъра на паралелни кризи\", добави лидерът на кабинета в Атина, припомняйки за ситуацията в Италия и напрежението с Турция.\r\nПървият дипломат на Атина Никос Коциас заяви в понеделник, че външните министри на двете страни са завършили основния кръг от преговори и че последният етап от разговорите ще бъде воден от министър-председателите, след като бъдат изяснени техническите и правните въпроси.\r\n*** Реконструкцията на кабинета и първият голям митинг на опозицията, като важни събития, които предстоят до края на тази седмица, според оценките от политическите среди, са увертюра към големи политически промени в следващите месеци. Епилог на този процес би бил референдум за името, като „корона\" на договора, който се очаква да бъде постигнат в следващите дни между управляващите в Скопие и Атина. С оглед на това, че компромисът за името би трябвало да отвори вратите на Македония за членство в НАТО и начало на преговори за присъединяване към Европейския съюз, в политически кръгове не изключват възможността, че паралелно с референдум за името може да се провеждат предсрочни парламентарни избори, коментират в редакцията на скопското електронно издание „Независен весник“.\r\nМакедонският министър-председател Зоран Заев бе този, който по-рано заяви, че практиката на постоянните извънредни парламентарни избори трябва да бъде прекратена, за да се даде възможност за стабилизиране на държавата, и преди всичко – на бизнеса и икономиката. Както стана ясно обаче, премиерът може да променя позицията си. \r\nТвърди се, че в тесен кръг от свои сътрудници Заев сам е поставил въпроса дали правителството да не провери легитимността си с оглед на сериозните промени, които прокарва – за промяна на името на страната. Вариантът за предсрочни избори, които да се проведат заедно с референдума, вероятно насрочен за есента – септември или октомври, се счита за рисков за сегашната управляваща партия. Референдумът за името вероятно ще мобилизира по-голям брой граждани. Но е много вероятно при гласуването избирателите да бъдат разделени по линията „защита“ и „предателство“ на името и в кампанията би доминирала патриотичната реторика. \r\nОт друга страна, последните проучвания на общественото мнение показват, че СДСМ води по рейтинг пред ВМРО-ДПМНЕ, макар и с няколко процент. Това може да бъде повод за премиера Заев да използва момента за укрепване на своята позиция, с оглед на схващането, че преговорите, които водеше през цялото това време с Гърция, не са се отразили драстично на неговия рейтинг.\r\nПредседателят на парламента в Скопие Талат Джафери заяви, че е безотговорно да се мисли за предсрочни избори в момент, в който страната е изправена пред големи предизвикателства. Джафери обаче припомни, че предсрочни парламентарни избори може да има по всяко време, стига предложението да бъде прието с мнозинство от 61 депутати. \r\nВ такъв случай „имам задължение в рамките на 60 дни да обявя нови избори. Но смятам, че е безотговорно да се мисли за това в такъв момент, в какъвто се намира сега Македония, имайки предвид сериозните въпроси, които се решават в страната. Ако има такива мисли, мисля, че те са свързани с тесни партийни интереси, за да събират политически точки. Ако мислите за държавността и бъдещето на гражданите, никой не би трябвало да говори за изборите“, категоричен бе Джафери.\r\nОт изявлението на Джафери, като представител на ДСИ, може да се заключи, че СДСМ, като най-голямата управляваща партия, трудно би осигурила подкрепата на своите партньори за разпускане на парламента, в случай че реши да проведе предсрочни избори. От друга страна, през последните дни предсрочни избори постоянно търси и Християн Мицкоски като лидер на опозицията.\r\n*** Министър-председателят на Косово Рамуш Харадинай заяви, че представителите на Европейския съюз ще обявят „големи новини\" за визите в рамките на десет дни, което означава, че Европейската комисия се очаква да даде положителна препоръка за това гражданите на Косово да пътуват без визи в Шенгенското пространство, уверени са в редакцията на Gazeta Express.\r\nХарадинай потвърди, че срещата с представителите на Европейската комисия относно либерализирането на визовия режим ще се състои в рамките на 10 дни. „През следващите дни ще имаме среща с представители на ЕС. През юни очакваме чудесна новина, но това не е краят, след което трябва да се съсредоточим върху националните работи \", обясни Харадинай в рамките на пресконференция.\r\nДелегация на Европейската комисия посети Косово през април, за да прецени дали властите са изпълнили последния критерий - борбата с организираната престъпност и корупцията. Очаква се ЕК да публикува препоръка за това дали Косово е изпълнило критериите през юни, което ще отвори пътя за гражданите на Косово да се възползват от безвизовия режим в Шенгенското пространство.\r\n*** Източници от германското правителство уточниха, че няма официална покана до президента на Турция и генерален председател на управляващата Партия на справедливостта и развитието (ПСР) за визита в Берлин, пише вестник „Джумхуриет”. Преди това намиращият се на посещение в Германия турски външен министър Мевлют Чавушоглу оповести подобна покана за визита след 24 юни. „Лично канцлерът Ангела Меркел ми заяви, че очаква в Германия Ердоган след изборите в Турция”, цитира думите на Чавушоглу турският вестник „Джумхуриет”.\r\n***", "date": "2018.05.30", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/05/30/2527834/razgrad-v-isperih-ochakvat-uchastnitsite-v-33-tiya-pohod-po-stapkite-na-chetata-na-tanyo-voevoda.html", "text": "В Исперих очакват участниците в 33-тия поход „По стъпките на четата на Таньо воевода“. За Радио „Фокус“- Шумен Дарина Илиева, уредник „Нова и най-нова история“ в Историческия музей в града, съобщи, че походните колони ще бъдат посрещнати около 17.00 часа пред паметната плоча на Таньо воевода в градския парк и ще продължат към паметника на Владимир Друмев. От паметника на Св. Георги ще започне тяхното представяне в прегледа на маршовата песен. Пред паметника на Хан Аспарух участниците в похода с едноминутно мълчание ще почетат паметта на четниците, отдали живота си за свободна България и ще поклонят пред техния героизъм. „Героизъм е да тръгнеш с 28 души срещу силната Османска империя. Героизъм е да паднеш в бой за свободата на Отечеството си“, заяви Дарина Илиева.  Походът „По стъпките на Таньо воевода“ започва от Тутракан и завършва на Керчан Баир, Поповско. Както всяка година походната колона ще премине през общините Тутракан, Исперих, Разград и Попово.\r\nИвелина ИВАНОВА", "date": "2018.05.30", "title": "Разград: В Исперих очакват участниците в 33-тия поход „По стъпките на четата на Таньо воевода“"}
{"url": "http://www.focus-news.net/news/2018/05/30/2527835/yordan-tsonev-dps-darzhim-razhodite-za-otbrana-da-sa-opredeleni-sas-zakona-za-byudzheta-a-ne-ot-pravitelstvoto-ili-voenniya-ministar.html", "text": "Държим разходите за отбрана да бъдат ясно очертани, дефинирани и определени със Закона за държавния бюджет. Не от правителството, не от военния министър, не от който и да било в изпълнителната власт. Това каза пред журналисти в Народното събрание зам.-председателят на ПГ на ДПС Йордан Цонев, предаде репортер на Агенция „Фокус“. „Да - на 2% от БВП за разходи за армията. Да - за това да бъдем лоялен партньор към НАТО“, заяви той. Попитан как ще коментира призива на лидера на „Воля“ Веселин Марешки проектите за модернизация на армията да бъдат спрени, а парите да се дадат за здравеопазване Йордан Цонев уточни: „Като чуете политик да каже за това да не се дават пари, а да се дават за друго, си има дума за това - популизъм и злоупотреба с проблемите на хората“. „Сигурността не се дава даром, уви. Като икономист съм последният човек, който би защитил не носещи растеж разходи, но те са необходими. Няма как да ги избегнем“, каза още той.\r\nБиляна ИВАНОВА", "date": "2018.05.30", "title": "Йордан Цонев, ДПС: Държим разходите за отбрана да са определени със Закона за бюджета, а не от правителството или военния министър"}
{"url": "http://www.focus-news.net/news/2018/05/30/2527836/dobrich-kmetat-yordan-yordanov-otkri-kragla-masa-po-povod-125-godini-preduchilishtno-obrazovanie-v-dobrudzhanskiya-grad.html", "text": "Кметът Йордан Йорданов откри кръгла маса по повод 125 години предучилищно образование в добруджанския град. Надсловът на форума е \"Предучилищното образование – традиции, настояще и бъдеще\". В него участват зам.- кметът „Хуманитарни дейности“ д-р Емилия Баева, представители на Министерство на образованието, учители и възпитатели, предаде кореспондентът на Радио „Фокус” – Варна. „Образованието трябва да е празник за всеки един от нас“, с тези думи модераторът на форума проф. д-р Наталия Витанова от Шуменски университет „Еп. Константин Преславски“ предостави думата на кмета за поздрав към присъстващите в Голямата заседателна зала на Община град Добрич. „Искам да ви поздравя по случай празника, искам да ви поздравя по повод усилията, ежедневните, които полагате, за да го има предучилищното образование в нашия град. Самата кръгла маса днес е поредно доказателство, че образованието е живо благодарение на работещите в тази система и вярвам, че ще вървим напред. Разбира се хубаво е да помним последните 125 години, за да дадем визия за следващите 125“, с тези думи Йордан Йорданов се обърна към участници и гости на форума. Той завърши своето тържествено обръщение със следния цитат: „Беше време, когато от децата не се очакваше нищо друго освен послушание. Сега от децата се очаква всичко, освен послушание“. В този контекст кметът пожела на хората, работещи в сферата на предучилищното образование да възпитават независими, отговорни и мислещи млади хора, които отстояват своята позиция. В началото на форума бе направен исторически обзор на предучилищното образование в град Добрич от д-р Мария Христова. Заседателната част на кръглата маса включва представяне на няколко теми – „Организация на обучението и професионално-практическата подготовка на студентите, бъдещи учители“, „Ранното оценяване на развитието на детето. Скрининг изследвания в детска възраст“, „Образованието в плоския свят и извън него“, „Акценти в приобщаващото образование“, както и тенденции в тази сфера. Отбелязването на годишнината в добруджанския град ще завърши днес от 17.00 часа с концерт в зала „Добрич“ – „Писмо от детството“ с участието на възпитаници на детските градини в Добрич.\r\nЖулиета НИКОЛОВА", "date": "2018.05.30", "title": "Добрич: Кметът Йордан Йорданов откри кръгла маса по повод 125 години предучилищно образование в добруджанския град"}
{"url": "http://www.focus-news.net/news/2018/05/30/2527839/dobrich-chetiri-sela-v-obshtinata-sa-s-narusheno-vodopodavane-poradi-otstranyavane-na-avarii.html", "text": "Четири села в община Добрич са с нарушено водоподаване поради отстраняване на аварии - Приморци, Плачи дол, Бенковски и Карапелит, по информация на ВиК-Добрич, предаде кореспондентът на Радио „Фокус” – Варна. В район Добрич с нарушено водоподаване са абонатите по ул. “Иван Шишман“ №17, ул. „Спартак“ и бул. „Русия“, ул. „Независимост“ 19 и Помпена станция (ПС) – Алмалии. В областта с нарушено водоподаване в район Добрич-селска са също ПС- Стожер и Прилеп, в район Балчик – ул. „Петър Берон“ в морския град, в район Каварна - улиците „Сан Стефано“ и „Раковски“ в морския град, в Район Генерал Тошево –  ул. „Пирин“ в града и селата Калина и Пчеларово, и в Район Шабла -  с. Горун и ПС - Крапец. \r\nЖулиета НИКОЛОВА", "date": "2018.05.30", "title": "Добрич: Четири села в общината са с нарушено водоподаване поради отстраняване на аварии"}
{"url": "http://www.focus-news.net/news/2018/05/30/2527837/ruska-boyadzhieva-zam-kmet-obshtina-burgas-e-edna-ot-malkoto-koito-uspyavat-na-100-da-izpalnyat-etapnite-tseli-po-operativna-programa-regioni-v-rastezh.html", "text": "Община Бургас е една от малкото, които успяват на 100% да изпълнят етапните цели по Оперативна програма „Региони в растеж“, които сме си поставили ние и които ни постави управляващият орган. Това каза за Радио „Фокус“ – Бургас Руска Бояджиева, зам.-кмет по Европейски политики и околна среда към Община Бургас. „Преизпълнени са тези етапни цели. Случващите се проекти ги виждат всички. Обновяването на градската среда – и ул. „Фердинандова“, и бул. „Богориди“, ул. „Крайезерна“ и междублоковите пространства, и новата образователна инфраструктура“, каза още Бояджиева.\r\nПо думите й голяма част от целите вече са реализирани. И Общината е в над  50% изпълнение на инвестиционната програма за този програмен период на оперативна програма \"Региони в растеж\".\r\nВеселина НИКОЛОВА", "date": "2018.05.30", "title": "Руска Бояджиева, зам.-кмет: Община Бургас е една от малкото, които успяват на 100% да изпълнят етапните цели по Оперативна програма „Региони в растеж“"}
{"url": "http://www.focus-news.net/news/2018/05/30/2527838/tasko-ermenkov-bsp-i-nay-modernata-tehnika-e-kupchina-zhelyazo-bez-motiviran-lichen-sastav-ne-mozhe-prioritet-da-e-samo-prevaorazhavaneto.html", "text": "Не може да се казва, че приоритет е само превъоръжаването. И най-модерната техника без личен състав и мотивирани офицери, няма как да бъде полезна. Ще бъде купчина желязо. Това каза пред журналисти депутатът от БСП Таско Ерменков за превъоръжаването на армията, предаде репортер на Агенция „Фокус“. „Много е важен въпросът по какъв начин ще се харчат парите. Ако ги харчим само за да купуваме, без да има допълнителна стойност, това е загуба на национален ресурс“, заяви той. Попитан ще подкрепи ли БСП предложението на „Воля“ за мораториум върху проектите за модернизация на армията Таско Ерменков коментира: „Не съм запознат какво пише в документа. Нека да не предопределяме разходите за отбрана, нека те бъдат така балансирани, че да има надежда бойна техника, но и да има такива, които да воюват с нея“. „Ако парите бъдат инвестирани, а не профукани, няма причина да не подкрепим нарастването на възможностите на България да гарантира сигурността си“, каза още депутатът от левицата.\r\nБиляна ИВАНОВА", "date": "2018.05.30", "title": "Таско Ерменков, БСП: И най-модерната техника е купчина желязо без мотивиран личен състав, не може приоритет да е само превъоръжаването"}
{"url": "http://www.focus-news.net/news/2018/05/30/2527843/sazdadena-e-organizatsiya-za-osashtestvyavane-na-propuskatelen-rezhim-za-prebivavane-v-strategicheskata-zona-na-vremennoto-vazprepyatstvashto-saorazhenie-po-balgaro-turskata-granitsa.html", "text": "С Постановление № 236 от 20.10.2017 г. Министерският съвет на Република България приема допълнение на ПМС № 181 от 2009 г, с което изграденото временно възпрепятстващо съоръжение (ВВС) по българо-турската граница е включено в списъка на стратегическите обекти и дейности от значение за националната сигурност. Със заповед на министъра на вътрешните работи по протежение на ВВС е обособена стратегическа зона за сигурност до 300 метра от съоръжението. За осъществяване на законоустановени дейности зад него на места са изградени пешеходни или автомобилни портали. Това съобщиха от пресцентъра на МВР.\r\nВ тази връзка ГДГП създава необходимата организация за осъществяване на пропускателния режим и реда за пребиваване в стратегическата зона на ВВС. Посещенията и пребиваването на лица, както и осъществяването на всякакви дейности до ВВС и в стратегическата зона, се съгласуват с директора на Главна дирекция „Гранична полиция“ или с директора на Регионална дирекция „Гранична полиция“ - Елхово. \r\nПри необходимост лицата, които ще пребивават в стратегическата зона, се придружават от служители на ГДГП. \r\nНа лица, пребиваващи до ВВС и в стратегическата зона, се забранява следното: \r\n- Извършване на действия, които биха довели до нарушаване на нормалното функциониране на ВВС, изградените портали, водостоци и прилежащия към съоръжението път; \r\n- Внасяне и изнасяне на предмети и вещи, които биха довели до затруднения и невъзможност за функциониране и нарушаване целостта на ВВС; \r\n- Фотографиране и заснемане на елементи на ВВС и прилежащия път; \r\n- Извършване на умишлени действия, които могат да се определят от смесените гранични комисии като гранични инциденти, съгласно Спогодбата между България и Турция  от 1967 г. \r\n- Извършване на закононарушения съгласно действащата нормативна уредба. \r\nВ съответствие със Закона за МВР, служителите на ГДГП осъществяват административно-наказателна дейност при констатиране на нарушения на определения ред за достъп до стратегическата зона и ВВС, като обект от значение за националната сигурност. \r\nПри необходимост от пребиваване в обособената стратегическа зона или в близост до изграденото ВВС, както и за преминаване през обособените пешеходни/автомобилни портали по протежение на възпрепятстващото съоръжение, гражданите трябва да подадат заявка в ГДГП, РДГП Елхово или съответните гранични полицейски управления на регионалната дирекция – ГПУ Свиленград, ГПУ Елхово, ГПУ Болярово, ГПУ Средец и ГПУ Малко Търново. \r\nИнформация може да се поиска и от кметовете на населените места, намиращи се в близост до българо-турската държавна граница, с които е уточнен реда за подаване на заявки за преминаване през порталите на ВВС. \r\nКонтакти: \r\nРДГП Елхово: \r\nТелефон - 0478 81411, факс - 0478 88040, е-mail rdgp_el@abv.bg; \r\n·\tГПУ Елхово: Телефон и факс – 047888047; \r\n·\tГПУ Свиленград: Телефон – 037972012, факс – 037940044; \r\n·\tГПУ Болярово: Телефон и факс – 047416061; \r\n·\tГПУ Средец: Телефон – 055517873; \r\n·\tГПУ М.Търново: Телефон – 059523095, факс – 059523073. \r\nГДГП: \r\n e-mail: nsgp@mvr.bg факс: 9885867", "date": "2018.05.30", "title": "Създадена е организация за осъществяване на пропускателен режим за пребиваване в стратегическата зона на временното възпрепятстващо съоръжение по българо-турската граница"}
{"url": "http://www.focus-news.net/news/2018/05/30/2527840/nsi-prez-may-2018-g-stopanskata-konyunktura-v-stranata-prodalzhava-da-se-podobryava.html", "text": "През май 2018 г. стопанската конюнктура в страната продължава да се подобрява. Общият показател на бизнес климата  се повишава с 2.1 пункта спрямо април и достига нов дългосрочен максимум (33.1%) от 2009 г. насам. Това сочи статистика на Националния статистически институт.\r\nСъставният показател „бизнес климат в промишлеността“ се увеличава с 1.4 пункта в резултат на оптимистичните оценки на промишлените предприемачи за настоящото бизнес състояние на предприятията. Анкетата отчита известно подобрение на осигуреността на производството с поръчки, което е съпроводено и с благоприятни очаквания за производствената активност през следващите три месеца. Основните фактори, затрудняващи предприятията, продължават да бъдат свързани с несигурната икономическа среда и недостига на работна сила. Относно продажните цени в промишлеността преобладаващите очаквания на мениджърите са те да останат без промяна през следващите три месеца.\r\nПрез май съставният показател „бизнес климат в строителството“ нараства с 8.1 пункта, което се дължи на подобрените оценки и очаквания на строителните предприемачи за бизнес състоянието на предприятията. Мненията им относно строителната активност през последните три месеца, както и очакванията им за следващите три месеца, са също по-благоприятни. Несигурната икономическа среда, недостигът на работна сила и конкуренцията в бранша остават най-сериозните проблеми за дейността на предприятията. По отношение на продажните цени в строителството по-голяма част от мениджърите предвиждат запазване на тяхното равнище през следващите три месеца.\r\nСъставният показател „бизнес климат в търговията на дребно“ намалява с 1.6 пункта в резултат на по-резервираните оценки и очаквания на търговците на дребно за бизнес състоянието на предприятията. Същевременно обаче прогнозите им относно обема на продажбите и поръчките към доставчиците през следващите три месеца са по-благоприятни. През последния месец анкетата отчита засилване на негативното въздействие на фактора „конкуренция в бранша“, който измества затрудненията, свързани с недостатъчното търсене и несигурната икономическа среда. Относно продажните цени преобладаващите очаквания на търговците са те да останат без промяна през следващите три месеца.\r\nПрез май съставният показател „бизнес климат в сектора на услугите“ се увеличава с 0.9 пункта, което се дължи на по-благоприятните оценки и очаквания на мениджърите за бизнес състоянието на предприятията. По отношение на търсенето на услуги настоящата тенденция се оценява като подобрена, но очакванията им за следващите три месеца са по-резервирани. Най-сериозните пречки за развитието на бизнеса в сектора продължават да бъдат свързани с конкуренцията в бранша и несигурната икономическа среда. По отношение на продажните цени анкетата регистрира известни очаквания за увеличение, макар по-голяма част от мениджърите да предвиждат запазване на тяхното равнище през следващите три месеца.", "date": "2018.05.30", "title": "НСИ: През май 2018 г. стопанската конюнктура в страната продължава да се подобрява"}
{"url": "http://www.focus-news.net/news/2018/05/30/2527841/preskonferentsiya-po-povod-svetovniya-den-bez-tyutyunev-dim-shte-se-provede-na-31-may.html", "text": "На 31 май от 10.30 часа, в Министерството на здравеопазването (залата на ет. 4), ще се проведе пресконференция по повод Световния ден без тютюнопушене, който тази година се провежда под мотото „Тютюнопушене и сърдечно-съдови заболявания“. Това съобщиха от пресцентъра на министерството. \r\nУчастие в пресконференцията ще вземат зам.-министърът на здравеопазването Светлана Йорданова, ръководителят на офиса на СЗО в България д-р Михаил Околийски,  председателят на Коалиция за живот без тютюнев дим д-р Гергана Гешанова и председателят на Дружеството на кардиолозите проф. Арман Постаджиян.", "date": "2018.05.30", "title": "Пресконференция по повод Световния ден без тютюнев дим ще се проведе на 31 май"}
{"url": "http://www.focus-news.net/news/2018/05/30/2527842/rayonniyat-sad-v-pazardzhik-dade-hoda-na-deloto-sreshtu-bivshiya-predsedatel-na-obshtinskiya-savet-v-septemvri-lazar-vlaykov.html", "text": "Районният съд в Пазарджик даде хода на делото срещу бившия председател на Общинския съвет в Септември Лазар Влайков, който е обвинен в предоставяне на оръжия на друго лице, от което е последвало смъртта на Наско Тонкев от Виноградец, съобщи репортер на Радио „Фокус“ – Пазарджик. Обвиняемият призна всички факти и обстоятелства, събрани в хода на досъдебното производство и се съгласи делото да бъде гледано по реда на глава 27 от НК – съкратено съдебно следствие. В хода на съдебното заседание стана ясно, че досъдебното производство не е установило по какъв начин и от кого пистолетът „Глог“ се е оказал в ръцете на малкия Юри (племенник на обвиняемия). Според прокурора майката на Юри е отказала да бъде извършен следствен експеримент, който да установи дали той може да натисне спусъка. По време на следствието е установено, че детето бърка лица и имена, присъствали на инцидента. Съпругата на убития Наско Тонкев Павлина и дъщеря му Деница бяха конституирани от съда като частни обвинители, синът му отказа. \r\nВаня НИКОЛОВА", "date": "2018.05.30", "title": "Районният съд в Пазарджик даде хода на делото срещу бившия председател на Общинския съвет в Септември Лазар Влайков"}
{"url": "http://www.focus-news.net/news/2018/05/30/2527844/plovdiv-do-1900-chasa-dvizhenieto-pri-km-127-v-posoka-burgas-na-am-trakiya-se-izvarshva-samo-v-izprevarvashtata-lenta-poradi-remontni-raboti.html", "text": "До 19.00 часа днес движението при км 127 в посока Бургас на АМ „Тракия“ се извършва само в изпреварващата лента поради ремонтни работи. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2018.05.30", "title": "Пловдив: До 19.00 часа движението при км 127 в посока Бургас на АМ „Тракия“ се извършва само в изпреварващата лента поради ремонтни работи"}
{"url": "http://www.focus-news.net/news/2018/05/30/2527846/upravitelyat-na-nzok-prof-kamen-plochev-e-podal-ostavka.html", "text": "Управителят на НЗОК проф. Камен Плочев е подал оставка, научи Агенция „Фокус“. Проф. Плочев е напуснал по член от Закона за здравето, според който ако управителят три месеца, поради заболяване не може да изпълнява задълженията си, може да си подаде оставката и да напусне.", "date": "2018.05.30", "title": "Управителят на НЗОК проф. Камен Плочев е подал оставка"}
{"url": "http://www.focus-news.net/news/2018/05/30/2527845/sport-zapochva-vtorata-sedmitsa-ot-turnira-liga-na-natsiite-v-sofiya.html", "text": "Националният ни отбор по волейбол започва втората седмица от турнира „Лига на нациите“ от петък до неделя в “Арена Армеец”. Гости в София ще бъдат силните отбори на Сърбия, Русия и Австралия. Българите се прибраха от Китай с две победи - над домакините и Аржентина и загуба от Съединените щати. Боян Йорданов, който се завърна в игра след 10 години пауза, може да пропусне срещите от втората седмица на Лигата. Селекционерът на България Пламен Константинов призна, че 35-годишният Йорданов е получил контузия на една от последните тренировки. При положение, че той остане извън състава, Николай Учиков ще бъде титуляр, а като втори нападател ще се разчита на Велизар Чернокожев.", "date": "2018.05.30", "title": "Спорт: Започва втората седмица от турнира „Лига на нациите“ в София"}
{"url": "http://www.focus-news.net/news/2018/05/30/2527848/afp-v-blizost-do-afganistanskoto-vatreshno-ministerstvo-sa-izbuhnali-eksploziya-i-prestrelka.html", "text": "Престрелка и експлозия са чути в близост до сградата на Министерството на вътрешните работи в афганистанската столица Кабул, предава AFP, като се позовава на данни от местната полиция и говорителя на МВР. \r\n„Можем да потвърдим информация за експлозия и престрелка на първи пропускателен пункт на сградата на Министерството на вътрешните работи. Силите за сигурност са там, за да преценят ситуацията, по-късно ще публикуваме повече подробности\", заяви говорителят на вътрешното министерство Найбиб Даниш в изявление, цитирано от полицията.Тереза Герова", "date": "2018.05.30", "title": "AFP: В близост до афганистанското вътрешно министерство са избухнали експлозия и престрелка"}
{"url": "http://www.focus-news.net/news/2018/05/30/2527847/sliven-narodniyat-predstavitel-ot-gerb-galya-zaharieva-organizira-priemen-den-v-grada-na-4-yuni.html", "text": "Народният представител от ГЕРБ и заместник-председател на Комисията по образованието и науката Галя Захариева организира приемен ден в Сливен на 4 юни. Това съобщиха от пресцентъра на ПП ГЕРБ. Приемната ще се проведе от 10.30 до 12.00 часа в офиса на ГЕРБ в Сливен на адрес: ул. \"Цар Освободител\" № 17. Предварителното записване за среща с депутата Галя Захариева е на тел. 044/63 32 23 или на място в офиса на партията.", "date": "2018.05.30", "title": "Сливен: Народният представител от ГЕРБ Галя Захариева организира приемен ден в града на 4 юни"}
{"url": "http://www.focus-news.net/news/2018/05/30/2527851/yambol-na-praznika-na-detsata-v-grada-shte-ima-obshtogradski-kontserti-i-den-na-otvoreni-vrati-vav-voenni-podeleniya.html", "text": "На празника на децата в града ще има общоградски концерти и Ден на отворени врати във военни поделения, съобщиха от пресцентъра на Община Ямбол. Много настроение и емоции очакват децата на Ямбол в празничния за тях 1 юни. На сцена в Градския парк в 10.00 започва общоградският детски празник „Влакче на мечтите“ с концерт на състави от детските заведения в града. Своеобразното пътешествие с много музика и игри, арт-работилници и анимации ще бъде в зоната на бившия „Ален мак“ до детската площадка.\r\nПрез деня малчуганите могат да се включат и в редица съпътстващите събития. В 10.00 пред НЧ „Съгласие – 1862“ започва конкурсът за рисуване на открито „Мое детство, моя мечта“. В 11.00 часа, отново в Градския парк, пред Младежки дом „Г. Братанов“ е началото на фестивала „Младият Ямбол твори“. \r\nЗа по-големите, вечерта от 20.00, пред читалище „Съгласие“ започва традиционният хепънинг „Не на нея\" (или „Силните духом не се друсат\") с участието на млади изпълнители и рок-групи.\r\nДве ямболски военни формирования също предлагат силни емоции за своите посетители в Деня на детето. За поредна година авиобаза „Безмер“ организира ден на отворени врати, като предиобеда – от 9.30 до 12.00 гостите ще могат да разгледат изложение на авиационна техника и въоръжение. Експозицията ще бъде представена от самолети Су-25, стрелково въоръжение, екипировка и специална техника. Децата ще имат възможност да покажат и своя талант, рисувайки на асфалт, като най-добрите ще бъдат отличени с награди.\r\nПърви юни е специален ден и за 20 самоходен артилерийски дивизион, който чества 11 година от създаването си в този му вид. Военно формирование 54100 е наследник на 6-ти артилерийски полк и благодарение на своята висока подготовка и професионализъм се ползва със заслужен авторитет сред артилеристите в цялата Българска армия. Личният състав на формированието ще отпразнува празника с редица мероприятия – тържествено откриване, награждаване на заслужилите военнослужещи, показ на техника и демонстрация на тактически действия.  Програмата започва от 10.00 и е с отворени врати за граждани до 13.00 часа.", "date": "2018.05.30", "title": "Ямбол: На празника на децата в града ще има общоградски концерти и Ден на отворени врати във военни поделения"}
{"url": "http://www.focus-news.net/news/2018/05/30/2527849/alyosha-dakov-bsp-sofiya-e-na-predposledno-myasto-v-evropa-po-udovletvorenost-na-grazhdanite-ot-chistotata.html", "text": "Според актулано проучване на „Евростат“ София е на предпоследно място по удовлетвореност на гражданите от чистотата. Това каза общинският съветник  от БСП в Столичния общински съвет и член на Комисията по екология Альоша Даков по време на кръгла маса на тема „Има ли София интегрирана система за управление на отпадъците?“, предаде репортер на Агенция „Фокус“.  „Днешната дискусия са поканени представители на различни институции СОС, Народно събрание, МОСВ, представители на НПО, преподаватели в университети и научни институти, имащи отношение по темата. Управлението на отпадъците е ключов проблем в Столична община\", каза Даков. По думите му от всички европейски столици само гражданите на Рим са малко по-неудовлетворени от чистотата на града. \"Трябва да се отчете, че техният град се посещава над 9 млн. туристи годишно. Само един от всеки трима столичани заявява, че удовлетворен от качеството на околната среда и чистотата на града. Темата на днешната дискусия цели да се представят възможностите за по-ефективно управление на отпадъците и ключовият въпрос за изграждане на третата фаза от интегрираната система за управление на отпадъците, свързана с оползотворяването на генерирането от завода“, каза Альоша Даков.\r\nДеница КИТАНОВА", "date": "2018.05.30", "title": "Альоша Даков, БСП: София е на предпоследно място в Европа по удовлетвореност на гражданите от чистотата"}
{"url": "http://www.focus-news.net/news/2018/05/30/2527850/d-r-lyudmil-lichev-mbal-zlatograd-ne-ochakvam-da-se-stigne-do-restriktsii-i-zatvaryane-na-otdeleniya-sled-prilaganeto-na-natsionalnata-zdravna-karta.html", "text": "Не очаквам да се стигне до рестрикции и затваряне на отделения след прилагането на Националната здравна карта. Това заяви за Радио „Фокус“ – Смолян д-р Людмил Личев – управител на МБАЛ – Златоград. Той отбеляза, че дори да има малко намаление на броя на леглата в лечебното заведение, ще се справят. По думите на д-р Личев, преди около месец в Областната администрация в Смолян заедно с кметовете и ръководствата на болниците в региона и представители на Регионалната здравна инспекция – Смолян са приели областната здравна карта. „Тогава стигнахме до консенсус във връзка с използваемостта на леглата и стана ясно, че в Смолянска област няма да се намали драстично техният брой. С всички промени в Националната здравна карта тепърва ще се запознаем подробно, но те няма да окажат драстично влияние на болницата в Златоград. Ние имаме добра използваемост и се надявам да продължим да лекуваме пациентите както и досега“, коментира д-р Личев. Той поясни, че разполагат със 70 легла, които обикновено не са пълни 100 %. Има периоди с пикове на заболявания, когато всички легла са пълни, но има и моменти, когато не са. След няколко седмици при прилагането на всички промени в Националната здравна карта ще стане ясно и как точно са се отразили на болницата в Златоград, допълни д-р Личев.\r\nПо отношение на промяната в броя на пациентите на личните лекари, които спрямо новата Национална здравна карта трябва да бъдат до 1500 на лекар, той заяви, че това е правилно. „В Златоград имат общопрактикуващи лекари с повече от 1500 пациенти, както и такива с по-малко. Нормално е, според мед на едно джипи да има около 1500 до 1700 пациенти, за да може да работи нормално и да отделя повече внимание на всеки един от тях. Документацията е изключително много при личните лекари, специалистите и в болницата. Отделя се голямо внимание на писането, защото след това всички ние подлежим на проверки и при грешки може да бъдем санкционирани. Затова и тези неща трябва да се следят много изкъсо“, каза още д-р Личев.\r\nНели ГЕРГЬОВСКА", "date": "2018.05.30", "title": "Д-р Людмил Личев, МБАЛ – Златоград: Не очаквам да се стигне до рестрикции и затваряне на отделения след прилагането на Националната здравна карта"}
{"url": "http://www.focus-news.net/news/2018/05/30/2527853/blagoevgrad-natovaren-e-trafikat-na-punktovete-po-balgaro-gratskata-granitsa-no-nyama-obrazuvali-se-seriozni-koloni-ot-tovarni-avtomobili.html", "text": "Натоварен е трафикът на пунктовете по българо-гръцката граница, но няма образували се сериозни колони от товарни автомобили. Това каза за Радио „Фокус“ – Пирин Александър Стамболийски, председател на Синдикална конфедерация „Съюз на българските транспортни работници“. Той обясни, че днес няма километрични задръствания, каквито е имало през вчерашния ден, когато на ГКПП „Кулата“ се бе образувала колона от около 6 км на изход. „Трафикът днес е по-интензивен, все пак непрестанно прииждат камиони, но не е както беше вчера“, добави Стамболийски. Той подчерта, че към днешна дата не е ясно колко ще продължи общата стачка в Гърция, макар че е обявена за 24 часа. „Това не означава, че не може да бъде продължена, поради което не мога да се ангажирам с по-точен съвет към превозвачите или апел към тях как да плануват маршрутите си. Би следвало по-късно днес да получим своевременна информация, ако стачката се планува да бъде продължена, за да можем и ние от наша страна да я обявим“, коментира Стамболийски.\r\nЛивия НИНОВА", "date": "2018.05.30", "title": "Благоевград: Натоварен е трафикът на пунктовете по българо-гръцката граница, но няма образували се сериозни колони от товарни автомобили"}
{"url": "http://www.focus-news.net/news/2018/05/30/2527856/inspektoratat-kam-vss-veche-shte-ima-dostap-do-bankovata-tayna-na-magistratite.html", "text": "Народните представители приеха окончателни промени в Закона за съдебната власт, с които Инспекторатът към ВСС ще може да поиска разкриване на банкова тайна от районния съд, в чийто район е постоянният адрес на магистратите, предаде репортер на Агенция „Фокус“. Депутатите решиха да не се провежда периодично атестиране на магистрати след навършване на 60-годишна възраст. Националният институт по правосъдието вече ще осъществява и задължително въвеждащо обучение на съдиите, прокурорите и следователите след назначаването им, както и на съдебните заседатели за първи мандат. С промените министърът на правосъдието ще може да насрочва изпит и по-често от 2 пъти годишно, когато подадените молби са повече от 200. В закона депутатите уточниха, че за съдебен служител не може да се назначава лице в йерархическа връзка на ръководство и контрол със съпруг/ съпруга или с роднина. Като съдебен служител няма да се назначава и лице, заемащо ръководна длъжност в политическа партия.\r\nБиляна ИВАНОВА", "date": "2018.05.30", "title": "Инспекторатът към ВСС вече ще има достъп до банковата тайна на магистратите"}
{"url": "http://www.focus-news.net/news/2018/05/30/2527854/kaloyan-pargov-bsp-sofiya-sled-2020-g-toplofikatsiya-shte-bade-v-deystvitelen-falit.html", "text": "След 2020 г. „Топлофикация“ ще бъде в действителен фалит. Това каза председателят на Градския съвет на БСП – София и член на Изпълнителното бюро на БСП Калоян Паргов по време на кръгла маса на тема „Има ли София интегрирана система за управление на отпадъците?“, предаде репортер на Агенция „Фокус“.  Във връзка с проекта за RDF отпадъци, Паргов коментира: „Освен екологичния фактор, другото притеснение, което имаме всички ние като потребители на „Топлофикация“, която като институция не се радва на особено голямо доверие, е нейното финансово състояние“, каза Паргов. Той отчете, че към момента „Топлофикация“ има дългосрочен дълг към БЕХ в размер на 500 млн. лв, който като допълнително споразумение е разсрочен. Паргов предложи БЕХ да опрости част от задълженията на „Топлофикация“. \r\nДеница КИТАНОВА", "date": "2018.05.30", "title": "Калоян Паргов, БСП-София: След 2020 г. „Топлофикация“ ще бъде в действителен фалит"}
{"url": "http://www.focus-news.net/news/2018/05/30/2527852/dimitris-tsanakopulos-optimist-sam-che-mozhem-da-sklyuchim-sporazumenie-za-imeto.html", "text": "Министрите на външните работи постигнаха голям напредък в преговорите за разрешаване на спора за името, можем да кажем, че сме на финалната права. Никой не може да предвиди резултата от такива сложни преговори, въпреки че оставам оптимист и очаквам следващите стъпки и следващата фаза на преговорите. Това заяви говорителят на гръцкото правителство и министър без портфейл Димитрис Цанакопулос в интервю за държавната телевизия ЕРТ, предава скопският телевизионен канал „Сител“.\r\nЦанакопулос подчерта, че е необходимо търпение и изрази оптимизъм по отношение на решението на спора между Атина и Скопие. \r\n„Надяваме се и сме оптимисти, че ще можем да постигнем договора, за който работихме толкова дълго. Искам обаче да бъда търпелив, трябва да бъдем търпеливи. И точно това правим. Не е важно да имаме договор, е важно да имаме добра сделка“, изрази увереност гръцкият политик като същевременно допълни, че след преговорите на външните министри на двете държави са уредени редица въпроси, но „в един толкова сложен процес като преговорите за името, ако не се договори всичко, нищо не е договорено \".\r\nПо отношение на спекулациите в медиите, че на масата за преговори е предложено и ново име Цанакопулос косвено опроверга информацията, заявявайки, че преговорите се водят въз основа на предложенията на Нимиц и „това е рамката на преговорите\".\r\nЦанакопулос избегна да коментира конкретните подробности за преговорите и точките за евентуална сделка, като постави под въпрос дали езикът и идентичността ще останат македонски. Но той повтори, че предпоставката за Гърция е новото име както за външна, така и за вътрешна употреба.\r\n\"През 1944 г. гръцкото правителство признава малката държава на Република Македония, която е била част от Югославия оттогава. През 1977 г. с движенията и пропуските на тогавашното правителство на Караманлис е признат македонският език. Ето защо на този етап трябва да разберем, че с 140 държави, включително САЩ, Китай, Индия и Русия, които признават нашата северна съседна държава под конституционното име, ние се стремим към споразумение, което в действителност ще постави нещата в правилното им измерение. Ние се стремим към сложно име, което ще се прилага от всички, което ще бъде в Конституцията на съседната държава. Това е политическата цел“, подчерта гръцкият политик.Тереза Герова", "date": "2018.05.30", "title": "Димитрис Цанакопулос: Оптимист съм, че можем да сключим споразумение за името"}
{"url": "http://www.focus-news.net/news/2018/05/30/2527855/ministar-predsedatelyat-boyko-borisov-pristigna-v-moskva.html", "text": "Министър-председателят Бойко Борисов пристигна в Москва, предаде специалният пратеник на \"Фокус\". Премиерът ще бъде в руската столица днес и утре. В рамките на визитата той ще се срещне с президента Владимир Путин, за да обсъдят по-нататъшното сътрудничество между България и Русия в областта на икономиката, енергетиката и туризма, както и актуални международни въпроси. В делегацията водена от министър-председателя Бойко Борисов са включени вицепремиерът Томислав Дончев и министрите на финансите Владислав Горанов, на енергетиката Теменужка Петкова, на туризма Николина Ангелкова, на културата Боил Банов, както и изпълнителният директор и член на управителния съвет на „Булгартрансгаз“ Владимир Малинов.\r\nВ руската столица премиерът ще проведе и среща с представители на българската общност.\r\nДо сега Бойко Борисов и Путин са провели две срещи, като министър председатели на България и на Руската Федерация. На 1 септември 2009г. в Полша по време на мероприятие за отбелязване на седемдесетата годишнина от началото на Втората световна война и на 13 ноември 2010 г., когато Путин е на работно посещение в София.", "date": "2018.05.30", "title": "Министър-председателят Бойко Борисов пристигна в Москва"}
{"url": "http://www.focus-news.net/news/2018/05/30/2527860/yambol-gradat-e-domakin-na-natsionalen-grafiti-fest-i-natsionalen-roler-fest.html", "text": "В събота и неделя на 2 и 3 юни, Градският парк на Ямбол ще бъде арена на две интригуващи събития: традиционния вече Национален графити фест и гостуващия за първи път в града Национален ролер фест. И двете инициативи са част от програмата за празника на града и в своята общност са акцентът на тазгодишното издание на Арт-фестивал „Отворени пространства“. Това съобщиха от пресцентъра на Община Ямбол.\r\nСъстезанието с ролери започва на 2 юни, сутринта, като записване за участие в различните игри е от 9.00. В 10.00 ще бъде официалното откриване на феста. Веднага след това стартира опознавателна обиколка на парка и оформяне на т.нар. „ветрило“ като атракция за гостите.\r\nВсички, които имат желание, могат да се включат в различните игри в зависимост от възрастта. Предвидени са състезания като „Совалка“ – турнир по предварително зададен маршрут, който да се измине за най-кратко време, „Крос-кънтри“ – насочен за по-големите участници, включващ крос на ролери с преодоляване на препятствия и др. Награждаването на победители е предвидено за интервала между 18.30-19.00 часа.\r\nНа следващия ден – неделя, 3 юни, организаторите от Младежки дом „Г. Братанов“ и сдружение „Екстрем скейт” са подготвили  още изненади: Уъркшоп „Да караме заедно ролери” и безплатни уроци за всички граждани и гости на Ямбол от инструкторите на сдружението. Началото е в 11.00.\r\nМайстори на графити изкуството пък ще се изявят на 2 юни в пространството около Младежкия дом. Началото е в 11.00 часа, като фестът продължава през целия ден. Тази година участие ще вземат артисти от София, Варна, Монтана, Сливен и Ямбол. Сред тях са FUNK, BOMB, KITCHEN – известни с т.н. бомби. Въображение и майсторство ще покажат също: ЛЕТА, INK и HROTE, който е и най-младият артист от Ямболски регион. MARKE и RUBE – от гр. Сливен са участвали във всички издания досега на фестивала. COAT и FUNNE пък са най-известните ветерани, участници във всички организирани фестивали в страната. За първа година в графити феста ще вземат участие и ученици от ПМГ „Атанас Радев” с преподавател Петя Русева, както и възпитаници на ПГ „Васил Левски“ с преподавател Атанас Караманов.", "date": "2018.05.30", "title": "Ямбол: Градът е домакин на Национален графити фест и Национален ролер фест"}
{"url": "http://www.focus-news.net/news/2018/05/30/2527857/burgas-istoriyata-i-krasotata-na-grada-ozhivyavat-chrez-razhodka-vav-virtualnata-realnost.html", "text": "Невероятният чар на Бургас, неговата впечатляваща архитектура и нова градска визия, реконструираното ларго, колоритните малки улички, интересни места, романтични локации  и морски пейзажи – вече са достъпни на един клик разстояние на . Това съобщиха от Община Бургас. Виртуалната разходка е реализирана от екип от бургаски дизайнери, програмисти, аниматори, фотографи.\r\nПроектът за изработване на мобилно приложение и интерактивен гайд за представяне на интересни обекти от историята на Бургас се реализира от Община Бургас, общинско дружество „Иновационни системи – Бургас“ ЕООД и ИКТ Клъстер Бургас.\r\nГлавен герой във виртуалната разходка е бургаският гларус Руси – любопитна и изключително осведомена птица. Той е вечният събеседник на рибарите на Моста, свидетел на всички срещи при Часовника, посреща и изпраща влаковете на гарата, крачи гордо по площада пред Общината. Той ще ви покаже града, най-популярните кафенета и ще ви е отлична компания по най-оживената улица „Богориди“.\r\nГларусът Руси показва истинския Бургас – очарователен, романтичен, магнетичен, живописен, артистичен. Град, свенлив за непознатите и щедър към всички, усетили емоционалния ритъм на морето. Бургас винаги е носил привлекателното усещане за свобода. Град на смели мечтатели, които оставят следи. Град, който не изчерпва своя заряд. Град, който обича движението, живее страстно с морските бури и жарките спомени край брега. Бургас е град на спомени, към който всеки поглежда с надеждата да усеща отново и отново неговия особен чар. Освен с артистичен и бохемски дух, Бургас винаги е впечатлявал с модерното си мислене и воля да прогресира, да улавя пулса на новия ден.\r\nЕкипът, създал бургаската виртуална реалност, обещава да добавя нови и развива съществуващите виртуални места", "date": "2018.05.30", "title": "Бургас: Историята и красотата на града оживяват чрез разходка във виртуалната реалност"}
{"url": "http://www.focus-news.net/news/2018/05/30/2527858/kaloyan-pargov-bsp-kaloyan-pargov-nyama-dostatachno-informiranost-i-doverie-kam-proekta-za-rdfotpadatsi-zatova-bsp-startira-informatsionna-kampaniya-po-temata.html", "text": "Няма достатъчно информираност и има ниска степен на доверие към проекта за RDF–отпадъци.  Това каза председателят на Градския съвет на БСП – София и член на Изпълнителното бюро на БСП Калоян Паргов по време на кръгла маса на тема „Има ли София интегрирана система за управление на отпадъците?“, предаде репортер на Агенция „Фокус“. Според него е необходима своеобразна информационна кампания, в която да се информират столичани за възможните опции с оглед на по-голяма степен на доверие. „Няма как да харчим милиони, тъй като тя ще струва окщоло 157 млн. евро, при положение, че при 7 години беше два пъти по-малко“, каза той.  „Искам да благодаря на всички, които се отзоваха на поканата за тази дискусия. За съжаление представителите на други партии, няма. Може би страхът от тази дискусия вече нараства, тъй като този проблем е изключително важен и вълнува голяма част от софиянци, особено всички тези, които живеем в близост до ТЕЦ „София““, каза Паргов и изброи районите „Банишора“, „Света Троица“, централната част и други. По думите му този проблем касае немалка част от софиянци. „Има две позиции – едната е,че инсталацията тнрябва да е в ТЕЦ „София“, а другата е ,че инсталацията трябва да бъде изградена по друга технология“, коментира той. Председателят на Градския съвет на БСП посочи, че позицията на партията е, че на този етап не са убедени в друга технология или толкова масово популярна, която да се използва и че мястото не трябва да бъде в ТЕЦ „София“, а на площадката при останалите две инсталации. „Технологично това може да оскъпи проекта с 10 млн. евро“, обясни Паргов. Според него това е екологичният елемент. „Това е основният аргумент и срещу изграждането на подобна инсталация в София особено в централната част, където се намира ТЕЦ „София“. Най-вече притесненията на всички тези столичани е свързан със замърсяването на околната среда и отделянето на фини прахови частици. Разбира се, технологично това донякъде е предвидено в този проект, но гледайки технологията по проекта се оказва, че има един тип съдеинения – азотните окиси, които считаме, че са най-вредни. Тези окиси трудно се улавят. Те оказват най-голяма въздействие върху здравето на хората. Подобни инсталации, както и плазмените изискват пречистващи филтри“, коментира Калоян Паргов.\r\nДеница КИТАНОВА", "date": "2018.05.30", "title": "Калоян Паргов, БСП: Калоян Паргов: Няма достатъчно информираност и доверие към проекта за RDF–отпадъци, затова БСП стартира информационна кампания по темата"}
{"url": "http://www.focus-news.net/news/2018/05/30/2527862/veliko-tarnovo-32-godishen-mototsikletist-e-s-opasnost-za-zhivota-sled-paten-intsident-v-pavlikeni.html", "text": "32-годишен мотоциклетист пострада тежко при пътен инцидент в Павликени, съобщиха от Областната дирекция на МВР – Велико Търново. Произшествието е станало вчера около 17.30 часа на изхода за град Левски. По първоначална информация мотоциклет „Ямаха“, управляван от 32-годишния А. А. от с. Недан се е ударил в лек автомобил „Фолксваген Голф“, управляван от 78-годишния С. С. от Павликени, който правел обратен завой. В резултат на това с фрактура на долен крайник, травма на белия дроб и с опасност за живота във великотърновската болница е настанен мотоциклетистът. Водачът на лекия автомобил е изпробван за употреба на алкохол, пробата е отрицателна. На двамата водачи са взети кръвни проби за химичен анализ. Причините за произшествието са в процес на изясняване. По случая е образувано досъдебно производство.", "date": "2018.05.30", "title": "Велико Търново: 32-годишен мотоциклетист е с опасност за живота след пътен инцидент в Павликени"}
{"url": "http://www.focus-news.net/news/2018/05/30/2527861/kaloyan-pargov-bsp-pitame-stolichna-obshtina-i-toplofikatsiya-proektat-za-rdf-otpadatsi-shte-se-otrazi-li-v-posoka-namalyavane-na-smetkite-na-sofiyantsi.html", "text": "Питаме Столична община и „Топлофикация“  проектът за RDF отпадъци ще се отрази ли в посока намаляване на сметките на софиянци. Това каза председателят на Градския съвет на БСП – София и член на Изпълнителното бюро на БСП Калоян Паргов по време на кръгла маса на тема „Има ли София интегрирана система за управление на отпадъците?“, предаде репортер на Агенция „Фокус“.  „Преди години когато се говори за възможността „Топлофикация“ да произвежда ток и да продава, много се спекулираше с това, че този подход ще допринесе за намаляване на сметките на софиянци. Нещо, което е един от основните проблеми и въпроси, свързан с това дали заплащаме адекватно това, което ползваме“, каза Паргов. По думите му защитаващите поректа за RDF отпадъци  твърдят, че бъдат спестени 25 млн. лв. „Това дали ще се отрази в посока намаляване на сметките на софиянци, така както много пъти общината обещаваше, или напротив ще расте цената“, попита председателят на Градския съвет на БСП – София. \r\nДеница КИТАНОВА", "date": "2018.05.30", "title": "Калоян Паргов, БСП: Питаме Столична община и „Топлофикация“  проектът за RDF отпадъци ще се отрази ли в посока намаляване на сметките на софиянци"}
{"url": "http://www.focus-news.net/news/2018/05/30/2527863/ep-ksavie-betel-shte-obsadi-badeshteto-na-evropa-s-evrodeputatite.html", "text": "Люксембургският министър-председател Ксавие Бетел ще обсъди бъдещето на Европа с евродепутатите и председателя на ЕК Жан-Клод Юнкер в сряда сутрин, се казва в съобщение от пресслужбата на ЕП.\r\nЧлен на Либералната демократическа пария от 1989 г., Ксавие Бетел е избран в Люксембургския парламент през 1999 г. Той служи като министър-председател на страната от 2013 г. \r\nТова ще бъде шестият от поредица дебати между държавни и правителствени ръководители на ЕС  и евродепутатите след: \r\n‒         ирландския министър-председател Лео Варадкар на 17 януари 2018 г. \r\n‒         хърватския министър-председател Андрей Пленкович на 6 февруари 2018 г. \r\n‒         португалския министър-председател Антонио Коща на 14 март 2018 г. \r\n‒         френския президент Еманюел Макрон на 17 април 2018 г. и \r\n‒         белгийския министър-председател Шарл Мишел на 3 май 2018 г. \r\nПредседателят на ЕП Антонио Таяни и г-н Бетел ще дадат съвместна пресконференция в сряда от 12.15 ч. българско време. \r\nСледващият европейски лидер който ще направи обръщение към Парламента ще бъде Нидерландският министър-председател Марк Рюте по време на юнската пленарна сесия в Страсбург.", "date": "2018.05.30", "title": "ЕП: Ксавие Бетел ще обсъди бъдещето на Европа с евродепутатите"}
{"url": "http://www.focus-news.net/news/2018/05/30/2527865/bdzh-podaryava-bezplatno-patuvane-na-detsata-po-sluchay-1-i-yuni.html", "text": "„БДЖ – Пътнически превози” ЕООД и тази година ще спази добрата си традиция и ще подари безплатно пътуване на всички български деца на възраст до 14 години по повод Международния ден на детето, съобщиха от пресцентъра на „Холдинг Български държавни железници“ ЕАД. Младите пътници могат да се възползват от тази възможност от 00:00 ч. до 24:00 ч. на 1-и юни във всички пътнически и бързи влакове (2-ра класа). При условие, че пътуването започва с нощен влак, който заминава преди 24:00 ч. на 1-и юни, безплатното пътуване важи до пристигането на влака в крайната гара на следващия ден. \r\nВъзрастта на децата се удостоверява с копие на акт за раждане или друг документ доказващ възрастта, както и с железопътни карти „Дете” и „Учащ”. Запазените места за всички категории влакове и спалните места се заплащат. Децата на възраст до 10 години задължително пътуват с придружител.\r\nРъководството на „Холдинг Български държавни железници” ЕАД поздравява своите най-малки пътници с предстоящия празник – Международния ден на детето, и им пожелава щастливо детство, усмивки и весели игри през лятната ваканция!", "date": "2018.05.30", "title": "БДЖ подарява безплатно пътуване на децата по случай 1-и юни"}
{"url": "http://www.focus-news.net/news/2018/05/30/2527868/veliko-tarnovo-187-petoklasnika-ot-osem-uchebni-zavedeniya-ot-oblastta-uchastvaha-v-detski-praznik-vakantsiya-zdravey-da-igraem-bezopasno.html", "text": "187 петокласника от осем учебни заведения от област Велико Търново участваха в детски празник “Ваканция здравей! Да играем безопасно!“. Забавлението се проведе в Голяма зала на Общината, като с него  приключи работата на полицейските служители в учебните заведения по Националната програма „Полицията в училищата“, за учебната 2017 – 2018 г., предаде репортер на Радио „Фокус“ – Велико Търново. В празника участваха ученици от ОУ „Бачо Киро“ и ОУ „Димитър Благоев“ – град Велико Търново, СУ „Вичо Грънчаров“ и ОУ „Св. Св. Кирил и Методий“ – града Горна Оряховица, СУ „Димитър Благоев“ – град Свищов, СУ „Иван Момчилов“ – град Елена, СУ  Ангел Каралийчев“ –  град Стражица, и СУ „Цанко Церковски“ – град Полски Тръмбеш. Те имаха възможност да покажат какво са научили през учебната година, като се включиха във викторина с въпроси, свързани с работата на полицията, безопасните места за игра, телефон 112 – как и кога се използват, вечерния час и други. Всички правилно отговорили получиха подаръци и лакомства. Празникът откриха малките мажоретки от ЦДГ „Соня“. Събитието уважиха Диляна Джукелова – служител от сектор „Детска престъпност“ при Главна дирекция „Национална полиция“, комисар Владимир Шомов – началник отдел „Разследване“ при ОДМВР – Велико Търново, областният управител проф. д-р Любомира Попова, началника на РУО – инж. Розалия Личева, директорът на РД „Социално подпомагане“ – Велико Търново Анжела Досева  и Мариета Гъркова – началник отдел за “Закрила на детето”. Организатор на инициативата е Областната дирекция на МВР – Велико Търново. Съорганизатори са Община Велико Търново и РУО – Велико Търново.\r\nНадежда КРЪСТЕВА", "date": "2018.05.30", "title": "Велико Търново: 187 петокласника от осем учебни заведения от областта участваха в детски празник “Ваканция здравей! Да играем безопасно!“"}
{"url": "http://www.focus-news.net/news/2018/05/30/2527870/prezidentat-rumen-radev-mezhdunarodnoto-izlozhenie-hemus-pokazva-oshte-vednazh-che-balgarskata-otbranitelna-industriya-e-ne-samo-visokotehnologichen-a-i-konkurentosposoben-sektor.html", "text": "Президентът Румен Радев откри Международното изложение „Хемус 2018“ в Пловдив, предаде репортер на Радио „Фокус“ – Пловдив. В словото си президентът приветства организаторите на изложението за професионализма и ентусиазма, с който го правят. „Международното изложение „Хемус“ още веднъж показва, че българската отбранителна индустрия е не само високотехнологичен сектор, даващ продукти с добавена стойност, от които България има нужда, а и че той е конкурентоспособен сектор в световен мащаб и двигател на сътрудничество между институциите в сферата на отбраната с наши и международни партньори“, каза Румен Радев. Той посочи, че на това изложение за първи път присъства и МВР, което ясно показва, че сигурността е интегрален сектор и зависи от обединяването на усилията на всички. Според Румен Радев е радостно и засиленото участие на структури и институции на образованието и науката в това изложение, без които няма успех в нито един такъв високотехнологичен сектор. „Сътрудничеството между бизнес, образование и наука, което виждаме като участие на това изложение, е сигурна гаранция за нашите амбиции да участваме пълноценно в Европейския фонд за отбрана и в интеграцията на европейската отбранителна индустрия и наука“, каза Радев.\r\nПрезидентът благодари специално и за чуждестранното участие в изложението, което дава възможност за обмяна на опит и за засилване на сътрудничеството. Радев посочи, че е радостен и  от факта, че Министерството на отбраната разширява участието си и задълбочава сътрудничеството с Военния промишлен комплекс, което дава възможност български компании да вземат все по-активно участие в модернизирането на Въоръжените сили.\r\nПри пристигането си на изложението, президентът прие строя на почетния караул на Гвардейската част. В момента той разглежда изложението „Хемус 2018“ в Пловдив.\r\nЦветана ТОНЧЕВА", "date": "2018.05.30", "title": "Президентът Румен Радев: Международното изложение „Хемус“ показва още веднъж, че българската отбранителна индустрия е не само високотехнологичен, а и конкурентоспособен сектор"}
{"url": "http://www.focus-news.net/news/2018/05/30/2527869/d-r-nigyar-dzhafer-dps-ochakvashe-se-prof-kamen-plochev-ili-da-podade-ostavka-ili-da-se-dokazhe-che-ne-izpalnyava-angazhimentite-si.html", "text": "Истината е, че се очакваше проф. Плочев или да подаде оставка или да бъде доказано, че той системно не изпълнява ангажиментите си. Такива са изискванията на закона. Това каза пред журналисти в Народното събрание депутатът от ПГ на ДПС Нигяр Джафер за появилата се в медиите информация, че управителят на НЗОК проф. Камен Плочев е подал оставка, предаде репортер на Агенция „Фокус“. „Свидетели сме на продължение на сагата, в която всички сме въвлечени“, коментира тя. „Очакванията ни са да има политическа воля, за да се подкрепят реформи. А не само опит за персонални смени, които само задълбочават кризата в здравеопазването“, заяви Нигяр Джафер. „Последните събития, свързани с напрежение в различни области, показват, че Враца и Ловеч не са просто инцидентни примери и някакви прецеденти“, посочи депутатът от ДПС. „Грешката е в системата, в модела. Апелираме час по-скоро да видим нов здравноосигурителен модел, цялостна визия, с ясни приоритети, които да бъдат подкрепени от всички политически сили. Да бъдат следвани независимо кой управлява и кой е опозиция“, призова д-р Джафер и допълни, че в противен случай безизходицата в здравната система ще се задълбочава.\r\nБиляна ИВАНОВА", "date": "2018.05.30", "title": "Д-р Нигяр Джафер, ДПС: Очакваше се проф. Камен Плочев или да подаде оставка, или да се докаже, че не изпълнява ангажиментите си"}
{"url": "http://www.focus-news.net/news/2018/05/30/2527866/lyubka-kostova-ekspert-natsionalniyat-plan-za-upravlenie-na-otpadatsite-preporachva-da-se-publikuvat-plan-smetki-za-opredelyane-na-taksa-smet-takava-ot-stolichna-obshtina-nyama.html", "text": "Националният план за управление на отпадъците препоръчва да се публикуват план-сметки за определяне на такса смет, такава от Столична община няма. Това каза Любка Костова, експерт на БСП в областта на околната среда и с 20-годишен опит на национално и международно ниво в управлението на отпадъците по време на на кръгла маса на тема „Има ли София интегрирана система за управление на отпадъците?“, предаде репортер на Агенция „Фокус“.  „През 2014 г. България в лицето на МОСВ прие национален план за управление на отпадъците 2014-2020 г., където за пръв път е направен преход към управление на отпадъците към използването им като ресурс. Още в първите абзаци е подчертано, че трябва да се върви към намаляване на количеството генерирани отпадъци\", заяви Костова. По думите ѝ в Столична община през последния период от време доста упорито се застъпва тезата, че отпадъците на столицата растат. „Те растат със забележителни темпове, което очевадно е в ярко противоречие в националния план за управление на отпадъците. В България е под средното ниво на образуване на битови отпадъци на жител за година спрямо всички останали 27 страни–членки на ЕС. Най-голям дял има Югозападния дял, където се намира столицата“, каза Костова. Тя попита защо това количество нараства и кой е този, който влияе върху това постоянно нарастване на отпадъците. „99 % от населението в страната е обхванато от системи за управление на отпадъците. Сред препоръчаните дейности, които подобряват ефективността на системата за управление на битовите отпадъци, има две дейности, в които Столична община има проблем\", каза тя и обясни, че Националният план за управление препоръчва публикуване на детайлна план сметка на общините, на базата на които се определя таксата битови отпадъци. \"Това изискване е изключително сериозно, защото такса битови отпадъци плащаме всички. Достатъчно често в средствата за масово осведомяване ни се внушава, че тази такса трябва да расте. Да бъдем ние като граждани убедени, че това наистина е така, трябва да виждаме как общините, в частност нашата община, изразходват парите, които събират от нас и дали те отиват по предназначение. Такива детайлни план-сметки за разходите на Софийска община не съм виждала“, каза Костова. По думите ѝ другата препоръка е, че трябва на Интернет страниците на общините да се публикува местоположението на площадките за разделно събиране на отпадъците. \r\nДеница КИТАНОВА", "date": "2018.05.30", "title": "Любка Костова, експерт: Националният план за управление на отпадъците препоръчва да се публикуват план-сметки за определяне на такса смет, такава от Столична община няма"}
{"url": "http://www.focus-news.net/news/2018/05/30/2527864/lyubka-kostova-ekspert-otpadatsite-tryabva-da-badat-obevzvrezhdani-nay-blizko-do-myastoto-na-tyahnoto-obrazuvane.html", "text": "Отпадъците трябва да бъдат обевзвреждани най-близко до мястото на тяхното образуване. Това каза Любка Костова, експерт на БСП в областта на околната среда и с 20-годишен опит на национално и международно ниво в управлението на отпадъците по време на на кръгла маса на тема „Има ли София интегрирана система за управление на отпадъците?“, предаде репортер на Агенция „Фокус“.  Според нея това е част от принципите на управление на отпадъците. „Всички заинтересовани страни в това число и широката общественост трябва да имат възможност за участие в разработването на плановете. „Софийска община има програма за управление на отпадъците. Тя формално е достъпна за гражданите, т.е. обявена на сайта на общината. Това е на практика всичко, което е направено по отношение на информираността на обществото“, каза Костова.  По думите й в Европа всяко едно домакинство получава по пощата пълен график на дните, когато общината събира различните видове отпадъци. \"Така че всеки един гражданин би могъл моментално да се осведоми кога и как може да предаде определен вид отпадъци за обезвреждане и оползотворяване. В България също така като член на ЕС има национални цели, които са съобразени с политиките на европейско ниво и с националния интерес, а именно до 230 г. 65 % от битовите ни отпадъци да бъдат рециклирани и 75 % от отпадъците от опаковки, а максимумът, който могат да бъдат депонирани - 10 %. Би трябвало във всяка община тези проценти да бъдат приведени в абсолютни числа. В програмата на Столична община аз никъде не успях да намеря конкретно число. Там просто формално са преписани тези проценти\", допълни Костова. \r\nДеница КИТАНОВА", "date": "2018.05.30", "title": "Любка Костова, експерт: Отпадъците трябва да бъдат обевзвреждани най-близко до мястото на тяхното образуване"}
{"url": "http://www.focus-news.net/news/2018/05/30/2527871/lyubka-kostova-ekspert-vav-viena-zavodat-za-tretirane-na-otpadatsi-ne-e-v-tsentara.html", "text": "Във Виена заводът за третиране на отпадъци не е в центъра. Това каза Любка Костова, експерт на БСП в областта на околната среда и с 20-годишен опит на национално и международно ниво в управлението на отпадъците по време на на кръгла маса на тема „Има ли София интегрирана система за управление на отпадъците?“, предаде репортер на Агенция „Фокус“.  Във връзка с третата инсталация за отпадъци с RDF технология, Костова коментира: „Смущаващото е, че капацитетът на тази инсталация е цели 80 хил. тона. Не мога да си обясня как стигаме до там, ако правим елементарните аритметики с количеството отпадъци и процентите на рециклируемост“, каза тя. Костова обърна внимание и на финансирането на проекта. Тя обясни, че част от финансирането идва от ОПОС, а другата е собствено, което е заем от ЕИБ и общата стойност е 157 млн. 538 хил. евро. „По предложенията на управляващите столицата в момента тази инсталация трябва да бъде разположена на площадката на ТЕЦ „София“. Това е почти  центъра на града“, каза Костова и обърна внимание, че във Виена заводът за третиране на отпадъци не е в центъра. По думите ѝ има много открити въпроси по технологията. Според нея технологията се прилага основно в богати страни и в новите страни членки на ЕС. Според нея не трябва да има прогнози, а надеждни данни на измерено количество отпадъци. \r\nДеница КИТАНОВА", "date": "2018.05.30", "title": "Любка Костова, експерт: Във Виена заводът за третиране на отпадъци не е в центъра"}
{"url": "http://www.focus-news.net/news/2018/05/30/2527873/stara-zagora-bezplaten-gradski-transport-shte-ima-za-detsata-na-1-yuni-v-grada.html", "text": "Безплатен градски транспорт ще има за децата на 1 юни в града, съобщиха от пресцентъра на Община Стара Загора. По повод Международния ден на детето кметът Живко Тодоров отново се е погрижил да осигури безплатно пътуване на всички деца на възраст до 18 години в автобусите и тролейбусите на общинското дружество „Тролейбусни и автобусни превози“ ЕООД. Желанието на градоначалника е всички подрастващи да имат възможност да се включат в разнообразните прояви, които се организират през празничния ден в града.\r\nОбщинското ръководство отправя поздрав към малките старозагорци и им пожелава весело и безгрижно детство.", "date": "2018.05.30", "title": "Стара Загора: Безплатен градски транспорт ще има за децата на 1 юни в града"}
{"url": "http://www.focus-news.net/news/2018/05/30/2527874/blagoevgrad-negodna-za-piteyno-bitovi-nuzhdi-e-vodata-v-nyakoi-naseleni-mesta-v-obshtina-simitli-poradi-profilaktika.html", "text": "До края на деня водата в град Симитли и Градево няма да бъде годна за питейно-битови нужди, поради профилактика. Това съобщиха за Радио „Фокус“ – Пирин от Община Симитли. Плановите почистване и дезинфекция са по график по населени места, водоподаването ще бъде прекъсвано за ден, още един след това водата няма да бъде годна за пиене. За селата Брежани и Полето профилактиката ще бъде от 08:00 часа на 31 май и ще продължи до 17:00 часа на 1 юни.\r\nЛивия НИНОВА", "date": "2018.05.30", "title": "Благоевград: Негодна за питейно-битови нужди е водата в някои населени места в община Симитли поради профилактика"}
{"url": "http://www.focus-news.net/news/2018/05/30/2527875/d-r-nigyar-dzhafer-dps-v-pismo-ot-predi-2-dni-prof-kamen-plochev-e-zayavil-che-shte-prodalzhi-bolnichnite-si.html", "text": "Фактите към момента не са много ясни. Това, което знам, е че има писмо от преди 2 дни, в което проф. Плочев е заявил, че приключват болничните му и той ще ги продължи. Това каза пред журналисти в Народното събрание депутатът от ПГ на ДПС Нигяр Джафер за появилата се в медиите информация, че управителят на НЗОК проф. Камен Плочев е подал оставка, предаде репортер на Агенция „Фокус“. „Нещо от този род. Няма никакво официално изявление или доказани факти“, коментира тя. „Писмото не е официално, поне не е публично на този етап“, уточни Нигяр Джафер. „Това е само фрагмент от безизходицата на здравеопазването. Това, за съжаление, не е утешително, нито за пациентите, нито за хората в системата. А напротив-задълбочава проблемите“, заяви тя.\r\nБиляна ИВАНОВА", "date": "2018.05.30", "title": "Д-р Нигяр Джафер, ДПС: В писмо от преди 2 дни проф. Камен Плочев е заявил, че ще продължи болничните си"}
{"url": "http://www.focus-news.net/news/2018/05/30/2527877/kyustendil-izticha-srokat-podavane-na-dokumenti-za-priem-v-parvi-klas-na-uchenitsi-v-dupnitsa.html", "text": "Изтича срокът подаване на документи за прием в първи клас на ученици в Дупница. Това съобщиха за Радио „Фокус” – Кюстендил от отдел „Образование” към Община Дупница. Срокът за подаване на документи за прием е до 31 май. На 4 юни до 17.00 часа ще бъдат обявени списъците с класираните ученици. Записването ще бъде между 5 и 6 юни, а на 8 юни в учебните заведения ще бъдат обявени свободни места. От тази година на територията на общината е въведен прием на ученици на принципа за уседналост, съгласно Наредба 10 на Министерство на образованието. Община Дупница вече е определила прилежащите райони към всяко училище.\r\nВенцеслав ИЛЧЕВ", "date": "2018.05.30", "title": "Кюстендил: Изтича срокът подаване на документи за прием в първи клас на ученици в Дупница"}
{"url": "http://www.focus-news.net/news/2018/05/30/2527876/lyubka-kostova-ekspert-integriranata-sistema-za-otpadatsi-v-sofiya-ne-vklyuchva-vsichki-vidove-otpadatsi-koeto-oznachava-che-predstoyat-oshte-investitsii.html", "text": "Интегрираната система за отпадъци в София не включва всички видове отпадъци, което означава, че предстоят още инвестиции. Това каза Любка Костова, експерт на БСП в областта на околната среда и с 20-годишен опит на национално и международно ниво в управлението на отпадъците по време на на кръгла маса на тема „Има ли София интегрирана система за управление на отпадъците?“, предаде репортер на Агенция „Фокус“.  Костова посочи, че системата не обхваща строителните отпадъци и опасните отпадъци от домакинствата. Тя обърна внимание, че това не са всичките средства, които ще се дадат, за да се изгради цялостната система. „Предстоят ни още инвестиции“, посочи Костова. Според нея контролът върху цялостното функциониране на Интегрираната система за отпадъци е повърхностен и неефективен. „Събрани са някъде около 7-8 хил. лв. Всички знаете, че около кофите не винаги е чисто и всичко това просто не се санкционира. Липсва надеждна и проста информационна система за работата на Интегрираната система за управление на отпадъци“, допълни Костова.\r\nДеница КИТАНОВА", "date": "2018.05.30", "title": "Любка Костова, експерт: Интегрираната система за отпадъци в София не включва всички видове отпадъци, което означава, че предстоят още инвестиции"}
{"url": "http://www.focus-news.net/news/2018/05/30/2527878/adv-ivo-stefanov-imame-vsichki-neobhodimi-dokumenti-razreshavashti-izgrazhdaneto-na-kashti-za-gosti-v-m-rupite-zakonat-e-iztsyalo-spazen.html", "text": "Имаме всички необходими документи, разрешаващи изграждането на къщи за гости в м. Рупите, законът е изцяло спазен. Това коментира за Радио „Фокус“ – Пирин адвокат Иво Стефанов, който представлява фирмата, имаща инвеститорски намерения в района. По думите му в продължение на четири години стриктно са следвани всички законови изисквания, но сега в един момент се оказват виновни. „Стриктно сме спазили закона, цялата бумащина, която е огромна, е спазена“, подчерта адв. Стефанов. Той заяви, че към момента си обяснява интереса към обекта, за който се знае от много време с най-различни интереси. „Тази местност тепърва ще става интересна от туристическа гледна точка, тъй като за в бъдеще предстои славата на Хераклея Синтика да расте. Това ще бъде един много голям археологически обект, а това прави местността по-интересна“, каза още Стефанов. Според него към момента там има много сериозни инвеститорски намерения. „И тепърва предстой да има такива, защото Хераклея Синтика тепърва ще стане обект, който ще бъде с голямо национално значение. В близките години това се очертава да бъде най-големият обект“, допълни адв. Стефанов.\r\nЛивия НИНОВА", "date": "2018.05.30", "title": "Адв. Иво Стефанов: Имаме всички необходими документи, разрешаващи изграждането на къщи за гости в м. Рупите, законът е изцяло спазен"}
{"url": "http://www.focus-news.net/news/2018/05/30/2527880/dobrich-obshtinata-razkriva-kompleks-za-sotsialni-uslugi.html", "text": "Общината разкрива Комплекс за социални услуги. Това каза в интервю за Радио „Фокус” зам.-кметът „Хуманитарни дейности“ в Община град Добрич д-р Емилия Баева. На практика Комплексът обединява четирите центъра за настаняване от семеен тип в града. Те бяха построени и започнаха работа през 2015 година. Целта сега е да се подобри ресурсното обезпечаване на тези услуги,  да се оптимизира организацията на работа при обгрижването на децата и младежите, да се създадат условия за гъвкавост при изготвяне на работните графици,  възможност за взаимозаменяемост на персонала, за ефективно използване на специалистите в услугите и за предоставяне на качествени услуги за потребителите. Всеки център разполага с капацитет от 14 места. „Разкриването на комплекса е породено от обстоятелството, че ние по силата на промените в правилника за прилагане на Закона за социално подпомагане преименувахме нашите четири центъра за настаняване от семеен тип за деца и младежи с увреждания в два Центъра само за младежи с увреждания, а другите два си останаха Центрове за деца и младежи с увреждания. При това положение част от персонала излиза, че работи в Център за настаняване на младежи, другата част – в Центъра за настаняване на деца и младежи. По същия начин е и със социалните работници, които обслужват и четирите центъра, по същия начин е с медицинските сестри, с огняря, и с директора. И затова, тъй като единният разходен стандарт е еднакъв и за двете социални услуги. Те се получават общо като бюджет, с многобройни разговори с Агенцията за социално подпомагане от тяхна страна нямахме никакви забележки. Но от Бюрото по труда ни посъветваха, за да не променяме трудовите договори, примерно една детегледачка работи в Центрове за настаняване на деца и младежи. Но се налага тя да даде дежурство поради отсъствие на детегледачката в Центъра за настаняване само на младежи. Ние й променяме всъщност трудовия договор. И за да не възникват такива трудово-правни ситуации и конфликти, ни посъветваха да ги обединим и просто те стават с ново наименование. Имат една обща шапка – Комплекс за социални услуги. А вътре си остават пак два по два еднакви центъра. Т.е. сега всички ще бъдат преназначени в комплекса и при необходимост работната ръка, човешкият ресурс ще бъде пренасочван в един от четирите центъра“, заяви д-р Баева.\r\nЖулиета НИКОЛОВА", "date": "2018.05.30", "title": "Добрич: Общината разкрива Комплекс за социални услуги"}
{"url": "http://www.focus-news.net/news/2018/05/30/2527882/makfaks-makedoniya-politsiyata-v-tetovo-otkri-ogromno-kolichestvo-munitsii-v-chasten-imot.html", "text": "Полицията в Тетово откри огромно количество муниции в дома на 61-годишния А.С., предава македонската информационна агенция „Макфакс“.\r\n„При извършване на обиск с дома на А.С. (61 г.) са намерени и иззети 94 броя муниции с 7,9-мм калибър, осем броя с 9-мм калибър и четири куршума за газов пистолет и устройство за почистване на оръжия. А.С. той бе лишен от свобода\", се казва в съобщение от Министерството на вътрешните работи на Македония. Тереза Герова", "date": "2018.05.30", "title": "„Макфакс“ (Македония): Полицията в Тетово откри огромно количество муниции в частен имот"}
{"url": "http://www.focus-news.net/news/2018/05/30/2527879/afp-mesi-s-hettrik-i-asistentsiya-za-arzhentina-v-kontrola.html", "text": "В други контролни срещи Перу победи Шотландия с 2:0, а Панама и Северна Ирландия завършиха с  нулево равенство.", "date": "2018.05.30", "title": "AFP: Меси с хеттрик и асистенция за Аржентина в контрола"}
{"url": "http://www.focus-news.net/news/2018/05/30/2527881/zhelyo-boychev-bsp-stolichani-imat-nuzhda-ot-informatsionna-kampaniya-koyato-tryabva-da-im-kazhe-kolko-struvat-vsichki-saorazheniya-za-upravlenie-na-otpadatsite.html", "text": "Столичани имат нужда от една информационна кампания, която трябва да им каже колко струват всички съоръжения за управление на отпадъците. Това каза заместник-председателят на ПГ на „БСП за България“ Жельо Бойчев по време на дискусията по време на на кръгла маса на тема „Има ли София интегрирана система за управление на отпадъците?“, предаде репортер на Агенция „Фокус“.  „Всичко, което е в тази дейност се плаща през таксата за битови отпадъци и това трябва да се обяснява. Колкото са по-скъпи едни съоръжения, а софийските са най-скъпите и най-безумните, толкова това ще се отразява на сметките в дългосрочен план“, каза Бойчев. Той изрази радостта си за организираната дискусия и обърна внимание обаче, че Столична община е на финалната права на приемане на проект за система за RDF отпадъци. „Добре беше тази дискусия да е в началото“, каза Бойчев.  Депутатът  призова общинските съветници, когато взимат решения по тази тема да знаят, че всичко оттук нататък е дългосрочно. Зам.-председателят на ПГ на „БСП за България“ поздрави тези, които са гласували „против“ тази система.  „Задължават поколенията. За съжаление, това което съм видял в СО е нагледен пример как не трябва да се управлява тази дейност“, коментира Бойчев. \r\nДеница КИТАНОВА", "date": "2018.05.30", "title": "Жельо Бойчев, БСП: Столичани имат нужда от информационна кампания, която трябва да им каже колко струват всички съоръжения за управление на отпадъците"}
{"url": "http://www.focus-news.net/news/2018/05/30/2527883/nimh-prez-yuni-temperaturite-shte-dostignat-do-36.html", "text": "Тази година през юни се очаква средната месечна температура да бъде около и над нормата, която за по-голямата част от страната е между 20 и 22°, по долината на р. Струма - около 23°, за високите полета - между 17 и 19°, а за планините - между 3 и 12°. Най-ниските температури през месеца ще бъдат между 10° и 15°, а най-високите - между 31° и 36°. Такава е прогнозата за времето през юни, съобщиха за Агенция „Фокус” от Националния институт по метеорология и хидрология (НИМХ).\r\nИ през юни ще се запази тенденцията за неравномерно разпределение на валежите. В западната половина от страната месечната сума на валежите ще бъде около нормата, а в източната - валежите ще са на по-малко места и ще са по-малко като количества. Климатичната нормата на валежите в равнините е между 50 и 70 л/кв.м, по Черноморието и долината на р. Струма - между 30 и 50 л/кв.м, а в планинските райони - от 70 до 130 л/кв.м.\r\nЮни ще започне с топло време и максимални температури между 29° и 34°. Ще бъде предимно слънчево, в следобедните часове с временни увеличения на облачността, но само на отделни места ще превали краткотраен дъжд с гръмотевици. През следващите дни до края на първото десетдневие въздушната маса ще е неустойчива и в часовете след обяд и преди полунощ ще се развива купеста и купесто-дъждовна облачност. На много места ще има краткотрайни валежи, гръмотевична дейност и градушки. В отделни дни се очакват интензивни валежи. Повече слънчеви часове ще има преди пладне и над Източна България, където и преваляванията ще бъдат на по-малко места.  \r\nПрез второто десетдневие температурите ще се задържат около нормалните за периода. През повечето дни ще се задържи неустойчиво с условия за чести следобедни превалявания и гръмотевична дейност. Слънчеви часове ще има преди пладне.    \r\nПрез третото десетдневие температурите относително ще се повишат. Ще настъпи стабилизиране на атмосферата, превалявания и гръмотевици ще има на по-малко места, с най-голяма вероятност около 22 и 24-ти юни.  Климатична справка:Астрономическа справка:", "date": "2018.05.30", "title": "НИМХ: През юни температурите ще достигнат до 36°"}
{"url": "http://www.focus-news.net/news/2018/05/30/2527887/parlamentat-reglamentira-preminavaneto-ot-edna-v-druga-struktura-na-mvr.html", "text": "Народните представители приеха на първо четене промени в Закона за МВР, предаде репортер на Агенция „Фокус“. „За“ гласуваха 80 народни представители, 3 бяха „против“, а 23-ма се въздържаха. Промените регламентират преминаването от една структура на МВР в друга, без да са налице задължения приемащата структура да възстановява разходите за новоназначения служител, получил образование или подготовка в изпращащата структура. Основна цел е уеднаквяването на регламентацията при назначаване. В случая ако курсант на МВР прекрати по свое желание служебното си правоотношение и в срок до три месеца бъде назначен като държавен служител във ведомство на МВР, то новата му държавна служба не дължи възстановяване на разходите за обучение и издръжка. \r\nБиляна ИВАНОВА", "date": "2018.05.30", "title": "Парламентът регламентира преминаването от една в друга структура на МВР"}
{"url": "http://www.focus-news.net/news/2018/05/30/2527872/nezavisimaya-gazeta-poseshtenieto-na-boyko-borisov-v-moskva-balgarskiyat-ministar-predsedatel-ima-po-golyama-tezhest-ot-prezidenta-rumen-radev.html", "text": "На силно разклатените отношения между Москва и София може да им бъде даден нов тласък. Президентът на България Румен Радев не успя да постои в Русия, но премиерът Бойко Борисов отлетя в сряда за Москва за среща с лидера на Кремъл Владимир Путин, пише руският вестник „Независимая газета“.\r\nСъгласно думите на Радев, „в последните седмици българското правителство излезе от летаргията по отношение на Русия“. Доказателство за това стана отказът на София да изгони руските дипломати заради случая „Скрипал“. Причината – недостатъчно доказателства за участието на Москва в отравянето на бившия офицер от Главното разузнавателно управление (ГРУ). А много години София едва ли не изпреварваше антируските инициативи на Запада и се показваше като надежден партньор на Запада. Достатъчно е да се припомни, че тя развали три важни съвместни проекти с Русия – газопровода Бургас-Алескандруполис, АЕЦ „Белене“ и „Южен поток“, чрез който не само щеше да бъде доставян природен газ директно до България, но и пари за София от транзита за Балканите и Италия. Стигна се дори дотам, че в България оскверняваха паметници на руски и съветски войници.\r\nИ ето новият поврат в двустранните отношения. Путин оцени визитата на Радев като „добър сигнал за възобновяване на пълноформатните руско-български отношения“ след повече то десетилетие на прекъсване.\r\nЕдин от основните резултати от тази визита стана изказаната от Радев идея за възобновяване на проекта за строителство на газопровод през Черно море – вярно, в нова конфигурация, който държавният глава на страната нарече „Български поток“. Радев припомни, че като цяло въпросът за сигурността за енергийните доставки за България и ЕС като цяло са изключително важни, напомняйки, че Русия по-рано е била стратегически партньор в снабдяването с природен газ, петрол и ядрено гориво.\r\nНо президентът на България има единствено представителни функции, отговаря преди всичко за външнополитическата дейност и има слабо влияние върху взимането на ключови икономически решения – това е прерогатив на Народното събрание. Така че преговорите Радев-Путин бяха по-скоро сондаж за позицията на Москва по въпроса за възобновяване на сътрудничеството в енергийната сфера, направен в навечерието на визитата на Бойко Борисов. \r\nТака че газовата тема отново зазвуча на най-високо държавно ниво. И инициативата на България да се върне към идеята за газопровода се подкрепя в Брюксел от самите официални лица на Европейския съюз, които само преди четири години предупредиха за пагубния характер на монополизма, визирайки Русия, и посочиха нарушения на споразуменията в рамките на Третия енергиен пакет.\r\nИзточник от българската делегация поясни за изданието, че рязката промяна в позицията на София и Брюксел е свързана с опасенията по повод непредсказуемото поведение на Турция. От верен стратегически съюзник на Запада и форпост на НАТО в Близкия Изток тя се превърна в изнудвач на ЕС във връзка с мигрантската криза. Напълно вероятно е Анкара в отговор на възможни санкции на Запада да блокира доставките на газ от Русия за Европа по „Турски поток“. Ето защо в София са уверени, че на Европа й е необходим газопровод през територията на България, която също мечтае да се превърне в газов хъб.\r\nЛюбопитно е какъв отговор ще даде Русия на предложението на България. Взела поука от горчивия опит, изглежда Москва трябва да действа прагматично и да изиска от правителството на България и ЕС „железни“ гаранции, че строителството на газопровода няма да бъде спряно. Тереза Герова", "date": "2018.05.30", "title": "„Независимая газета“: Посещението на Бойко Борисов в Москва: Българският министър-председател има по-голяма тежест от президента Румен Радев"}
{"url": "http://www.focus-news.net/news/2018/05/30/2527884/prokuraturata-poiska-6-godini-lishavane-ot-svoboda-za-bivshiya-predsedatel-na-obshtinskiya-savet-v-septemvri-lazar-vlaykov.html", "text": "Прокуратурата поиска 6 години лишаване от свобода за бившия председател на Общинския съвет в Септември Лазар Влайков, който е обвинен в това, че се е отнесъл безотговорно към своето оръжие и е допуснал предоставянето му на друго лице, в резултат на което е причинена смъртта на Наско Тонкев от Виноградец, предаде репортер на Радио „Фокус“ – Пазарджик. Обвинението е по чл. 338, ал. 3 от НК, тъй като днешният съдебен процес протича по реда на глава 27 от НК със съкратено съдебно следствие. Тъй като Лазар Влайков признава фактите и обстоятелствата, установени в досъдебното производство, неговото наказания трябва да бъде намалено с една трета. Това означава 4 години лишаване от свобода, обясни прокурорът. Той поиска наказанието да бъде излежано в затворническо общежитие от открит тип. Близките на убития Наско Тонкев – съпругата Павлина и дъщерята Деница поискаха максимална осъдителна присъда, която според българското законодателство е 10 години лишаване от свобода. В момента пледира защитата на Лазар Влайков, който изтъква смекчаващи неговата вина обстоятелства. След изслушването на защитата се очаква прочитането на присъдата. \r\nВаня НИКОЛОВА", "date": "2018.05.30", "title": "Прокуратурата поиска 6 години лишаване от свобода за бившия председател на Общинския съвет в Септември Лазар Влайков"}
{"url": "http://www.focus-news.net/news/2018/05/30/2527888/ministar-krasimir-karakachanov-do-nyakolko-sedmitsi-predstoi-da-bade-glasuvan-i-tretiyat-proekt-za-modernizatsiya-na-balgarskata-armiya-kasaesht-voennomorskite-sili.html", "text": "Международното изложение за отбранителна техника „Хемус“ се провежда в „златно време за България“ предвид това, че преди две седмици Правителството гласува двата проекта за модернизация на Българската армия. Това каза министърът на отбраната Красимир Каракачанов в Пловдив в приветствието си към участниците в изложението, предаде репортер на Радио „Фокус“ – Пловдив. Каракачанов оповести, че се очаква до няколко седмици да бъде гласуван и третият проект, касаещ Военноморските сили. Първите два проекта са свързани със закупуването на нов изтребител за Военновъздушните сили на България и придобиване на нова бронирана техника за Сухопътни войски. „Мотото на тазгодишната изложба е „Отбрана, тероризъм и сигурност“, като съществен принос в нея има и участието на специализиран отряд за борба с тероризма на Главна дирекция „Пожарна безопасност и защита на населението“ от състава на МВР\", съобщи министърът на отбраната. Той изказа благодарност на всички чуждестранни фирми от Европа, Азия и Африка, които присъстват на изложението. Според Каракачанов, това показва засилен интерес към „Хемус“ и покрива амбициите на България да става все по-сериозен фактор по отношение изработването на изделия с подобно предназначение.\r\nЦветана ТОНЧЕВА", "date": "2018.05.30", "title": "Министър Красимир Каракачанов: До няколко седмици предстои да бъде гласуван и третият проект за модернизация на Българската армия, касаещ Военноморските сили"}
{"url": "http://www.focus-news.net/news/2018/05/30/2527886/afp-ubiystvoto-na-trimata-belgiytsi-v-liezh-e-kvalifitsirano-kato-teroristichno.html", "text": "Атаката в източния белгийски град Лиеж, при която загинаха двама полицейски служители и случаен минувач, е квалифицирана като „терористично убийство“. Това обяви говорителят на белгийската прокуратура Ерик Ван Дер Сипт, предава AFP.\r\n„Фактите са квалифицирани като терористично убийство и опит за терористично убийство“, обяви Ерик Ван Дер Сипт на пресконференция в Брюксел.Тереза Герова", "date": "2018.05.30", "title": "AFP: Убийството на тримата белгийци в Лиеж е квалифицирано като „терористично“"}
{"url": "http://www.focus-news.net/news/2018/05/30/2527885/zhelyo-boychev-bsp-stolichna-obshtina-zamislya-i-chetvarta-faza-za-upravlenie-na-otpadatsite-tay-kato-te-sa-mnogo-dobri-v-usvoyavaneto-na-sredstva.html", "text": "Ще ви кажа, че Столична община замисля и четвърта фаза за управление на отпадъците, тъй като те са много добри в усвояването на средства. Това каза заместник-председателят на ПГ на „БСП за България“ Жельо Бойчев по време на дискусията по време на на кръгла маса на тема „Има ли София интегрирана система за управление на отпадъците?“, предаде репортер на Агенция „Фокус“. „350 млн. лв. за може би най-скъпата инсталация за механично и биологично третиране, която работи най-ефективно в същото време, за инсталация за зелени отпадъци – 47 млн. Дотук сме похарчили над 400 млн. лв. В момента се предлага да се похарчат още 300 млн. лв. за третата фаза. Всеки от вас може да си направи сметка, да отвори сайтовете на европейските градове. Твърдя, че такъв тип скъпо съоръжение към цена на тон, третиран отпадък, няма. Това трябва да е ясно, защото има много митове, които се развиват. Сега слушах някакви дискусии за последната фаза, че видите ли била по-евтина“, коментира Бойчев. По думите му като се сложат всичките съоръжения за управления на отпадъците, изградени досега плюс проекта за RDF инсталацията, ще стигнат 1 млрд. лв. в София. „Думата е ефективност, която трябва да се гони в тези дейности. Това го няма в София“, допълни заместник-председателят на ПГ на „БСП за България“. Той обърна внимание, че София плаща 100 млн. за фирмите за почистване. „На тези всички скъпи съоръжения, ще имате най-скъпата поддръжка“, коментира Бойчев. Той обърна внимание, че всички тези скъпи и неефективни разходи ще отидат в таксата битови отпадъци на столичани.\r\nДеница КИТАНОВА", "date": "2018.05.30", "title": "Жельо Бойчев, БСП: Столична община замисля и четвърта фаза за управление на отпадъците, тъй като те са много добри в усвояването на средства"}
{"url": "http://www.focus-news.net/news/2018/05/30/2527891/haskovo-kmetat-na-obshtina-dimitrovgrad-ivo-dimov-shte-se-sreshtne-s-detsata-ot-1a-klas-ot-ou-pencho-slaveykov.html", "text": "Утре, 31 май в 11.00 часа в заседателната зала на втория етаж в общинска администрация кметът на община Димитровград Иво Димов ще се срещне с децата от 1а клас от ОУ \"Пенчо Славейков\" с класен ръководител Петя Йорданова, съобщиха от пресцентъра на Община Димитровград. Класът е единственият в Хасковска област, който се обучава по иновативна в образователната система програма. Проектно-базираното обучение  в начален етап в часовете по \"Околен свят\" е нов образователен подход, който Министерство на образованието въвежда, за да се повиши степента на възприемчивост при децата. Часовете по \"Околен свят\" децата провеждат в естествена среда. В Общината те ще се запознаят със дейността на институциите като посетят заседателната зала, кабинета на кмета, кабинета на председателя на Общинския съвет Гергана Кръстева и зала \"Гросето\".", "date": "2018.05.30", "title": "Хасково: Кметът на община Димитровград Иво Димов ще се срещне с децата от 1а клас от ОУ \"Пенчо Славейков\""}
{"url": "http://www.focus-news.net/news/2018/05/30/2527890/haskovo-zadarzhan-e-mazh-izvarshil-dvoyno-ubiystvo-v-selo-kozlets.html", "text": "Хасковските криминалисти са задържали мъж, извършил двойно убийство, съобщиха от ОДМВР-Хасково. Извършителят е прострелял жената, с която живее на семейни начала и съседа си в хасковското село Козлец. По първоначални данни причина за двойното убийство е ревност. 45-годишният заподозрян за тежкото престъпление е живеел с 44-годишна жена на семейни начала. Освен нея, мъжът е застрелял и друг свой съселянин на 48 години, за когото си внушавал, че има връзка с приятелката му. Убийството на мъжа е осъществено пред домовете на жертвите, които са съседи, а жената е убита в дома им. Извършителят е използвал законно притежаваната си ловна пушка „ИЖ“ двуцевка, която е иззета от униформените полицаи.  Образувано е досъдебно производство. Работата по случая продължава.", "date": "2018.05.30", "title": "Хасково: Задържан е мъж, извършил двойно убийство в ​село Козлец"}
{"url": "http://www.focus-news.net/news/2018/05/30/2527892/georgi-atanasov-kmet-na-rupite-do-momenta-nyama-nito-edno-vazrazhenie-ili-postapilo-iskane-za-napravata-na-organizatsiya-da-se-spre-izgrazhdaneto-na-kashti-za-gosti-v-m-rupite.html", "text": "В село Рупите до момента няма нито едно възражение или искане, постъпило към мен за направата на организация, за да се спре строежът на къщи за гости в местността. Това каза за Радио „Фокус“ – Пирин Георги Атанасов, кмет на населеното място. Той отбеляза, че е провел разговори и с колегите си от съседните села, които казват, че при тях положението е същото. Атанасов заяви, че рано тази сутрин в местността се е провел протест против инвестиционните намерения за изграждане къщи за гости в м. Рупите, но на него е нямало нито един местен жител от Рупите, Старчево и Генерал Тодоров. „А това са хората, които би следвало да са най-заинтересовани, ако има някакви проблеми. Не знам кои са тези заинтересовани лица, които си мислят, че ще се наруши флората и фауната в Рупите – няма нищо такова. Гьоловете, за които се притесняват най-много и които са посещавани от гражданите на Р България за лечебни цели остават. Тяхната цялост не се нарушава, а всичко останало е съгласувано с всички институции – РИОСВ, Министерство на културата и така нататък“, каза още Атанасов. Той добави, че в района няма и установено наличието на археология, като това е проверено от археолози. „При мен постоянно постъпват обаждания от хора, които искат да посетят Рупите, но и да преспят там, а аз винаги им казвам, че няма къде да нощуват, което ги принуждава да ходя в Сандански. Защо да не направим така, че да може да се нощува при нас и нашата община да се възползва от този туризъм, който има покрай баба Ванга, Хераклея Синтика и Кожух като резерват“, заяви Атанасов. По думите му изграждането на тези къщи за гости ще бъде в полза на Община Петрич. Кметът на село Рупите сигнализира и за един проблем, който е свързан с това, че в района има постоянни набези на малцинствата, за което получава множество жалби. „Все си мисля, че при една инвестиция районът ще се облагороди, ще има някакъв контрол и няма да се допускат такива набези и такова разхайтване в този район, където тези мацинствени групи ходят и понякога дори си перат дрехите, а тази вода не е да се ползва за битови нужди“, уточни Атанасов.\r\nЛивия НИНОВА", "date": "2018.05.30", "title": "Георги Атанасов, кмет на Рупите: До момента няма нито едно възражение или постъпило искане за направата на организация да се спре изграждането на къщи за гости в м. Рупите"}
{"url": "http://www.focus-news.net/news/2018/05/30/2527894/d-r-matey-popnikolov-zam-oblasten-upravitel-na-kyustendil-za-naselenieto-v-oblastta-e-osigureno-kachestveno-zdravno-obsluzhvane.html", "text": "За населението в областта е осигурено качествено здравно обслужване. Това каза пред Радио „Фокус” – Кюстендил зам.-областният управител на Кюстендил д-р Матей Попниколов. По думите му областната здравна карта е разработена от специална комисия, в която са участвали представители на Регионалната здравна инспекция, различните съсловия на лекари, зъболекари, здравни специалисти, организации за защита правата на пациентите и на общините. „Мога да кажа, че това, което беше прието от страна на Министерски съвет, се различава много малко от това, което ние изготвихме и изпратихме до националната комисия. Здравната карта на Кюстендилска област дава една моментна снимка на състоянието на здравните услуги, които могат да се получат на територията на областта, на база на ежегодното намаляване на броя на населението в областта с около 4 хиляди души. Няма драма”, каза д-р Матей Попниколов. По думите му Районната здравноосигурителна каса в Кюстендил вече е сключила съответните договори с изпълнителите, а след като националната здравна карта бъде приета и от страна на Народното събрание, ще бъдат сключени и съответните анекси към договорите. „това, което ние работихме и предложихме за територията на областта, тук няма никаква драма, напротив има резерв от легла които ще могат да се използват. Смятам, че гражданите на територията на областта могат да получат адекватна и качествена здравна помощ”, каза д-р Попниколов.\r\nВенцеслав ИЛЧЕВ", "date": "2018.05.30", "title": "Д-р Матей Попниколов, зам.-областен управител на Кюстендил: За населението в областта е осигурено качествено здравно обслужване"}
{"url": "http://www.focus-news.net/news/2018/05/30/2527889/zhelyo-boychev-bsp-sofiya-se-bori-s-trafika-i-zamarsyavaneto-na-vazduha-a-s-proekta-rdf-tehnologiya-stolichna-obshtina-generira-tova.html", "text": "София се бори с трафика и замърсяването на въздуха, а с проекта RDF технология Столична община генерира това. Това каза заместник-председателят на ПГ на „БСП за България“ Жельо Бойчев по време на дискусията по време на на кръгла маса на тема „Има ли София интегрирана система за управление на отпадъците?“, предаде репортер на Агенция „Фокус“. \r\nТой обърна внимание, че във Виена отпадъците се третират, където се генерират, а в София е избран най-безумният модел. „Сметосъбираме, извозваме боклука на гара „Яна“, който е на 20 км, маханично-биологично третираме една част, депонираме там и след това обратно го връщаме. Това от управленска гледна точка има само една дума и тя е глупост“, заяви Бойчев. \r\nСпоред него утре някой трябва да обяснява на софиянци защо едни камиони непрекъснато ще циркулират из града. „Най-скъпото е да возиш боклук и да вкарваш транспортни разходи в това“, допълни Бойчев. \r\nДеница КИТАНОВА", "date": "2018.05.30", "title": "Жельо Бойчев, БСП: София се бори с трафика и замърсяването на въздуха, а с проекта RDF технология Столична община генерира това"}
{"url": "http://www.focus-news.net/news/2018/05/30/2527895/predsedatelyat-na-narodnoto-sabranie-tsveta-karayancheva-shte-pozdravi-uchastnitsite-v-evropeyskiya-den-na-konkurentsiyata.html", "text": "Председателят на парламента Цвета Караянчева ще приветства участниците в Европейския ден на конкуренцията, съобщиха от пресцентъра на Народното събрание. Форумът, който е организиран на 31 май от Комисията за защита на конкуренцията, е едно от събитията в рамките на Българското председателство на Съвета на ЕС. Той ще започне в 10.00 часа в резиденция „Бояна”. \r\nОсновно изказване е предвидено да направи европейският комисар по конкуренцията Маргрете Вестагер. Във форума ще участват представители на Европейската комисия, на националните органи по конкуренция на страните членки на ЕС, както и на ведомства от държави, с които Комисията за защита на конкуренцията има дългогодишни отношения на сътрудничество.", "date": "2018.05.30", "title": "Председателят на Народното събрание Цвета Караянчева ще поздрави участниците в Европейския ден на конкуренцията"}
{"url": "http://www.focus-news.net/news/2018/05/30/2527897/ministar-rumen-porozhanov-balgariya-e-edinstvenata-strana-v-es-v-koyato-se-otglezhdat-4-sortovi-grupi-tyutyun.html", "text": "България е единствената държава – тютюнопроизводител в Европейския съюз, в която се отглеждат 4 сортови групи: „Бърлей“, „Виржиния“, „Каба Кулак“ и „Басми“.  Това заяви министърът на земеделието, храните и горите Румен Порожанов на конференция на тема „Нова ера за европейския и световен тютюн“, която се провежда в София, съобщиха от пресцентъра на МЗХГ. Министър Порожанов допълни, че значението на сектор „Тютюн“  през цялата история на страната ни е определящо за структурата на земеделието, икономическите показатели, социалните, демографските и външнотърговските отношения. Площите с тютюн заемат по-слабо продуктивните терени в хълмисти и полупланински райони, зони подложени на ерозия и неподходящи за отглеждане на други видове култури. Отглеждането му създава възможност за пълно използване на трудовите и поземлени ресурси. От тютюна се получава около шест пъти повече обща продукция на единица площ, отколкото е средната за растениевъдството и три пъти повече, отколкото при техническите култури.   \r\nЗа поредна година от бюджета на страната ни за подпомагане на един традиционен сектор в нашето селско стопанство, какъвто е производството на тютюн, беше изплатена Преходна национална помощ на стойност 85 милиона лева, каза още министър Порожанов. Тези средства ще подпомогнат доходите на над 41 000 производители на тютюн. Културата се явява важен стимул за развитието на местните икономики, за запазване на приходите на хиляди семейства, живеещи в чувствителни райони и за поддържане на едно задоволително ниво на тяхното икономическо развитие. \r\nЗа нас е важно да се продължи с подпомагането на сектор „Тютюн“, заяви Порожанов. След направен анализ за ефекта от прилагане на преходната национална помощ за тютюна относно броя на регистрираните тютюнопроизводители в страната, се установи, че броят им значително е намалял спрямо 2016 г. Това доказва, че запазването на схема за подпомагане на тютюнопроизводителите, която не е пряко обвързана с производството, напълно съответства на целите на Общата селскостопанска политика на ЕС. Тя обаче трябва да бъде насочена към реалните производители на тютюн, като стимулира както подобряване на възрастовата структура, така и технологичното обновяване на сектора, посочи земеделският министър. \r\nВъв форума участва и зам.-министърът на земеделието, храните и горите д-р Цветан Димитров. Той посочи, че едно от основните научно-изследователски направления,  по които  работи Институтът по тютюна е производството на качествени семена и разсад за всички сортови групи, като по този начин обезпечава 90% от тютюнопроизводството у нас.  \r\n„За страната ни съдбата на тютюнопроизводителите ще бъде важна част от крайното споразумение за бъдещата Обща селскостопанска политика. Целта е да се  избегнат негативни последици за чувствителните територии, които нямат друга икономическа алтернатива“, каза още заместник-министърът.", "date": "2018.05.30", "title": "Министър Румен Порожанов: България е единствената страна в ЕС, в която се отглеждат 4 сортови групи тютюн"}
{"url": "http://www.focus-news.net/news/2018/05/30/2527893/pregled-na-mezhdunarodnite-novini-do-13-chasa-agentsiya-fokus.html", "text": "На силно разклатените отношения между Москва и София може да им бъде даден нов тласък. Президентът на България Румен Радев не успя да постои в Русия, но премиерът Бойко Борисов отлетя в сряда за Москва за среща с лидера на Кремъл Владимир Путин.\r\nСъгласно думите на Радев, „в последните седмици българското правителство излезе от летаргията по отношение на Русия“. Доказателство за това стана отказът на София да изгони руските дипломати заради случая „Скрипал“. Причината – недостатъчно доказателства за участието на Москва в отравянето на бившия офицер от Главното разузнавателно управление (ГРУ). А много години София едва ли не изпреварваше антируските инициативи на Запада и се показваше като надежден партньор на Запада. Достатъчно е да се припомни, че тя развали три важни съвместни проекти с Русия – газопровода Бургас-Алескандруполис, АЕЦ „Белене“ и „Южен поток“, чрез който не само щеше да бъде доставян природен газ директно до България, но и пари за София от транзита за Балканите и Италия. Стигна се дори дотам, че в България оскверняваха паметници на руски и съветски войници.\r\nИ ето новият поврат в двустранните отношения. Путин оцени визитата на Радев като „добър сигнал за възобновяване на пълноформатните руско-български отношения“ след повече то десетилетие на прекъсване.\r\nЕдин от основните резултати от тази визита стана изказаната от Радев идея за възобновяване на проекта за строителство на газопровод през Черно море – вярно, в нова конфигурация, който държавният глава на страната нарече „Български поток“. Радев припомни, че като цяло въпросът за сигурността за енергийните доставки за България и ЕС като цяло са изключително важни, напомняйки, че Русия по-рано е била стратегически партньор в снабдяването с природен газ, петрол и ядрено гориво.\r\nНо президентът на България има единствено представителни функции, отговаря преди всичко за външнополитическата дейност и има слабо влияние върху взимането на ключови икономически решения – това е прерогатив на Народното събрание. Така че преговорите Радев-Путин бяха по-скоро сондаж за позицията на Москва по въпроса за възобновяване на сътрудничеството в енергийната сфера, направен в навечерието на визитата на Бойко Борисов. \r\nТака че газовата тема отново зазвуча на най-високо държавно ниво. И инициативата на България да се върне към идеята за газопровода се подкрепя в Брюксел от самите официални лица на Европейския съюз, които само преди четири години предупредиха за пагубния характер на монополизма, визирайки Русия, и посочиха нарушения на споразуменията в рамките на Третия енергиен пакет.\r\nИзточник от българската делегация поясни за изданието, че рязката промяна в позицията на София и Брюксел е свързана с опасенията по повод непредсказуемото поведение на Турция. От верен стратегически съюзник на Запада и форпост на НАТО в Близкия Изток тя се превърна в изнудвач на ЕС във връзка с мигрантската криза. Напълно вероятно е Анкара в отговор на възможни санкции на Запада да блокира доставките на газ от Русия за Европа по „Турски поток“. Ето защо в София са уверени, че на Европа й е необходим газопровод през територията на България, която също мечтае да се превърне в газов хъб.\r\nЛюбопитно е какъв отговор ще даде Русия на предложението на България. Взела поука от горчивия опит, изглежда Москва трябва да действа прагматично и да изиска от правителството на България и ЕС „железни“ гаранции, че строителството на газопровода няма да бъде спряно.\r\n*** Атаката в източния белгийски град Лиеж, при която загинаха двама полицейски служители и случаен минувач, е квалифицирана като „терористично убийство“. Това обяви говорителят на белгийската прокуратура Ерик Ван Дер Сипт.\r\n„Фактите са квалифицирани като терористично убийство и опит за терористично убийство“, обяви Ерик Ван Дер Сипт на пресконференция в Брюксел.\r\n*** След седмици спорове френската полиция разчисти най-големия лагер за незаконни мигранти в Париж, в който пребивават около 1500-2000 души.\r\nМигрантите от лагера в североизточната част на Париж ще бъдат настанени в около 20 жилища в столичния регион, съобщи вътрешният министър Жерар Коломб. Решението за действията на полицията бе обявено още миналата седмица, след като кметът на Париж Ан Хидалго призова многкратно правителството да вземе мерки. \r\nВ продължение на месеци все повече и повече мигранти се заселват на брега на два канала североизточно от столицата. Правозащитни организации многократно алармираха за условията на живот в импровизираните лагери. \r\nПо-рано Коломб приведе данни, съгласно които 40% от кандидатстващите за убежище подават молбите си в Ил дьо Франс, но същевременно Париж успява да настани в центрове едва два процента от тях. Френският вътрешен министър, че преместването на мигрантите ще им осигури не само „подслон“, но също така ще позволи „административен контрол“. Хилядите мигранти, живеещи в лагери по протежение на речните канали в Париж, са преместени в рамките на 35-та евакуация във френската столица от лятото на 2015 г. насам.\r\n*** Престрелка и експлозия са чути в близост до сградата на Министерството на вътрешните работи в афганистанската столица Кабул.\r\n„Можем да потвърдим информация за експлозия и престрелка на първи пропускателен пункт на сградата на Министерството на вътрешните работи. Силите за сигурност са там, за да преценят ситуацията, по-късно ще публикуваме повече подробности\", заяви говорителят на вътрешното министерство Найбиб Даниш в изявление, цитирано от полицията.\r\n*** Вицеканцлерът на Австрия Хайнц-Кристиан Щрахе призова за реформа на сегашното правило, което позволява на гражданите на страните от Европейския съюз да живеят и работят в избрана от тях държава от Общността.\r\nСвободното движение на хора има също и отрицателни последици и води до „изместване“ на пазара на труда, обясни председателят на консервативната „Партия на свободата на Австрия“ в рамките на кръгла маса, организирана във Виена във вторник вечер. Има хора, „които са добре квалифицирани и печелят твърде много,  но са обречени на безработица, защото са заместени от по-евтини работници\", подчерта Щрахе. \r\nСвободното движение на хора е един от крайъгълните камъни на ЕС и единния пазар - заедно със свободното движение на стоки и капитали, и свободата на предоставяне на услуги. Тя дава на всеки гражданин на ЕС правото да избира своето местопребиваване и да работи извън родната страна в рамките на Общността.\r\nЩрахе смята, че това право в сегашния му вид е остаряло. „Трябва открито да твърдим, че не е добре за европейското развитие да отстъпи целият интелектуален, добре образован потенциал на Източна Европа\", категоричен бе лидерът на „Партията на свободата на Австрия“. Ето защо целта трябва да бъде „да намерим най-малко частично регулиращи решения, за да го направим по-добре и в интерес на всички\".\r\n*** Министърът на външните работи на Руската федерация Сергей Лавров ще направи официално посещение в Северна Корея в петък, 31 май, за да обсъди ситуацията на полуострова и основни въпроси, засягащи отношенията между Москва и Пхенян.\r\n„Планирани са преговори между ръководителите на външните министерства, в хода на които ще бъдат обсъдени актуални въпроси от двустранните отношения, ще бъдат обменени също мнения за ситуацията на Корейския полуостров и други ключови международни и регионални проблеми“, става ясно още от публикуваното съобщение.\r\n***", "date": "2018.05.30", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/05/30/2527896/komisarite-karmenu-vela-elzhbeta-benkovska-i-margrete-vesteger-pristigat-v-balgariya.html", "text": "Комисарите Кармену Вела, Елжбета Бенковска и Маргрете Вестегер пристигат в България, съобщиха от Представителството на Европейската комисия в България. На 31 май (четвъртък) комисарят, отговарящ за околна среда, морско дело и рибарство Кармену Вела ще участва в откриването на Европейския морски ден 2018г. в Бургас. Форумът, организиран от генерална дирекция „Морско дело и рибарство“ на Европейската комисия, се провежда всяка година в различен европейски град и събира представители на пристанищната и корабоплавателната индустрията, местни, регионални, национални и европейски власти, агенции, НПО, научни и изследователски институции за обсъждане и иницииране на съвместни действия касаещи морското дело.   \r\nВ същия ден комисарят, отговарящ за вътрешния пазар, промишлеността, предприемачеството и МСП Елжбета Бенковска ще се включи в откриването на  специализираната международна изложба за отбранителна техника \"ХЕМУС\" в Пловдив. Тя се провежда на територията на Международния панаир под патронажа на Министерство на отбраната и Министерство на икономиката и има за цел стимулиране развитието на отбранителната промишленост.  \r\nОтново в четвъртък комисарят по конкуренция Маргрете Вестегер ще бъде специален гост и ще произнесе реч по време на Европейския ден на конкуренцията в Резиденция „Бояна“ в София. На събитието, което е част от програмата на Българското председателство на ЕС, ще бъдат обсъдени ключовите законодателни развития в правото на конкуренцията на ЕС и ще бъде обърнато внимание, и на казусите, които възникват пред органите по конкуренция в сектора на енергетиката.", "date": "2018.05.30", "title": "Комисарите Кармену Вела, Елжбета Бенковска и Маргрете Вестегер пристигат в България"}
{"url": "http://www.focus-news.net/news/2018/05/30/2527899/ria-novosti-kremal-opredeli-kato-vrah-na-tsinizma-obvineniyata-sreshtu-moskva-za-ubiystvoto-na-arkadiy-babchenko.html", "text": "Кремъл определя като „връх на цинизма“ обвиненията на Киев срещу Москва за убийството на руския журналист Аркадий Бабченко. Това заяви Дмитрий Песков, говорител на държавния глава на Руската федерация, предава РИА Новости.\r\n„Това е върха на цинизма. На фона на такова жестоко убийство…трябва да говорим за необходимостта от задълбочено и безпристрастно разследване“ подчерта Песков, отговаряйки на въпроса как Кремъл разглежда обвиненията на Киев за убийството на Бабченко.\r\nСледвеният комитет на Руската федерация също е завел наказателно дело. Външният министър Сергей Лавров определи случилото се като трагедия. От ОССЕ на свой ред призоваха Украйна да започне незабавно разследване на убийството. Тереза Герова", "date": "2018.05.30", "title": "РИА Новости: Кремъл определи като „връх на цинизма“ обвиненията срещу Москва за убийството на Аркадий Бабченко"}
{"url": "http://www.focus-news.net/news/2018/05/30/2527904/kyustendil-preminavaneto-na-motorni-prevozni-sredstva-prez-gkpp-gyueshevo-e-normalno.html", "text": "Преминаването на моторни превозни средства през ГКПП „Гюешево” е нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.05.30", "title": "Кюстендил: Преминаването на моторни превозни средства през ГКПП „Гюешево” е нормално"}
{"url": "http://www.focus-news.net/news/2018/05/30/2527903/afp-atakata-sreshtu-afganistanskoto-mvr-e-priklyuchila-napadatelite-sa-likvidirani.html", "text": "Атаката срещу сградата на Министерството на вътрешните работи на Афганистан в Кабул е приключила: нападателите са ликвидирани, предава AFP, като се позовава на данни от местната полиция. \r\n„Боевете приключиха, нападателите са убити от силите за сигурност“, заяви началникът на полицията в Кабул Дауд Амин. Източник на агенцията твърди, че операцията за разчистване на периметъра продължава. \r\nПрестрелка и експлозия бяха чути в близост до сградата на Министерството на вътрешните работи в афганистанската столица Кабул.\r\n„Можем да потвърдим информация за експлозия и престрелка на първи пропускателен пункт на сградата на Министерството на вътрешните работи. Силите за сигурност са там, за да преценят ситуацията, по-късно ще публикуваме повече подробности\", заяви по-рано говорителят на вътрешното министерство Найбиб Даниш в изявление, цитирано от полицията.Тереза Герова", "date": "2018.05.30", "title": "AFP: Атаката срещу афганистанското МВР е приключила, нападателите са ликвидирани"}
{"url": "http://www.focus-news.net/news/2018/05/30/2527902/trima-mazhe-sa-zadarzhani-s-nad-3-kg-visokokachestven-kokain.html", "text": "Три килограма висококачествен кокаин са открити в хода на операцията, проведена под наблюдението на Специализирана прокуратура. Трима мъже са задържани под стража. Това съобщиха от пресцентъра на МВР. Подробности за хода на разследването дадоха заместник-директорът на ГДБОП старши комисар Стефан Джолев и наблюдаващият прокурор от Специализираната прокуратура Георги Мойсев. Работата по разследването продължила повече от 4 месеца. Служители на ГДБОП предприели полицейски действия във връзка с досъдебно производство за престъпление по чл. 321 вр. чл. 354А от НК., а в хода на операцията, проведена на 26 май под наблюдението на Специализирана прокуратура в района на Свиленград и Ботевград, е неутрализирана организирана престъпна група, занимавала се с разпространение и трафик на наркотични вещества на територията на цялата страна. Акцията е осъществена след сделка с наркотични вещества в землището на хасковското с. Левка. Задържани са трима мъже от Свиленград и Ботевград. Двама от тях са криминално проявени и осъждани, единият е с чисто съдебно минало. У тях са намерени и иззети повече от три килограма с бяло прахообразно вещество, реагирало при полевия наркотест на кокаин, с много високо качество. След задържането им, при последвалите действия по разследването - претърсване и изземване на различни адреси в Свиленград, с. Левка и Ботевград и личните обиски, са открити и иззети мобилни телефони, около 20 000 лева, електрона везна, лаптоп, и други вещи, които имат отношение към случая. На трима от групата е повдигнато обвинение за участие в престъпна група и разпространение на наркотици и им е взета постоянна мярка „задържане под стража“. Тази поредна успешна съвместна реализация със  Специализираната прокуратура е пример за отлично междуинституционално взаимодействие, отбеляза старши комисар  Стефан Джолев и благодари на наблюдаващия прокурор Георги Мойсев за оказаната процесуална подкрепа по време на разследването. Прокурор Мойсев оцени високо професионализма на служителите на ГДБОП, работили по случая и отбеляза, че действията са извършени в много трудни условия. \r\nРаботата по документиране на престъпната дейност на участниците в организираната престъпна група продължава.", "date": "2018.05.30", "title": "Трима мъже са задържани с над 3 кг висококачествен кокаин"}
{"url": "http://www.focus-news.net/news/2018/05/30/2527900/prezidentat-rumen-radev-situatsiyata-v-momenta-e-mnogo-blagopriyatna-za-balgarskata-delegatsiya-v-rusiya.html", "text": "Ситуацията в момента е много благоприятна за българската делегация в Русия. Това каза пред журналисти в Пловдив президентът Румен Радев, предаде репортер на Радио „Фокус\"-Пловдив. Причините за това, по думите му са, че има съживяване на отношенията ни с Русия на най-високо ниво, както и споразумение между ЕС и \"Газпром\". „Аз поставих много ясни въпроси по време на моята визита за възможностите на Русия за оптимизация на цени и на условия за доставка на руски енергийни ресурси, както и за по-добри условия за присъствието на нашия бизнес в Русия\", каза Радев и посочи, че затова много се надява правителството да оползотвори всички тези възможности. \r\nЦветана ТОНЧЕВА", "date": "2018.05.30", "title": "Президентът Румен Радев: Ситуацията в момента е много благоприятна за българската делегация в Русия"}
{"url": "http://www.focus-news.net/news/2018/05/30/2527908/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общински съветници от ПП ГЕРБ – Варна ще се срещнат с граждани в дните до 1 юни 2018 г. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/600 015. Приемният ден на доц. Антоанета Цветкова е на 30 май (сряда), на Бонка Банкова – на 31 май (четвъртък), на Борислав Нанков – на 1 юни (петък).", "date": "2018.05.30", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2018/05/30/2527906/kyustendil-okrazhniyat-sad-shte-zasedava-po-iskane-za-zadarzhane-pod-strazha-za-53-godishniya-mazh-priznal-za-ubiystvo-na-zhena-ot-grada.html", "text": "Окръжният съд в Кюстендил ще заседава по искане за „Задържане под стража” за 53-годишния мъж, признал за убийство на жена от града. Това съобщиха за Радио „Фокус” – Кюстендил от Окръжна прокуратура – Кюстендил. Мярката е насрочена за 14.30 часа. По случая е образувано досъдебно производство. Спрямо мъжа е повдигнато обвинение по чл. 115 от Наказателния кодекс – умишлено убийство. Предвиденото наказание е лишаване от свобода за срок от 10 до 20 години.\r\n„Фокус” припомня, че 53-годишният мъж беше задържан за убийството на 32-годишна жена от Кюстендил. Той е направил пълни самопризнания. Трупът на жертвата е открит в напреднала фаза на разложение. Мъжът е убил жената на 13 май, а после е укрил трупа в мазето на къщата си. Жертвата е била обявена за общодържавно издирване на 23 май.\r\nВенцеслав ИЛЧЕВ", "date": "2018.05.30", "title": "Кюстендил: Окръжният съд ще заседава по искане за „Задържане под стража” за 53-годишния мъж, признал за убийство на жена от града"}
{"url": "http://www.focus-news.net/news/2018/05/30/2527898/regnum-rusiya-balgarski-izvanparlamentarni-partii-osporiha-v-sada-snemaneto-na-moratoriuma-varhu-stroitelstvoto-na-aets-belene.html", "text": "Представители на извънпарламентарни опозиционни партии в България отправиха жалба до Висшия административен съд за решението на Министерския съвет на страната да размрази проекта за строителство на втората атомна електроцентрала в страната – АЕЦ „Белене“, предава руската информационна агенция REGNUM.\r\nС иск към съда се обърна новата коалиция „Демократическа България“, в която влизат евроатлантически настроените ДСБ и „Да, България!“, както и „Зелените“.\r\nПартиите смятат, че правителството действа в нарушение на мораториума върху строителството на АЕЦ, който беше наложен през 2012 година и настояват, че реализацията на проекта създава заплаха за здравето и сигурността на българските граждани.\r\nАвторите на иска настояват за преустановяване на изпълнението на правителствения акт, включително неговото обсъждане в народното събрание, до разглеждането на въпроса от съда, имайки предвид неговата „национална и обществена значимост“.\r\nВ разпространеното заявление на „Демократическа България“ също се говори, че опозицията е готова да организира протестни акции в страната, ако въпросът за АЕЦ „Белене“ бъде включен в дневния ред на парламента. По-рано в София вече се проведоха митинги пред сградата на парламента, както „за“, така и „против“ строителството на нова АЕЦ\r\nREGNUM напомня, че през май премиера на България Бойко Борисов обяви намерението си да внесе предложение в парламента за размразяване на проекта АЕЦ „Белене“ и предоставяне на мандат на правителството да преговаря с инвеститори.\r\nОт София, пише руската агенция, вече заявиха, че интерес към участие в проекта проявява, конкретно, Китайската национална ядрена корпорация (CNNC), както и френската компания „Фраматом“. На 23 май директорът на „Росатом“ Алексей Лихачов заяви пред журналистите, че руската държавна корпорация също планира да участва в търга за строителство на АЕЦ „Белене“, ако такъв бъде обявен.\r\nПревод и редакция:", "date": "2018.05.30", "title": "REGNUM (Русия): Български извънпарламентарни партии оспориха в съда снемането на мораториума върху строителството на АЕЦ „Белене“"}
{"url": "http://www.focus-news.net/news/2018/05/30/2527867/blagoevgrad-obshtinski-savet-bansko-odobri-predavaneto-na-publichnite-vik-aktivi-za-upravlenie-ot-asotsiatsiyata-po-v-i-k.html", "text": "На проведеното заседание на Общински съвет - Банско, бе взето решение за предаване на публичните В и К активи, собственост на община Банско, за управление от Асоциацията по В и К на обособената територия, обслужвана от „В и К – Благоевград” ЕООД. Това съобщиха от пресцентъра на Община Банско. В изпълнение на разпоредбите на Закона за водите, асоциацията обединява активите на всички общини, а „В и К – Благоевград” ЕООД оперира с тях.\r\nСъветниците одобриха закупуването на дрегер апарат за нуждите на РУ „Полиция” – гр. Банско. Тестерът освен да измерва нивото на алкохол, ще може да засича употребата на наркотични вещества с оглед на зачестилите случаи на шофиране в упоено състояние.\r\nГласуван бе Годишният план на дейностите през 2018 г. за подкрепа на личностното развитие на децата и учениците на територията на община Банско. Планът е съгласуван с началника на Регионалното управление по образованието – Ивайло Златанов и разпределя дейностите и задачите, свързани с осигуряването на подходяща физическа, психологическа и социална среда за развитието на децата и техните способности в съответствие с индивидуалните потребности. Извършване на оценка на риска от обучителни затруднения на децата на 5- и 6-годишна възраст, организиране на консултации, оказване на логопедична, педагогическа и психологическа подкрепа за преодоляване на трудностите в обучението, разработване на индивидуални учебни планове и програми за децата със специални образователни потребности, са част от одобрените мерки за подкрепа на личностното развитие при подрастващите.\r\nПо предложение на кмета Георги Икономов, съветниците дадоха своето съгласие за дофинансиране на участието на НУ „Св. Паисий Хилендарски” в международния турнир „Математика без граници”. Турнирът ще се проведе в гр. Несебър през месец юни, като учениците ще училището ще участва с един отбор за математическа щафета и с един индивидуален участник. На турнира се очаква да се включат близо 1000 състезатели и 400 отбора от Австралия, Киргизстан, Виетнам, Иран, Нигерия и много други.", "date": "2018.05.30", "title": "Благоевград: Общински съвет – Банско одобри предаването на публичните ВиК активи за управление от Асоциацията по В и К"}
{"url": "http://www.focus-news.net/news/2018/05/30/2527911/n-v-tsar-simeon-sakskoburggotski-draznya-se-kogato-hora-ot-es-ni-chetat-nadmenni-nravoucheniya-za-koruptsiyata-i-pravovata-darzhava-nespravedlivo-e-da-ni-narichat-korumpirani-kato-tsyalo.html", "text": "На осемдесет години съм и много съм видял в живота си. Съжалявам, но не съм видял нито една държава, в която да няма известно ниво на корупция. Това каза в интервю за швейцарското списание „Die Weltwoche” Н.В. Цар Симеон Сакскобургготски. „Не е справедливо, когато ни наричат корумпирани като цяло. Може и да има отделни случаи. Те могат да се осветляват, решават, да се борим с тях. Но не може да се обобщава. Има много честни, трудолюбиви хора тук, които мислят модерно и нямат и най-малкото намерение да дават или да получават подкупи. Тези упреци обезсърчават и обиждат. Дразня се, когато хора от ЕС ни четат надменни нравоучения за корупцията и правовата държава. Правим, каквото можем“, коментира Сакскобургготски.\r\nНа въпрос каква роля играе комунистическото минало, Симеон Сакскобургготски отговори, че всички държави от съветския Източен блок споделят едно тежко наследство.  „Две поколения знаеха единствено централизирана, тоталитарна система. И тя да се промени в пазарна икономика от днес за утре – това никога не го е имало. Някои от по-умните глави при комунистите се усетиха отрано каква е повелята на деня и започнаха своего рода приватизация – разбира се без за нея да има необходимите морални предпоставки. По този начин се опорочи разбирането за пазарна икономика. Би трябвало да се проявява повече разбиране и съпричастност когато говорим за определени пороци“, заяви той. „Вземете един конкретен пример от България – съдебната система. При комунистите повечето съдии изповядваха марксистки възгледи. Като дойде демокрацията, демократите започнаха възгласи: „Вън! Искаме нашите хора да станат съдии!“ И изведнъж правораздаването се политизира, което е изобщо недопустимо. Затова възникнаха и трудни ситуации, които един шведски или испански съдия никога не може да разбере“, каза още Сакскобургготски.\r\nЗа отношенията между Москва и Запада той коментира, че напълно погрешно е за всичко да се обвинява Русия или Путин. „Трябва да бъдем по-прагматични и по-внимателни. Погледнете картата на света – трябва да живеем с Русия. А за България това важи с още по-голяма сила. Великата Русия дори не знае къде сме ние на картата. Към Русия не бива да се върви с рогата напред. Санкциите ни вредят по-скоро на нас. Това са автоголове, които ЕС си бележи“, допълни още той.", "date": "2018.05.30", "title": "Н. В. Цар Симеон Сакскобургготски: Дразня се, когато хора от ЕС ни четат надменни нравоучения за корупцията и правовата държава – несправедливо е да ни наричат корумпирани като цяло"}
{"url": "http://www.focus-news.net/news/2018/05/30/2527912/kyustendil-23-140-zhiteli-na-oblastta-sa-bez-zdravni-osigurovki.html", "text": "23 140 жители на област Кюстендил са без здравни осигуровки. Това съобщиха за Радио „Фокус” – Кюстендил от Районната здравноосигурителна каса в града. Данните сочат, че здравноосигурените лица са 110745 души, а населението с настоящ адрес на територията на областта е 137 637 души. 133 276 души имат избран личен лекар. Това са сторили и 609 жители на други области от страната. Най-много са хората с личен лекар в Кюстендилска община – 61 818 души, следват тези от Дупница – 47 511. Най-малко са хората с личен лекар в Община Трекляно – 311, която е и най-малката община в страната. В Бобов дол с личен лекар са 7 358, а в Сапарева баня – 6470. Следват общините Кочериново, Рила, Бобошево и Невестино.\r\nВенцеслав ИЛЧЕВ", "date": "2018.05.30", "title": "Кюстендил: 23 140 жители на областта са без здравни осигуровки"}
{"url": "http://www.focus-news.net/news/2018/05/30/2527909/prezidentat-rumen-radev-ne-mislya-che-ima-voyna-mezhdu-institutsiite-no-ima-naprezhenie.html", "text": "Не мисля, че има война между институциите, но има напрежение. Това каза пред журналисти в Пловдив президентът Румен Радев, предаде репортер на Радио \"Фокус\"- Пловдив. Трябва да гледаме националните интереси, да гледаме какви са целите пред нас, така че българските граждани да имат много по-голяма сигурност, да имат високо качество и стандарт на живот\", добави президентът. За това трябва да работят всички, каза още той. Президентът обаче попита: \"Дайте ми вие определение за политическа система, в която премиерът може да се отбие на кафе в Парламента и да си тръгне с оставката на председателя му, който трябва да го контролира, не отива на искане за изслушване и може с вдигане на телефона да завърти на 180 градуса всички народни представители от мнозинството да гласуват обратно на това,  което са гласували вчера\".\r\nЦветана ТОНЧЕВА", "date": "2018.05.30", "title": "Президентът Румен Радев: Не мисля, че има война между институциите, но има напрежение"}
{"url": "http://www.focus-news.net/news/2018/05/30/2527913/nikolay-nikolaev-rspbzn-burgas-zapochvat-proverki-za-predpriemane-na-merki-sreshtu-pozhari-predi-zapochvane-na-zhatvata.html", "text": "Започват проверки за предприемане на мерки срещу пожари преди започване на жътвата. Това каза за Радио „Фокус“ – Бургас гл. инспектор Николай Николаев, началник на РС „Пожарна безопасност и защита на населението“ – Бургас. „Държим там да има определена ширина на ивици от заораване, в случай на пожар да не може да навлезе в горския фонд“, каза още Николаев. По думите му са направени брошури, които да разпространяват сред населението за спиране на горските пожари от седмицата на горите и през месеците март и април. „Разпространяваме такива брошури, за да достигнат до всеки един който влиза в горска територия“, допълни Николай Николаев.\r\nТой добави, че са наблегнали на фирмите, които се занимават с дърводобив. Това, на което държат от ПБЗН, е Държавните горски стопанства да направят инструктаж на работниците в гората с техника – как да бъде оборудвана и как да реагират при възникване на пожар, както и паленето на огън да се случва само на определени места, които се определят от Държавното горско стопанство, съгласувано с пожарна безопасност и да има поставяне на табели на най-пожароопасните места.\r\n„Чрез медиите се обръщаме към населението, за да не се изхвърлят горивни материали от прозорците на колите като цигари, при придвижване край пътищата, да се внимава къде се спира, да не се палят огньове на горски фондове, пикници и излети, и на места, които не са определени за това“, добави още Николаев. Според него там където е взета мярка е да  бъде почистено, да има уреди за т. нар първоначално гасене – топалки, метли, лопати, кофи. Ако се пали огън не трябва да има силен вятър, за да не се разпространи пожарът.\r\nДеница ДИМИТРОВА", "date": "2018.05.30", "title": "Николай Николаев, РСПБЗН – Бургас: Започват проверки за предприемане на мерки срещу пожари преди започване на жътвата"}
{"url": "http://www.focus-news.net/news/2018/05/30/2527914/prezidentat-rumen-radev-aets-belene-e-vazhen-prioritet-za-nas.html", "text": "АЕЦ Белене е важен приоритет за нас. Това каза пред журналисти в Пловдив президентът Румен Радев,  предаде репортер на Радио \"Фокус\" - Пловдив. \"Нека дадем шанс на Българското правителство да анализира всички тези варианти, които предлага, да се вдигне мораториумът и да се предложи решение\", добави Румен Радев. По думите му трябва да се изключи финансов тръст за държавата. Трябва да има и действащи механизми за контрол на ядрения риск. \r\nЦветана ТОНЧЕВА", "date": "2018.05.30", "title": "Президентът Румен Радев: АЕЦ Белене е важен приоритет за нас"}
{"url": "http://www.focus-news.net/news/2018/05/30/2527910/afp-napadatelyat-ot-liezh-e-bil-izdirvan-za-ubiystvoto-na-drugo-litse.html", "text": "Мъжът, който простреля и уби двама полицейски служители и един минувач в източния белгийски град Лиеж, е заподозрян за убийството на още един човек, предава AFP, като се позовава на информация от белгийската прокуратура.\r\n31-годишният мъж е „заподозрян в убийство\" в отделно разследване на смъртта на човек в нощта преди атаката в Лиеж, заяви на пресконференция Ерик Ван Дер Шипт, говорител на Федералната прокуратура на Белгия. Тереза Герова", "date": "2018.05.30", "title": "AFP: Нападателят от Лиеж е бил издирван за убийството на друго лице"}
{"url": "http://www.focus-news.net/news/2018/05/30/2527915/kyustendil-259-sa-sklyuchenite-dogovori-v-sektor-zdraveopazvane-na-teritoriyata-na-oblastta.html", "text": "259 са сключените договори в сектор „Здравеопазване” на територията на Кюстендилска област. Това съобщиха за Радио „Фокус” – Кюстендил от Районна здравноосигурителна каса – Кюстендил. В първичната извънболнична медицинска помощ за 2018 година са сключени общо 70 договора. 62 са договорите за предоставяне на специализирана извънболнична медицинска помощ, 6 са договорите със самостоятелни медико-диагносточни лаборатории в областта. 107 са изпълнителите на дентална медицинска помощ. 14 са договорите за болнична медицинска помощ. В тях се включват 5 лечебни заведения по клинични пътеки, 7 за амбулаторни процедури и два договора за клинични процедури. Три са многопрофилните болници за активно лечение в Кюстендилска област, медицинските центрове са два. Толкова са и специализираните болници за рехабилитация в региона. Като цяло броят на сключените договори не се различава значително от този, през изминалата година.\r\nВенцеслав ИЛЧЕВ", "date": "2018.05.30", "title": "Кюстендил: 259 са сключените договори в сектор „Здравеопазване” на територията на областта"}
{"url": "http://www.focus-news.net/news/2018/05/30/2527916/veliko-tarnovo-zapochna-podgotovkata-za-polagane-na-asfalt-po-ul-knyaz-boris-v-svishtov.html", "text": "Предстои улица „Княз Борис“ да бъде изцяло асфалтирана и да се запълнят дупките на излаза към ул. „Трети март“. Вече започна нейната подготовка за полагането на асфалт, съобщиха от пресцентъра на Общината.\r\nИзцяло асфалтирана ще бъде и ул. “Христо Ботев“, на която вече е направен изкоп за подмяна на водопровод и канализация.\r\nПо главните улици „Трети март“ и „Цар Освободител“ са изкърпени голяма част от дупките по пътя.\r\nНа ул. „Трети март“ са асфалтирани проблемните места в участъка  – от аптеката до кръстовището на бившия Химически техникум, а на ул. „Цар Освободител“ – от Офис 1 до Колежа.\r\nНа ул. „Христаки Павлович“ предстои да се положи асфалт на малък участък, който е бил разкопан поради ВиК авария.", "date": "2018.05.30", "title": "Велико Търново: Започна подготовката за полагане на асфалт по ул. „Княз Борис“ в Свищов"}
{"url": "http://www.focus-news.net/news/2018/05/30/2527917/sport-salah-mozhe-da-propusne-grupovata-faza-na-svetovnoto.html", "text": "Възстановяването на Мохамед Салах ще продължи три-четири седмици, което означава, че звездата на Ливърпул може да пропусне срещите на Египет от груповата фаза на световното първенство. 25-годишният нападател контузи рамото си при единоборство със Серхио Рамос в 25-ата минута и бе принудително заменен във финала на Шампионска лига срещу Реал Мадрид.\r\nЛекарят на Ливърпул Рубен Понс коментира пред вестник \"Марка\", че такава травма отнема три-четири седмици за възстановяване, но ще направят всичко възможно да се съкрати този период.\r\nЕгипет започва участието си на Мондиала с мач срещу Уругвай на 15 юни, след което играе с домакина Русия на 19-и и Саудитска Арабия на 25 юни. Ако Салах не успее да се възстанови по-бързо от очакваното, той може да пропусне всички мачове от групата и ще бъде готов за фазата на елиминациите, ако Египет се класира.\r\nВенцислав ДРАГОМАНОВ", "date": "2018.05.30", "title": "Спорт: Салах може да пропусне груповата фаза на Световното"}
{"url": "http://www.focus-news.net/news/2018/05/30/2527918/sputnik-armeniya-zashto-balgarskiyat-premier-otiva-pri-vladimir-putin.html", "text": "Руският президент Владимир Путин ще приеме българския премиер Бойко Борисов на 30 май. Зад кратките редове на кремълския пресрелийз се крие нещо по-голямо, от обикновена работна визита на главата на българското правителство в Русия, пише в коментарен материал на Армен Ванескегян, политически анализатор на Sputnik Армения.\r\nНеотдавна в Русия беше президента на България Румен Радев, който се срещна с руския премиер Дмитрий Медведев и с президента Владимир Путин. Именно тогава, по време на разговора с главата на руското правителство, прозвуча сензационното заявление на българския президент: София би искала да възстанови проекта „Български поток“.\r\nПо този проект руския газ трябва да влиза в Южна и Югоизточна Европа по газопровод, който Русия трябва да построи по дъното на Черно море.\r\nВсичко беше, както се казва, „тип-топ“ и строителните работи по дъното на морето вече вървяха, когато през 2014 година София, под натиска на Брюксел, се отказа от проекта. \r\nПо този начин България се лиши от транзита (тогава той беше на стойност от около 500 милиона евро годишно) и, което е най-важното, придоби статус на ненадежден партньор в очите на Русия.\r\nВъпреки че всъщност своя статут на ненадежден партньор в икономическите и въобще в геополитическите въпроси българското ръководство придоби още по-рано, когато се отказа от руско-българския проект за строителството на атомната електроцентрала АЕЦ „Белене“ през 2012 година.\r\nКато даже тогава руският подизпълнител бе свършил голям обем работа. По решение на съда, заради отказа на България й се наложи да плати около 600 милиона долара. За недалновидността на своето ръководство българите се разплатиха още през 2016 година, а обекта бе завършен наполовина.\r\nВ крайна сметка страната, благодарение на старанията на своите европейски „благодетели“ се лиши от два огромни енергийни проекта и, грубо казано, остана с празни ръце.\r\nЧетири години, след като България се отказа от проекта за газопровод по дъното на Черно море, а на Русия й се наложи при форсмажорни обстоятелства да се договаря с Турция за „Турски поток“, в София изведнъж се опомниха и Бойко Борисов пристига в Москва.\r\nПревод и редакция:", "date": "2018.05.30", "title": "Sputnik (Армения): Защо българският премиер отива при Владимир Путин"}
{"url": "http://www.focus-news.net/news/2018/05/30/2527919/prezidentat-rumen-radev-modernizatsiyata-na-balgarskata-armiya-nyama-alternativa.html", "text": "Модернизацията на Българската армия няма алтернатива. Това каза в Пловдив президентът Румен Радев по повод искането на лидера на ПП \"Воля\" Веселин Марешки за налагане на мораториум върху средствата за модернизация на армията, предаде репортер на Радио \"Фокус\" -Пловдив. Според Румен Радев невежеството в сферата на сигурността не само, че е опасно, но и накрая винаги излиза скъпо. \r\nЦветана ТОНЧЕВА", "date": "2018.05.30", "title": "Президентът Румен Радев: Модернизацията на Българската армия няма алтернатива"}
{"url": "http://www.focus-news.net/news/2018/05/30/2527922/dha-turskiyat-vanshen-ministar-shte-poseti-sasht-za-razgovori-po-patnata-karta-za-manbidzh.html", "text": "Министърът на външните работи на Турция Мевлют Чавушоглу ще посети САЩ  по покана на държавния секретар Майк Помпео, предава информационната агенция Догу  хабер ажансъ (ДХА). Целта на визитата е разговори по „пътната карта” за Манбидж и въобще относно общата ситуация в Сирия. По информация на турското МВнР, посещението е работно и ще се осъществи на 3-4 юни.  Георги Димов", "date": "2018.05.30", "title": "ДХА: Турският външен министър ще посети САЩ за разговори по „пътната карта” за Манбидж"}
{"url": "http://www.focus-news.net/news/2018/05/30/2527921/d-r-matey-popnikolov-zam-oblasten-upravitel-na-kyustendil-zdravnata-karta-dava-momentna-kartina-na-sektora-v-oblastta-na-baza-na-koyato-se-pravi-analiz-i-se-razpisvat-yasni-merki.html", "text": "Здравната карта дава моментна картина на сектора в областта, на база на която се прави анализ и се разписват ясни мерки. Това каза пред Радио „Фокус” – Кюстендил зам.-областният управител на Кюстендил д-р Матей Попниколов. Според него здравната карта има за цел да даде ясна картина за състоянието на здравеопазването във всеки регион, да се направи анализ и да бъдат приети конкретни мерки по отношение на лечебните заведения, на броя специалисти и апаратура. По думите му с приемането на здравната карта не се закриват лечебни заведени. 58 са практиките за първична и извънболнична помощ, областта е наситена със специалисти. „Има какво да се желае по отношение на високо специализирана апаратура. Ние констатирахме и това, че областта е разпокъсан район, а практиките са групирани основно в двата големи града – Кюстендил и Дупница. Има райони, които са по-слабо населени, а това води и до по-слаба наситеност с практики”, каза д-р Матей Попниколов. По думите му цялото население в областта е покрито по отношение на здравно обслужване. Д-р Попниколов посочи районите на Невестино, Трекляно и Бобов дол, където някои от селата са обезлюдени, а самите лекарски практики обхващат доста населени места.\r\nВенцеслав ИЛЧЕВ", "date": "2018.05.30", "title": "Д-р Матей Попниколов, зам.-областен управител на Кюстендил: Здравната карта дава моментна картина на сектора в областта, на база на която се прави анализ и се разписват ясни мерки"}
{"url": "http://www.focus-news.net/news/2018/05/30/2527920/rayonniyat-sad-v-pazardzhik-osadi-na-3-godini-i-4-mesetsa-lishavane-ot-svoboda-bivshiya-predsedatel-na-obshtinskiya-savet-v-grad-septemvri-lazar-vlaykov.html", "text": "Районният съд в Пазарджик осъди на 3 години и 4 месеца лишаване от свобода бившия председател на Общинския съвет в град Септември Лазар Влайков, предаде репортер на Радио \"Фокус\" - Пазарджик. Съдът го призна за виновен за това, че не е предприел необходимите мерки за безопасност при боравенето с оръжие, а също, че е предоставил пистолета си на други лица, в резултат, на което е настъпила смъртта на Наско Тонкев от село Виноградец. Освен това съдът посочи, че Влайков е боравил с оръжието след употреба на алкохол и го е внесъл в увеселително заведение в нарушение на законовите изисквания. Съдът определи наказанието да се изтърпи при първоначален общ режим. Освен това да бъдат приспаднати дните на задържане на Влайков под стража и времето, през което той е бил под домашен арест. Лазар Влайков е осъден да заплати и направените разноски по делото в размер на 7 001 лева. Присъдата подлежи на обжалване и протест в 15-дневен срок, считано от днес пред Окръжен съд-Пазарджик. \r\nВаня НИКОЛОВА", "date": "2018.05.30", "title": "Районният съд в Пазарджик осъди на 3 години и 4 месеца лишаване от свобода бившия председател на Общинския съвет в град Септември Лазар Влайков"}
{"url": "http://www.focus-news.net/news/2018/05/30/2527924/smolyan-preminavaneto-na-avtomobili-prez-granichnite-punktove-s-gartsiya-zlatograd-makaza-i-kapitan-petko-voyvoda-se-osashtestvyava-bez-problemi.html", "text": "Без проблеми се осъществява преминаването на автомобили през граничните контролно-пропускателни пунктове на българо-гръцката граница „Златоград“, „Маказа“ и „Капитан Петко войвода“. Това съобщиха за Радио „Фокус“ – Смолян от Главна дирекция „Гранична полиция“.\r\nНели ГЕРГЬОВСКА", "date": "2018.05.30", "title": "Смолян: Преминаването на автомобили през граничните пунктове с Гърция „Златоград“, „Маказа“ и „Капитан Петко войвода“ се осъществява без проблеми"}
{"url": "http://www.focus-news.net/news/2018/05/30/2527925/blagoevgrad-obshtina-gotse-delchev-organizira-polagane-na-ventsi-i-tsvetya-pred-byust-pametnika-na-hristo-botev-v-grada-na-2-yuni.html", "text": "На 2 юни се навършват 142 години от гибелта на Христо Ботев. На този ден, свеждаме глави в знак на почит и признателност пред паметта на Ботев и всички загинали за свободата на България. Община Гоце Делчев организира полагане на венци и цветя пред бюст-паметника на Христо Ботев в гр. Гоце Делчев, което ще се състои на 2 юни от 11:50 часа. Това съобщиха от пресцентъра на Община Гоце Делчев.\r\nВъв връзка с отбелязването на годишнината, в 12.00 часа ще бъдат включени сирените в гр. Гоце Делчев със сигнал „въздушна опасност“. Техният вой ще продължи 3 минути. Призоваваме хората да бъдат спокойни и да не се плашат от звуковия сигнал.", "date": "2018.05.30", "title": "Благоевград: Община Гоце Делчев организира полагане на венци и цветя пред бюст-паметника на Христо Ботев в града на 2 юни"}
{"url": "http://www.focus-news.net/news/2018/05/30/2527905/nikolay-nikolaev-rspbzn-burgas-pozharna-bezopasnost-i-zashtita-na-naselenieto-e-v-prevantivna-kampaniya-za-podgotovka-na-letniya-sezon-za-gorite.html", "text": "Пожарна безопасност и защита на населението е в превантивна кампания за подготовка на летния сезон за горите. Това каза за Радио „Фокус“ – Бургас гл. инспектор Николай Николаев, началник на РС „Пожарна безопасност и защита на населението“ – Бургас. „Това, което е направено в началото на кампанията е проверка на държавните горски стопанства, относно плановете им за реакция при защита от горските пожари – почистването на пътища, където може да се предвижва техника за гасене и изораването на ивици покрай горския фонд“, каза още Николаев. По думите му написани са писма до съответните общини за почистване на общинските пътища, по канавките и край пътищата, пуснати са писма до военните формирования – да се внимава със стрелбищата, когато се използват, да се почистват районите около поделенията. Николаев добави още и, че са пуснати писма до ЕВН за почистване на трасетата на далекопроводите, тъй като и там през годините е имало произшествия в струпаната растителност и храсти около тях. „Тази година предприехме кампания да информираме кметовете на населените места, там където има жътвена кампания, с цел да се направи заораване около самото населено място и в случай на пожар в сухата растителност, самата ивица да го спре“, допълни гл. инспектор Николаев.\r\nДеница ДИМИТРОВА", "date": "2018.05.30", "title": "Николай Николаев, РСПБЗН – Бургас: Пожарна безопасност и защита на населението е в превантивна кампания за подготовка на летния сезон за горите"}
{"url": "http://www.focus-news.net/news/2018/05/30/2527923/ruskiyat-premier-dmitriy-medvedev-otnosheniyata-mezhdu-balgariya-i-rusiya-naposledak-se-aktiviziraha.html", "text": "Отношенията ни напоследък се активизираха. Наскоро приехме президента. Сега имаме щастието да ви приемем като правителствен ръководител. Това каза министър-председателят на Русия Дмитрий Медведев при срещата си с българския премиер Бойко Борисов в Москва, предаде репортер на Радио \"Фокус\". \"Ще имате голяма среща с президента Владимир Путин. Ще може да обсъдите въпроси на двустранно икономическо сътрудничество и други въпроси. Сърдечно ви приветствам\", добави още той.\r\nЙоланда ПЕЛОВА", "date": "2018.05.30", "title": "Руският премиер Дмитрий Медведев: Отношенията между България и Русия напоследък се активизираха"}
{"url": "http://www.focus-news.net/news/2018/05/30/2527901/ministar-predsedatelyat-boyko-borisov-shte-se-sreshtne-s-ruskiya-premier-dmitriy-medvedev.html", "text": "Министър-председателят Бойко Борисов ще се срещне с срещне с руския премиер Дмитрий Медведев, предаде предаде специалният пратеник на \"Фокус\". Срещата им ще се проведе в 13.30 часа. По-късно в 14.30 часа българският премиер ще разговаря и с президента Владимир Путин.\r\nЙоланда ПЕЛОВА", "date": "2018.05.30", "title": "Министър-председателят Бойко Борисов ще се срещне с руския премиер Дмитрий Медведев"}
{"url": "http://www.focus-news.net/news/2018/05/30/2527929/dobrich-obshtinata-otchita-nedostig-na-sotsialni-rabotnitsi-za-vsichki-sotsialni-uslugi-v-grada.html", "text": "Общината отчита недостиг на социални работници за всички социални услуги в града. Това каза в интервю за Радио „Фокус” зам.-кметът „Хуманитарни дейности“ в Община град Добрич д-р Емилия Баева. „По принцип не мога да кажа, че има недостиг на кадри в Центровете за настаняване на деца и младежи с увреждания, но има периодично текучество, защото след като сме направили подбора и започнат да работят, част от служителите се оказват неподходящи. Много е трудна работата там, това са големи младежи с увреждания. Някои са големи физически, но умственото им развитие е като на малко дете, а някои са и физически, и умствено по-малки отколкото е действителната им календарна възраст, т.е. биологичната им възраст не отговаря на календарната. Не всеки може да работи с такъв тип потребители. Част от детегледачките се оказват в невъзможност да осъществяват тази дейност. Просто не могат да свикнат с лицата с увреждания. Иначе недостиг има по-скоро за социални работници и проблемът касае всички социални услуги в града“, заяви д-р Баева. По думите й има страшно много социални услуги на територията на Общината и за всяка е необходим социален работник. „Там е малко по-сериозен проблемът. Но засега нямаме подбор, на който да не сме одобрили кандидати. Наскоро там назначихме трудотерапевт и в момента сме в подбор отново на социален работник“, допълни зам.-кметът. На сайта на Община град Добрич в рубриката „Услуги и информация“, подлинк „Обяви и съобщения“ периодично се публикува информация за свободни работни места. И към момента е публикувано съобщение за обявено свободно място за социален работник Центъра за настаняване от семеен тип за деца и младежи с увреждания.\r\nЖулиета НИКОЛОВА", "date": "2018.05.30", "title": "Добрич: Общината отчита недостиг на социални работници за всички социални услуги в града"}
{"url": "http://www.focus-news.net/news/2018/05/30/2527907/zoran-zaev-referendum-za-imeto-na-makedoniya-shte-se-provede-prez-septemvri-ili-oktomvri.html", "text": "Референдумът за новото име на Македония ще бъде проведен през есента – септември или октомври. Това обяви министър-председателят на югозападната ни съседка Зоран Заев в рамките на преконференция, предава скопският телевизионен канал „Сител“.\r\nИмето „Република Северна Македония\" не е договорено, заяви Заев, като поясни, че в преговорите с Гърция са съгласувани единствено принципите и началата на споразумението. Заев припомни, че може да разговаря по телефона с гръцкия си колега Алексис Ципрас, а след това обяви и среща с политическото ръководство.\r\nМакедонският премиер всъщност потвърди информацията, публикувана от някои медии още във вторник. Заев съобщи, че евентуално споразумение с Ципрас ще бъде ратифицирано от македонския парламент с мнозинство от 61 депутати. Така че Македония може да получи поканата за членство в НАТО. В крайна сметка обаче всичко ще бъде решено на референдум.\r\nМеждувременно официална Атина изгражда климат за възможно решение на спора за името. В реч пред гръцката бизнес общност Ципрас заяви, че преговорите с Македония са „трудни, но необходими“.\r\nЗа гръцката опозиция евентуалното решение на спора името трябва да бъде приемливо, защото в противен случай, след смяната на правителството, „Нова демокрация“ подчерта за  възможността за повторно започване на преговорите. Тереза Герова", "date": "2018.05.30", "title": "Зоран Заев: Референдум за името на Македония ще се проведе през септември или октомври"}
{"url": "http://www.focus-news.net/news/2018/05/30/2527931/novoe-vremya-ot-odesa-do-varna-zashto-rumaniya-ne-e-osobeno-zainteresovana-ot-izgrazhdaneto-na-pat-mezhdu-ukrayna-i-balgariya.html", "text": "Украйна и България планират изграждането на път от Одеса до Варна през територията на Румъния, но в Букурещ не изглеждат заинтересовани от проекта, коментира Александър Кава, бивш заместник-министър на транспорта и инфраструктурата на Украйна за изданието „Новое время“.\r\nКъм настоящия момент тежкотоварният транспорт преминава през територията на Молдова и Румъния напълно я устройва това положение, отбелязва експертът. „Румъния се противопоставя на строителството на мост над Дунав между нея и Украйна. Тя е заинтересована транзитът да преминава през територията на Молдова, съответно да стимулира икономиката на републиката. Румъния е в близки отношения с Молдова. Ако има връзка между Украйна и Румъния, Молдова ще остане без печалбите от транзита“, пояснява Кава.\r\nЕвропейският съюз би могъл да повлияе на позицията на Румъния по този въпрос, подчерта на свой ред заместник-председателят на парламентарната комисия по въпросите за транспорта Борис Козир. Тереза Герова", "date": "2018.05.30", "title": "„Новое время“: От Одеса до Варна: Защо Румъния не е особено заинтересована от изграждането на път между Украйна и България"}
{"url": "http://www.focus-news.net/news/2018/05/30/2527926/tass-dmitriy-medvedev-sashto-shte-provede-sreshta-s-premiera-na-balgariya-boyko-borisov.html", "text": "Министър-председателят на Русия Дмитрий Медведев ще проведе среща с българския си колега Бойко Борисов в Москва, предава ТАСС.\r\nВ срещата от руска страна ще вземат участие и министъра на промишлеността и търговията и съпредседател от руска страна на двустранната междуправителствена комисия с България по икономическото и научно-техническото сътрудничество Денис Мантуров, министърът на енергетиката Александър Новак, министърът на икономическото развитие Максим Орешкин, заместник-министърът на Александър Грушко, президент „Лукойл“ Вагит Алекперов и други. От българска страна в срещата ще участват също вицепремиерът Томислав Дончев, министърът на енергетиката и съпредседател от България в междуправителствената комисия с Русия Теменужка Петкова, министърът на културата Боил Банов, министърът на финансите Владислав Горанов, министърът на туризма Николина Ангелкова и други.\r\nПо-късно в сряда министър-председателят на България ще проведе преговори с президента на Русия Владимир Путин в Кремъл.\r\nПревод и редакция:", "date": "2018.05.30", "title": "ТАСС: Дмитрий Медведев също ще проведе среща с премиера на България Бойко Борисов"}
{"url": "http://www.focus-news.net/news/2018/05/30/2527932/d-r-emiliya-baeva-zam-kmet-na-dobrich-nay-golemiyat-problem-v-detskite-zavedeniya-kam-momenta-e-nedostigat-na-meditsinski-sestri.html", "text": "Най-големият проблем в детските заведения към момента е недостигът на медицински сестри. Това каза в интервю за Радио „Фокус” зам.-кметът „Хуманитарни дейности“ в Община град Добрич д-р Емилия Баева. „По принцип в детските ясли и градини има недостиг на медицински сестри, това е най-големият ни проблем в момента. Защото имаме случаи, когато обявяваме веднъж, втори път свободно работно място за медицинска сестра и няма нито един явил се кандидат. Там ни е по-сериозния проблем, както и медицински сестри, които са нужни в социалните услуги. Например в новия Комплекс за социални услуги работят две медицински сестри, които са на втори трудов договор. Те работят и в Дома за стари хора. Много е труден проблемът със специалистите по здравни грижи. Това е нещото, което страшно много ме тревожи. Аз по време на един протест на майките, когато настояваха за видеонаблюдение в детските градини и ясли, се опитах да има кажа, че трябва да уважаваме кадрите, които работят в момента, защото не е лесно да работиш с деца, защото в един момент може да се наложи да водят своите деца на ясла и градина във Варна. Те не ме разбраха. И ето сега в детските ясли имаме три свободни места за медицински сестри. Детските ясли в града са общо три“, каза зам.-кметът. Д-р Баева допълни, че Общината е една от малкото в страната, където администрацията е успяла още предходната финансова година да достигне браншовото споразумение – медицинските сестри в детските ясли в Добрич са със 700 лв. основна заплата. „Това е по браншовото споразумение. Медицинските сестри в здравните кабинети бяха с 620 лв. основна заплата, защото толкова позволяваше стандартът. Ние се движим намалявайки броя на децата, намалява единният разходен стандарт. Сега като разгледахме изпълнението на бюджета през първото тримесечие техните възнаграждения се увеличиха с 20 лв. И така на всеки три месеца сме поели ангажимента, че ще се опитваме да достигнем и при тях браншовото споразумение, ако броят на децата не намалее“, отбеляза още д-р Баева.\r\nЖулиета НИКОЛОВА", "date": "2018.05.30", "title": "Д-р Емилия Баева, зам.-кмет на Добрич: Най-големият проблем в детските заведения към момента е недостигът на медицински сестри"}
{"url": "http://www.focus-news.net/news/2018/05/30/2527928/premierite-boyko-borisov-i-dmitriy-medvedev-obsadiha-vazmozhnostite-za-zadalbochavane-na-ikonomicheskite-otnosheniya.html", "text": "Министър-председателят Бойко Борисов и премиерът на Руската федерация Дмитрий Медведев обсъдиха задълбочаването на търговско-икономическото сътрудничество, както и в сферата на енергетиката, туризма и транспорта. Това съобщиха от правителствената информационна служба.  \r\nДмитрий Медведев подчерта, че в последните години партньорството между двете страни се активизира. „Сега можем да обсъдим отделни параметри от нашето търговско-икономическо сътрудничество“, каза още руският премиер. \r\nБългарският премиер посочи, че приоритетните теми в отношенията между България и Русия остават борбата с тероризма и сигурността, икономиката, туризмът и енергетиката. „Светът действително е едно много тежко място с неспирните конфликти. Ние и Европа сме много потърпевши от мигрантската вълна“, допълни Бойко Борисов. \r\nНа срещата присъстваха заместник министър-председателят Томислав Дончев, министърът на финансите Владислав Горанов, министърът на културата Боил Банов, министърът на енергетиката Теменужка Петкова и министърът на туризма Николина Ангелкова, които са в официалната делегация, водена от премиера Бойко Борисов в Москва.\r\nПо-късно днес българският министър-председател ще разговаря и с руския президент Владимир Путин в Кремъл.", "date": "2018.05.30", "title": "Премиерите Бойко Борисов и Дмитрий Медведев обсъдиха възможностите за задълбочаване на икономическите отношения"}
{"url": "http://www.focus-news.net/news/2018/05/30/2527930/d-r-georgi-krastev-bls-plovdiv-natsionalnata-zdravna-karta-shte-dovede-do-ogranichen-dostap-na-patsientite-do-zdravna-pomosht-tryabva-da-ima-preporachitelen-harakter.html", "text": "Националната здравна карта ще доведе до ограничен достъп на пациентите до здравна помощ. Затова тя трябва да има препоръчителен характер за областите и възможност за увеличение на легловата база при нужда и необходимост. Това каза за Радио „Фокус“ – Пловдив д-р Георги Кръстев, секретар на Регионалната колегия на Българския лекарски съюз в Пловдив. По думите му в проекта на Националната здравна карта не е заложено намаляване на легловата база, но проблемът е, че Здравната каса ще сключи договор с по-малко легла по съответните специалности. „Както винаги, промените ще се отразят на пациента. И към този момент ситуацията с достъпа на пациентите до здравна помощ не е много добра по простата причина, че търговска дейност бива лимитирана през бюджет, а надлимитната дейност не е изплатена. Ние сме сезирали президента, че искаме да бъдат овъзмездени изпълнителите за извършена дейност, но нищо не се случва. И в един момент кучето лае, а керванът си върви. Това няма да продължи дълго“, коментира д-р Георги Кръстев.„Нашата позиция както през годините, така и сега е прекалено ясна и аргументирана. Като културна столица на Европа, през 2019 година градът и областта ще бъдат посетени не само от граждани на България, но и от Европа и целия свят. Затова сме поискали Областната здравна карта за Пловдив да има препоръчителен характер. Това искане е на база на реалности. Плюс това, за 2016 и 2017 година Пловдив беше водеща туристическа дестинация в Европа, което само подкрепя нашата позиция за препоръчителен характер на Областната здравна карта в Пловдив“, коментира още Кръстев.\r\nТони МИХАЙЛОВ", "date": "2018.05.30", "title": "Д-р Георги Кръстев, БЛС-Пловдив: Националната здравна карта ще доведе до ограничен достъп на пациентите до здравна помощ, трябва да има препоръчителен характер"}
{"url": "http://www.focus-news.net/news/2018/05/30/2527933/prezidentat-rumen-radev-nadyavam-se-balgarskoto-pravitelstvo-da-opolzotvori-vsichki-vazmozhnosti-sazdadeni-sled-vazobnovyavaneto-na-dialoga-s-rusiya.html", "text": "При посещението си в Русия поставих въпросите за оптимизация на цените и условията за доставки на руски енергийни ресурси за България, а също така и за по-добри условия за присъствието на българския бизнес в Руската федерация. Много се надявам българското правителство да оползотвори всички тези възможности след възобновяването на диалога на най-високо равнище между двете държави. Това заяви президентът Румен Радев днес пред журналисти, попитан какви договорености очаква от днешната визита на българска правителствена делегация в Русия, съобщиха от прессекретариата на държавния глава. \r\nДържавният глава призова да се даде възможност на правителството да анализира всички варианти по отношение на обявената идея за възобновяване на работата по проекта АЕЦ „Белене“ и за вдигане на  мораториума върху реализацията на проекта. „Това решение трябва да изключва финансовия риск за държавата и да има действени механизми за контрол на ядрения риск“, подчерта президентът. \r\nВ отговор на въпрос дали в България има автокрация, Румен Радев попита реторично: „Дайте ми определение за политическа система, в която премиерът може да се отбие на кафе в Народното събрание и да си тръгне след двадесет минути с оставката на председателя на парламента, който би трябвало да го контролира“, заяви държавният глава. Президентът добави, че министър-председателят изобщо не се отзовава на исканията за изслушване в парламента, но може с вдигане на телефона да “завърти” на 180 градуса всички народни представители от мнозинството, за да прегласуват обратно решение, което са приели вчера. \r\n„Не мисля, че има война между институциите, има напрежение, но трябва да гледаме националните интереси – какви са целите пред нас, така че българите да имат много по-голяма сигурност, високо качество и стандарт на живот, за това трябва да работим всички“, призова още Румен Радев.  \r\n„Модернизацията на Българската армия няма алтернатива. Невежеството в сферата на сигурността не само че е опасно, но накрая винаги излиза скъпо”, заяви още президентът Румен Радев в отговор въпрос за намерението на лидера на ПП „Воля“ да бъде наложен мораториум върху проектите за модернизация на Въоръжените сили.", "date": "2018.05.30", "title": "Президентът Румен Радев: Надявам се българското правителство да оползотвори всички възможности, създадени след възобновяването на диалога с Русия"}
{"url": "http://www.focus-news.net/news/2018/05/30/2527936/darzhavniyat-glava-rumen-radev-balgarskata-otbranitelna-industriya-e-konkurentosposobna-v-svetoven-plan.html", "text": "На Международното изложение \"Хемус 2018\" президентът изрази надежда родни компании да бъдат сред основните изпълнители на модернизационните проекти за Българската армия. Това съобщиха от прессекретариата на държавния глава.\r\nМеждународното изложение \"Хемус 2018\" още веднъж показва, че българската отбранителна индустрия е не само високотехнологичен сектор, даващ продукти с висока добавена стойност, но и сектор, който е конкурентоспособен в световен план. Това заяви в Пловдив президентът и Върховен главнокомандващ на Въоръжените сили Румен Радев при откриването на 13-ата специализирана международна изложба за отбранителна техника „Хемус 2018 – отбрана, антитероризъм и сигурност“. \r\nДържавният глава изрази надежда родните компании да вземат все по-голямо участие в процесите по модернизация на българските Въоръжени сили. \r\nТази година провеждането на изложбата е съпътствано от международна научна конференция, която е включена в календара на Българското председателство на Съвета на Европейския съюз, заседание на Индустриалния форум, както и демонстрационни стрелби на полигона „Змейово“. Сред целите на събитието е да създаде непосредствена връзка на доставчиците на оборудване и техника за отбрана, антитероризъм и сигурност с потенциални потребители на национално и на международно равнище, както и да стимулира развитието на отбранителната промишленост. \r\nПо думите на държавния глава, изложението е двигател на сътрудничество, както между институциите в сферата на отбраната, така и с нашите международни партньори. Президентът Радев отбеляза, че за първи път тази година на форума присъства и Министерството на вътрешните работи, което \"ясно показва, че сигурността е интегрален сектор и зависи от обединяването на усилията\". \r\nРумен Радев приветства засиленото участие на структури и институции от образованието и науката в Международното изложение и посочи, че без тях не може да има успех един такъв високотехнологичен сектор. \"Сътрудничеството между бизнес, образование и наука е сигурна гаранция за нашите амбиции, за да участваме пълноценно в Европейския фонд за отбрана и в интеграцията на европейската отбранителна индустрия и наука\", каза още президентът. \r\nНа откриването на мащабния международен форум присъстваха заместник министър-председателят по обществения ред и сигурността и министър на отбраната Красимир Каракачанов, заместник-министърът на икономиката Александър Манолев, министърът на отбраната на Ливан Якуб Сараф, началникът на отбраната ген. Андрей Боцев, кметът на Община Пловдив Иван Тотев, представители на бизнеса и научните среди.", "date": "2018.05.30", "title": "Държавният глава Румен Радев: Българската отбранителна индустрия е конкурентоспособна в световен план"}
{"url": "http://www.focus-news.net/news/2018/05/30/2527934/arh-vladimir-mitrev-obshtina-petrich-za-kazusa-s-izgrazhdaneto-na-kashti-za-gosti-v-m-rupite-po-obsht-ustroystven-plan-se-predvizhda-v-rayona-da-bade-izgradena-zona-s-tsel-turizam.html", "text": "Темата, свързана с инвестиционното намерение за изграждане къщи за гости в м. Рупите стана актуална, защото вече започват политическите предизборни кампании, а може би има и някакъв икономически интерес, който е засегнат в съседство от незаконната баня, която съществува. Това каза за Радио „Фокус“ – Пирин главният архитект на Община Петрич Владимир Митрев. Той подчерта, че неслучайно казва „незаконна баня“, защото преди около седмица е издал заповед за премахване на този обект. „Той е там от преди много години, дори преди аз да дойда, той е фигурирал. Дали под опеката на бившата управа или не – не коментирам, но е факт, че вече сме на финалната права за нейното премахване“, добави арх. Митрев. По отношение на самите нови инвестиции, които се зараждат в региона той заяви, че по общ устройствен план се предвижда зона, която да бъде с цел туризъм. „В общия устройствен план ние сме дали зони както за Рупите, така и за други населени места, които се намират на територията на Община Петрич и има минерални извори. Това са селата Марикостиново, Кромидово и Долна Рибница. Последното е студен минерален извор, предишните са топли“, отбеляза арх. Митрев. Според него във всяко едно от тези села са предвидени такива зони по общ устройствен план, за които обществото е било информирано. „Откъде сега са наслагва това напрежение не е ясно“, коментира арх. Митрев. Той обясни, че в района до този момент са били извършвани разкопки, свързани с Хераклея Синтика, а по-късно са направени изкопи, които вече са зарити, като те са били свързани именно с инвестиционното намерение за изграждане къщи за гости. Арх. Митрев обясни, че по негово настояване преди започването на строежа е било изискано инвеститорът да плати за извършването на проучвания на терена, за да се установи дали има археология под него или не. „Това разкопаване е извършено от комисия, която бе назначена от Министерството на културата. На него присъства и доц. д-р Людмил Вагалински, директор на Националния археологически институт с музей към Българската академия на науките и ръководител на проучванията на Хераклея Синтика. Те са установили, че под терена няма археология“, каза арх. Митрев. Той отбеляза, че тази сутрин е бил на място в м. Рупите и това, което е установил е, че до този момент от страна на инвеститора няма започнато никакво строителство. „В момента единственото, което е направено са проучвателни дейности от Министерство на културата, а самото строителство, което се предвижда са къщи за гости, минерални басейни около тях и богато озеленяване, тоест нищо неестествено. Имотът е частен. Не се строи върху минералните извори както се  твърди, дори напротив“, уточни арх. Митрев. Той бе категоричен, че за Община Петрич развитието, но и съхраняването на м. Рупите е приоритет, като се работи много за популяризирането ѝ не само в национален, но и в световен мащаб. „Този район трябва да бъде развиван, но категорично ще спазим буквата на закона и я спазваме. Проектът е съгласуван с РИОСВ – Благоевград и Басейнова дирекция, която е „под шапката“ на РИОСВ. Те са дали  положително становище. Всичко е съгласувано и с РС ПБЗН, РЗИ, както и с Министерството на земеделието. В случая има две комисии, които дават положително становище по отношение земята, така че там сме изцяло по буквата на закона. Никъде и по никакъв начин не сме нарушили  както кодексите, така и законите на Р България“, подчерта арх. Митрев.\r\nЛивия НИНОВА", "date": "2018.05.30", "title": "Арх. Владимир Митрев, Община Петрич, за казуса с изграждането на къщи за гости в м. Рупите: По общ устройствен план се предвижда в района да бъде изградена зона с цел туризъм"}
{"url": "http://www.focus-news.net/news/2018/05/30/2527937/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "Днешното издание на предаването „Симитли – минало, настояще и бъдеще“ по Радио „Фокус“ – Пирин ще бъде малко по-различно от тези, които сме представяли на Вашето внимание до този момент. Причината е, че в него ще Ви разкажем за една от големите личности на Община Симитли – Йордан Костов, който по повод 24 май бе удостоен със званието „Почетен гражданин на Община Симитли“. Какви са неговите заслуги за развитието на града и малките населени места, с какво се свързва професионалният му път и кариера и защо бе удостоен с почетното звание именно в Деня на славянската писменост и култура ще имате възможността да разберете в предаването. В предаването ще Ви срещнем и със самия Йордан Костов, който даде специално интервю за Радио „Фокус“ – Пирин.\r\nНяма да пропуснем да направим и обзор на всичко по-важно, което се случи в Симитли през изминалите дни.\r\nЗа връзка със студиото: 0885 303 373 и 073/ 88-55-81 или на е-майл: pirin@focus-news.net. На посочените контакти може да поставяте въпроси от различни естество, свързани с развитието на Симитли. От своя страна ние ще поемем ангажимента да ги сведен до вниманието на компетентните експерти в Общината, за да може да получите най-точния и адекватен отговор.\r\nБъдете с нас във времето от 15.00 до 16.00 часа, ако искате да бъдете на „Фокус“ за всичко, актуално, което се случва в Симитли и малките населени места от общината.\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.05.30", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/05/30/2527935/dmitriy-medvedev-kam-boyko-borisov-v-posledno-vreme-kontaktite-mezhdu-balgariya-i-rusiya-se-aktiviziraha-mnogo-sashtestveno.html", "text": "Премиерите на Русия и България Дмитрий Медведев и Бойко Борисов обсъдиха на среща в Москва търговско-икономическото сътрудничество между двете страни и други актуални въпроси, предава ТАСС.\r\nВ началото на разговора председателят на руското правителство е отбелязал, че в последно време контактите между двете страни „са се активизирали много съществено“. „Днес вие ще имате голяма среща с президента на нашата страна (Владимир Путин), а сега ние бихме могли да обсъдим отделни параметри от нашето търговско икономическо сътрудничество и някои други актуални въпроси за нашите страни“, отбеляза Медведев.\r\nТой още един път приветства българския премиер в руската столица. „Времето в Москва е прекрасно, което винаги предразполага (към диалог)“, забеляза руският премиер.\r\nНа свой ред, министър-председателят на България потвърди, че ще се радва „да се възползва от възможността да обсъди и темата за нашите икономически отношения, туризма и въпросите, свързани с борбата с тероризма, както и енергийните проекти в сферите, в които бихме могли да помогнем едни на други и всички останали въпроси, които вие смятате за уместни“.\r\n„Благодаря за прекрасното време... Благодаря на вашия екип, министрите, господин Алекперов \r\n(директорът на „Лукойл“, който взе участие в разговора) за възможността да се срещна с вас“, добави Борисов.\r\nВ срещата от руска страна взеха участие и министъра на промишлеността и търговията и съпредседател от руска страна на двустранната междуправителствена комисия с България по икономическото и научно-техническото сътрудничество Денис Мантуров, министърът на енергетиката Александър Новак, министърът на икономическото развитие Максим Орешкин, заместник-министърът на Александър Грушко, президент „Лукойл“ Вагит Алекперов и други. От българска страна в срещата ще участват също вицепремиерът Томислав Дончев, министърът на енергетиката и съпредседател от България в междуправителствената комисия с Русия Теменужка Петкова, министърът на културата Боил Банов, министърът на финансите Владислав Горанов, министърът на туризма Николина Ангелкова и други.\r\nПо-късно в сряда министър-председателят на България ще проведе преговори с президента на Русия Владимир Путин в Кремъл.\r\nПревод и редакция:", "date": "2018.05.30", "title": "Дмитрий Медведев към Бойко Борисов: В последно време контактите между България и Русия се активизираха много съществено"}
{"url": "http://www.focus-news.net/news/2018/05/30/2527939/pazardzhik-bivshiyat-predsedatel-na-obshtinski-savet-septemvri-lazar-vlaykov-shte-obzhalva-prisadata-nalozhena-mu-ot-rayonniya-sad.html", "text": "Бившият председател на Общинския съвет в град Септември Лазар Влайков, който бе осъден от Районния съд в Пазарджик на 3 години и 4 месеца лишаване от свобода, заяви след прочитането на присъдата, че ще я обжалва, предаде репортер на Радио „Фокус“ – Пазарджик. Според неговата защита той е притежавал разрешително за носене на оръжие, а в заведението на убития Наско Тонкев нямало метална каса, където то да бъде съхранено, докато се провежда тържеството по повод отбелязването на 6-я рожден ден на племенника на Влайков, у когото попада пистолетът и малкото момче стреля с него. В резултат на инцидента е причинена смъртта на Тонкев. В обвинителния акт, прочетен от прокурор Светлозар Чераджийски от Окръжна прокуратура – Пловдив, се посочва, че инцидентът е станал към 23.55 часа. Експертизата е показала, че изстрелът е станал на повече от 100 см разстояние, което опровергава твърденията, че е стреляно по време на предаването на оръжието от Лазар Влайков на Тонкев. Досъдебното производство не е успяло да изясни начина, по който оръжието се е озовало в ръцете на 6-годишното дете. По време на разпита малкото момче е казало, че то е стреляло.  Като друго обстоятелство прокурорът посочи, че на тържеството в заведението на Тонкев се е стреляло и с газово оръжие. Намерени са 124 гилзи от газов пистолет. Освен това с бойния пистолет „Глок“ е стрелял не само Влайков, но и Тонкев като изстрелите са били във въздуха. Според данните от съдебно-медицинската експертиза куршумът е улучил лявата ръка на Тонкев, влязъл е под мишницата в гръдния кош, преминал е през белия дроб, разкъсал е аортата и в резултат на голямата кръвозагуба Тонкев е починал почти веднага. Прокурорът посочи, че са направени над 12 експертизи по делото, а всички материали са събрани в 4 тома.\r\nВаня НИКОЛОВА", "date": "2018.05.30", "title": "Пазарджик: Бившият председател на Общински съвет - Септември Лазар Влайков ще обжалва присъдата, наложена му от Районния съд"}
{"url": "http://www.focus-news.net/news/2018/05/30/2527938/elen-gerdzhikov-predsedatel-na-sos-haosat-satvoren-ot-kmetskiya-ekip-v-rayon-mladost-ne-samo-prodalzhava-no-se-zadalbochava.html", "text": "Хаосът, сътворен от кметския екип в район \"Младост\" не само продължава, но се задълбочава. Това каза председателят на Столичния общински съвет Елен Герджиков пред журналисти във връзка със случая „Младост“, предаде репортер на Агенция „Фокус“. \"Ситуацията е тревожна. Тотален безпорядък, сътворен след каскада от административни актове, които се създавани на най-вероятни места и по най-невероятни пътища стигат до кметството в район „Младост“. Тъкмо, за да си изясним тази ситуация и да видим как Общинският съвет може да влезе в ролята си, за да предотврати административния вакум и безпорядъка в района и да продължат да се реализират проектите, най-вече общинските на територията на „Младост“, инициирах днес един разширен правен съвет, на който присъстваха всички членове на председателския съвет, различни общински съветници, представители на администрацията на Столична община, на Министерство на правосъдието, на Министерство на труда и социалната политика, на Инспекцията по труда, на НСОРБ. Имаше и водещи специалисти по административно и трудово право“, каза Герджиков. По думите му съветът е продължил дълго време и е имало задълбочена дискусия и разглеждане на целия документооборот.\r\nДеница КИТАНОВА", "date": "2018.05.30", "title": "Елен Герджиков, председател на СОС: Хаосът, сътворен от кметския екип в район \"Младост\" не само продължава, но се задълбочава"}
{"url": "http://www.focus-news.net/news/2018/05/30/2527943/evropeyskata-komisiya-predlaga-da-se-udvoi-finansiraneto-za-programata-erazam-v-byudzheta-na-es-sled-2020-g.html", "text": "За следващия дългосрочен бюджет на ЕС за периода 2021-2027 г. Европейската комисия предлага да се удвои финансирането за програмата „Еразъм“ до 30 милиарда евро, като 25,9 милиарда евро ще отидат за образование и обучение, 3,1 милиарда евро за младите хора и 550 милиона евро за спорта. Това съобщиха от Представителството на Европейската комисия в България.\r\nПрограмата „Еразъм“ вече дава възможност на милиони млади европейци да учат или да се обучават в чужбина, като същевременно разширява техния опит и повишава информираността им за Европа и по този начин им предоставя по-големи бъдещи възможности на трудовия пазар. С удвоено финансиране тази програма ще бъде още по-ефективна в подпомагането на ключовите политически цели, като изграждането на европейско пространство за образование до 2025 г., овластяването на младите хора и насърчаването на европейска идентичност чрез политики за младежта, образованието и културата.  \r\nЦелта на предложението на Комисията е: \r\n-\tДа се увеличи броят на бенефициерите; \r\n-\tПрограмата ще обхване хора от всички социални слоеве; \r\n-\tИзграждане на по-силни връзки с останалата част на света; \r\n-\tАкцент върху насърчаването на ориентирани към бъдещето области на обучение; \r\n-\tУкрепване на европейската идентичност чрез пътувания.", "date": "2018.05.30", "title": "Европейската комисия предлага да се удвои финансирането за програмата \"Еразъм\" в бюджета на ЕС след 2020 г."}
{"url": "http://www.focus-news.net/news/2018/05/30/2527941/inzh-filcho-filev-kmet-na-provadiya-nyama-da-ima-zakrivane-na-otdeleniya-i-legla-v-bolnitsata-v-grada.html", "text": "Няма да има закриване на отделения и легла в болницата в Провадия. Това каза за Радио „Фокус“ – Варна кметът на Община Провадия инж. Филчо Филев във връзка с утвърдената от правителството Национална здравна карта на България. „В болницата се запазва старата ситуация“, заяви кметът. Многопрофилна болница за активно лечение „Царица Йоанна“ в Провадия разполага с вътрешно отделение, детско отделение, неврологично отделение,  физикална и рехабилитационна медицина, образна диагностика и клинична лаборатория, каза кметът. Инж. Филев допълни, че задълженията на здравното заведение са около 200 000 лева. Болницата обслужва населението на община Провадия, както и населението на съседните общини Дългопол и Ветрино – около 50 000 души, като не се връщат пациенти и от други общини. В Провадия има и Спешен център, който е филиал на Центъра за спешна медицинска помощ във Варна. Кметът отбеляза, че освен липсата на достатъчно финансови средства за болницата в града съществува и проблем с липсата на кадри, които да обслужват населението. По думите му от работещите в болницата лекари само четирима не са пенсионери. Подобна е ситуацията и при работещите в здравното заведение медицински сестри. „Освен необходимостта от пари, няма и достатъчно кадри“, заяви инж. Филчо Филев.\r\nМарияна ВАЛЕНТИНОВА", "date": "2018.05.30", "title": "Инж. Филчо Филев, кмет на Провадия: Няма да има закриване на отделения и легла в болницата в града"}
{"url": "http://www.focus-news.net/news/2018/05/30/2527946/stara-zagora-obshtinata-organizira-monitoring-za-riskovi-zoni-s-karlezhi-v-gradskata-sreda.html", "text": "Община Стара Загора продължава борбата с кърлежите в градската среда. За целта се организира мониторинг на рисковите зони. В него могат да се включат гражданите като посочват обекти или територии, в които са установили наличие на опасните акари. Те могат да подават сигнали на горещия телефон 0800 157 37. При необходимост ще бъде организирано ново пръскане на тревните площи срещу паразити. Това съобщиха от пресцентъра на Общината.\r\nПрез последните седмици валежите зачестиха, а това доведе до ускорено развитие на тревистата растителност. Влагата и обилната трева допринасят за развитието и разпространението на кърлежите, които обитават места с висока влажност, сянка и топлина.\r\nОбщина Стара Загора извърши първата обработка срещу кърлежи в областния град по следния график:\r\nНа 25 април са обработени паркове и детски площадки в АБ ”К.Ганчев”,  АБ „Запад“, АБ „Център“.\r\nНа 26 април са обработени паркове и детски площадки в АБ ”Зора”, АБ ”Железник”,  АБ „Изток”.\r\nНа 27 април са обработени улици в АБ ”Лозенец”.\r\nНа 28 април са обработени детски градини, детски ясли и социални домове.\r\nСлед обработките, Районната здравна инспекция - Стара Загора извърши мониторинг за ефикасност на дезакаризацията. Проверката на инспекторите установи, че няма кърлежи в обработените терени.\r\nИзвършената от Община Стара Загора справка в МБАЛ „Проф. Д-р Стоян Киркович“ показа, че постъпилите с оплаквания за ухапване от кърлежи пациенти, са пребивавали в малките населени места в общината.", "date": "2018.05.30", "title": "Стара Загора: Общината организира мониторинг за рискови зони с кърлежи в градската среда"}
{"url": "http://www.focus-news.net/news/2018/05/30/2527940/krasimir-uzunov-republika-severna-makedoniya-kato-variant-za-imeto-na-makedoniya-kam-momenta-e-test.html", "text": "Република Северна Македония като вариант за името на Македония към момента е тест. Това каза Красимир Узунов – президент на Агенция и Радио „Фокус“, в интервю за предаването „12+3“ на БНР по повод появилата се в телевизия „Телма“ информация за нов вариант на името на Македония.\r\n„За мен продължава надлъгването или мъглата около името на Македония, защото това, което излезе в телевизия „Телма“ – Северна Република Македония, трябва да имаме предвид, че е към вчера следобед. Да не забравяме, че преди седмица се говореше за Илинденска Македония, в понеделник за малко се казваше Крушевска Република Македония, а сега е Северна Република Македония. Ако трябва да вярваме на някого, може би трябва да вярваме на Заев, който е главен участник и преди един час в изявление заяви, че още няма окончателна договореност за името. Taка че вариантът със Северна Република Македония не е толкова актуален за обсъждане. Четирите имена, които стоят като предложения, продължават да бъдат в дискусия. Заев твърди, че след ден-два би трябвало да има среща с Ципрас, където те да обявят решенията. По-голям проблем е другото решение, което беше обявено, че след като се вземе решение, то трябва да бъде ратифицирано от Скопския парламент, където Заев има малко крехко мнозинство. И, второто което е като новина, е, че септември-октомври ще има референдум за името на Македония“, коментира още той.\r\nУзунов посочи, че „Телма“ е сръбска телевизия, доминирана от сръбско влияние. „По принцип ние трябва да сме наясно, че въпреки договора, който беше подписан миналия Илинден в Скопие между премиерите Борисов и Заев, ние нямаме присъствие на медийния пазар в Македония. Там има доста медии, които са на албански език – говоря за ефирни телевизии, и много, които са сръбски ориентирани по носталгията от някогашна Югославия. Има и няколко медии, които са с руски произход, а напоследък има и гръцки издания. Интересно е, че позоваването на неназовани източници е един прийом, чрез който да се прокара определена теза, за да се тества обществото – така беше с Илинденска Македония“, обясни президентът на Радио и Агенция „Фокус“ и коментира, че Република Северна Македония към момента е тест. \r\n„Докато не се произнесат двамата премиери, защото казаха, че юридическите екипи продължават да работят в Атина, ние не можем да реагираме на нищо, защото е само тестване. По-друг е въпросът, че ние трябва да имаме реакция дали ще бъде Нова, дали ще бъде Северна, дали ще бъде Вардарска, дали ще бъде географско определение, дали ще бъде доказателство за произхода на Македония с концентрация върху славянския произход и т.н.“, каза още той и посочи, че България предпочита или да одобрява, или да мълчи, защото е поела ангажимент да не се бърка в спора.", "date": "2018.05.30", "title": "Красимир Узунов: Република Северна Македония като вариант за името на Македония към момента е тест"}
{"url": "http://www.focus-news.net/news/2018/05/30/2527944/ministar-valentin-radev-shte-dade-redoven-mesechen-brifing.html", "text": "Министър Валентин Радев ще даде редовен месечен брифинг утре, 31 май, в 12.00 часа в заседателната зала на МВР. Това съобщиха от пресцентъра на МВР.", "date": "2018.05.30", "title": "Министър Валентин Радев ще даде редовен месечен брифинг"}
{"url": "http://www.focus-news.net/news/2018/05/30/2527947/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще ви разкажем как преминава един ден на потребителите на Центъра за пълнолетни лица с деменция в село Дъбравите. По темата наш събеседник ще бъде директорът на Центъра Христина Пипонкова. В предаването ще отделим минути и за свободното време и талантите на децата от община Белово. Как развиват те своите способности и в какви групи участват ще чуете от Катя Ванчева, директор на Центъра за подкрепа за личностно развитие в Белово. Във втората част на предаването ще научите интересни факти за живота и делото на един четник от Беловския край – Тодор Гушлев. По темата наш събеседник ще бъде Севдалина Попова, старши специалист „Музейно дело“ в община Белово. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.05.30", "title": "Акценти в предаването „Белово – градът на трите планини”"}
{"url": "http://www.focus-news.net/news/2018/05/30/2527948/d-r-emiliya-baeva-zam-kmet-na-dobrich-nay-golemiyat-problem-v-detskite-zavedeniya-kam-momenta-e-nedostigat-na-meditsinski-sestri.html", "text": "Най-големият проблем в детските заведения към момента е недостигът на медицински сестри. Това каза в интервю за Радио „Фокус” зам.-кметът „Хуманитарни дейности“ в Община град Добрич д-р Емилия Баева. „По принцип в детските ясли и градини има недостиг на медицински сестри, това е най-големият ни проблем в момента. Защото имаме случаи, когато обявяваме веднъж, втори път свободно работно място за медицинска сестра и няма нито един явил се кандидат. Там ни е по-сериозният проблем, както и медицински сестри, които са нужни в социалните услуги. Например в новия Комплекс за социални услуги работят две медицински сестри, които са на втори трудов договор. Те работят и в Дома за стари хора. Много е труден проблемът със специалистите по здравни грижи. Това е нещото, което страшно много ме тревожи. Аз по време на един протест на майките, когато настояваха за видеонаблюдение в детските градини и ясли, се опитах да има кажа, че трябва да уважаваме кадрите, които работят в момента, защото не е лесно да работиш с деца, защото в един момент може да се наложи да водят своите деца на ясла и градина във Варна. Те не ме разбраха. И ето сега в детските ясли имаме три свободни места за медицински сестри. Детските ясли в града са общо три“, каза зам.-кметът. Д-р Баева допълни, че Общината е една от малкото в страната, където администрацията е успяла още предходната финансова година да достигне браншовото споразумение – медицинските сестри в детските ясли в Добрич са със 700 лв. основна заплата. „Това е по браншовото споразумение. Медицинските сестри в здравните кабинети бяха с 620 лв. основна заплата, защото толкова позволяваше стандартът. Ние се движим намалявайки броя на децата, намалява единният разходен стандарт. Сега като разгледахме изпълнението на бюджета през първото тримесечие техните възнаграждения се увеличиха с 20 лв. И така на всеки три месеца сме поели ангажимента, че ще се опитваме да достигнем и при тях браншовото споразумение, ако броят на децата не намалее“, отбеляза още д-р Баева.\r\nЖулиета НИКОЛОВА", "date": "2018.05.30", "title": "Д-р Емилия Баева, зам.-кмет на Добрич: Най-големият проблем в детските заведения към момента е недостигът на медицински сестри"}
{"url": "http://www.focus-news.net/news/2018/05/30/2527942/izvestiya-balgarskiyat-prezident-razkaza-za-tselite-na-vizitata-na-balgarskata-delegatsiya-v-rusiya.html", "text": "В хода на визитата си на 30-31 май българската делегация трябва да уточни параметрите на сътрудничеството с Русия. Това заяви президентът на републиката Румен Радев, предава електронното издание на руския вестник „Известия“.\r\n„Това е в интерес и на двете държави, и в интерес на Европа. Руската страна е готова да обсъжда въпросите конструктивно“, заяви Радев цитиран от българска медия.\r\nПравителствена делегация, оглавена от министър-председателя Бойко Борисов, ще се срещне с президента на Русия Владимир Путин, за да обсъди по-нататъшното сътрудничество с Москва в областта на икономиката, енергетиката, туризма и въпроси от международната политика.\r\nНа 22 май Путин, след края на провелата се през този ден среща с Радев, заяви, че визитата на българския президент в Русия е сигнал за възобновяване на пълноформатните българо-руски отношения, припомня изданието.\r\nПрезидентите потвърдиха, че Русия и България имат взаимни интереси не само в енергетиката и икономиката, но и в културата и образованието.\r\nПревод и редакция:", "date": "2018.05.30", "title": "„Известия“: Българският президент разказа за целите на визитата на българската делегация в Русия"}
{"url": "http://www.focus-news.net/news/2018/05/30/2527949/shumen-izpalneni-sa-nabelyazanite-merki-za-obezopasyavane-na-krastovishteto-pri-selo-dibich-po-patya-shumen-karnobat.html", "text": "Изпълнени са набелязаните мерки за обезопасяване на участъка и ограничаване на скоростта на кръстовището на път II-73 Шумен-Карнобат и път IV-73001 при село Дибич, община Шумен. Това съобщиха от пресцентъра на Областната администрация. Дейностите бяха одобрени от Областната транспортна комисия на заседание на 15 май. На 31 май от 14.30 ч. областният управител проф. Стефан Желев, заместник-областният управител Петко Шаренков и представители на община Шумен, Областно пътно управление и Пътна полиция ще бъдат на място да проверят изпълнението на решенията на комисията.", "date": "2018.05.30", "title": "Шумен: Изпълнени са набелязаните мерки за обезопасяване на кръстовището при село Дибич по пътя Шумен - Карнобат"}
{"url": "http://www.focus-news.net/news/2018/05/30/2527950/evropeyskata-komisiya-predlaga-poveche-podkrepa-za-evropeyskite-sektori-na-kulturata-i-tvorchestvoto-v-byudzheta-na-es-sled-2020-g.html", "text": "Европейската комисия предлага в следващия дългосрочен бюджет на ЕС за периода 2021-2027 г. финансирането за програма „Творческа Европа“, чрез която се подпомагат европейските сектори на културата и творчеството и аудио-визуалните произведения, да се увеличи на 1,85 милиона евро. Това съобщиха от Представителството на Европейската комисия в България.\r\nМария Габриел, комисар по въпросите на цифровата икономика и цифровото общество, заяви: „Нашата подкрепа за секторите на културата е от съществено значение за това европейската индустрия да увеличи своята конкурентоспособност. Чрез един стабилен аудио-визуален сектор, който можем да постигнем посредством направление „Медиа“ на програма „Творческа Европа“, ще бъде възможно да се поощрят европейската култура, идентичност и многообразие и да се спомогне за укрепването на общите ни ценности за свобода и плурализъм на медиите.“ \r\nПредложението на Комисията за укрепване на секторите на културата и творчеството в ЕС е съсредоточено върху три области: \r\n1. „Медиа“ — направлението на програма „Творческа Европа“, чрез което се подпомагат филмовата и другите аудио-визуални индустрии на ЕС: с 1,081 милиарда евро ще се финансират аудио-визуални проекти и ще се стимулира конкурентоспособността на европейския аудио-визуален сектор.  \r\n2. Направление „Култура“: 609 милиона евро от новия бюджет ще бъдат предназначени за насърчаване на европейските сектори на културата и творчеството.  \r\n3. Общи действия в секторите на културата и медиите: със 160 милиона евро ще се финансират МСП и други организации, работещи в секторите на културата и творчеството.", "date": "2018.05.30", "title": "Европейската комисия предлага повече подкрепа за европейските сектори на културата и творчеството в бюджета на ЕС след 2020 г."}
{"url": "http://www.focus-news.net/news/2018/05/30/2527952/haskovo-1000-dushi-v-obshtinata-shte-poluchavat-bezplatna-hrana-do-kraya-na-godinata.html", "text": "1000 души в община Хасково ще продължат да получават топла храна безплатно до края на 2018 година, след като бе удължен срокът на проекта. Това съобщиха от пресцентъра на Общината. Програмата „Топъл обяд“ стартира през октомври 2016 година, тогава на безплатна храна разчитаха 350 души. Поетапно бяха включвани нови потребители и към момента те вече са 1000. За първи път по тази програма храна се доставя освен на нуждаещи се в града така също и на хора в селата на община Хасково. 1 324 498 лева е сумата по проекта. Междувременно Община Хасково закупи три автомобила, с които ще доставя храна по проект \"Топъл обяд\" и от Социалния патронаж. Автомобилите са доставени след проведена обществена поръчка. Трите коли са на обща стойност 56 445 лева без ДДС.", "date": "2018.05.30", "title": "Хасково: 1000 души в общината ще получават безплатна храна до края на годината"}
{"url": "http://www.focus-news.net/news/2018/05/30/2527945/elen-gerdzhikov-predsedatel-na-sos-utre-obshtinskiyat-savet-tryabva-da-izbere-nyakoy-ot-zam-kmetovete-na-mladost-za-vid-kmet-na-rayona-no-oshte-nyamame-spisak-na-vsichki-tyah.html", "text": "Утре Общинският съвет трябва да избере някой от заместник-кметовете на \"Младост\" за временно изпълняващ длъжността кмет на района, но още нямаме списък на всичките. Това каза председателят на Столичния общински съвет Елен Герджиков пред журналисти във връзка със случая „Младост“, предаде репортер на Агенция „Фокус“. „Според закона Общинските съвети имат право да избират сред действащите заместник-кметове. Тук отново се връщаме в хаоса, с който започнах, защото ние нямахме към този момент пълната информация какви действия са предприети и кои кметове наистина легално към момента са заместници“, каза Герджиков. По думите му Столичният общински съвет трябва да се намеси. Той уточни, че досегашният временно изпълняващ длъжността кмет на „Младост“ Владимир Клисуров е назначил със заповед Петър Кърджилов, който е пиар на района за заместник-кмет. Според Герджиков тази заповед има своите недостатъци, но така или иначе изразява волята на Клисуров. „Както вие знаете, че г-жа Иванчева е посочила неведнъж г-н Кърджилов за заместник-кмет и за претендент, човекът, който те смятат, че трябва да бъде титуляр и да изпълнява функцията за временно изпълняващ длъжността кмет на район „Младост“, каза председателят на СОС. Той поясни, че по време на правния съвет е помолил двамата присъстващи представители на района Кърждилов и Клисуров до края на работния ден да му изпратят списък с действащите заместник-кметове в район „Младост“, легитимно назначени заедно с документите. „Очаквам до 17.30 ч., когато успеят, да получа този списък, след което ще предложа на Общинският съвет от този списък да бъде избран временно изпълняващ длъжността кмет на район „Младост“, каза Герджиков. По думите му хаосът в районната администрация е невъобразим. „Нямам представа дали е сътворен само и единствено от некомпетентност или има някаква друга цел. Подобно нещо хората, които присъстваха на правния съвет, казаха, че не са виждали. Това наистина е прецедент в административното право и в местното самоуправление в България“, каза председателят на СОС.\r\nДеница КИТАНОВА", "date": "2018.05.30", "title": "Елен Герджиков, председател на СОС: Утре Общинският съвет трябва да избере някой от зам.-кметовете на \"Младост\" за в.и.д. кмет на района, но още нямаме списък на всички тях"}
{"url": "http://www.focus-news.net/news/2018/05/30/2527955/dobrich-fitnes-uredi-na-otkrito-shte-radvat-zhitelite-na-kvartal-riltsi-v-grada.html", "text": "Фитнес уреди на открито ще радват жителите на квартал „Рилци“ в Добрич, съобщиха от пресцентъра на Община град Добрич. Поредното публично-частно партньорство между Община Добрич и американска компания бе реализирано през последния месец. Инвеститорите от компанията чрез своя дъщерна фирма, които имат най-голямата дестилерия за етерични масла в Добрич, със съдействието на Общината монтираха фитнес уреди на детската площадка пред Народно читалище „Пробуда“ в квартал „Рилци“. Дарението е на стойност 13 375 лв. Върху синтетична ударопоглъщаща настилка на площадката с дебелина 20 мм са поставени ски тренажор, комбиниран уред с лост за набиране, тренажор за талия и уред за въздушно ходене, успоредка, както и лежанка и степер. Закупена е и озвучителна уредба. Модерното фитнес оборудване ще може да се ползва от всички желаещи да водят здравословен начин на живот и да спортуват. През юли миналата година благодарение на активното сътрудничество на Община Добрич с бизнеса децата от квартал „Рилци“ вече се забавляват на единствената детска площадка в квартала. Детският кът разполага с две нови комбинирани детски съоръжения, едното за деца на възраст от 0 до 3 години, другото за деца от 3 до 12 години. Монтирани са  и две пейки, на които жителите на квартала си отдъхват. Общата стойност на инвестицията е 12 хил. лв. с ДДС, като в това число влизат не само съоръженията, но и подготовката на терена, ударопоглъщащата настилка, осветлението и видеонаблюдение на площадката.", "date": "2018.05.30", "title": "Добрич: Фитнес уреди на открито ще радват жителите на квартал „Рилци“ в града"}
{"url": "http://www.focus-news.net/news/2018/05/30/2527956/blagoevgrad-vazmozhni-sa-prekasvaniya-na-vodopodavaneto-na-ulitsa-maritsa.html", "text": "Във връзка със строително-монтажните работи при реконструкция на улица „Марица“, в участъка от бул. „Димитър Солунски“ до улица „Бодрост“ има вероятност от прекъсване на водоподаването, съобщиха от пресцентъра на Община Благоевград. Смущения са възможни за времето от 08:00 до 18:00 часа в периода от 30 май до 18 юни. Община Благоевград призовава гражданите да проявят разбиране.", "date": "2018.05.30", "title": "Благоевград: Възможни са прекъсвания на водоподаването на улица „Марица“"}
{"url": "http://www.focus-news.net/news/2018/05/30/2527927/premierat-boyko-borisov-razchitam-na-sreshtata-s-vladimir-putin-da-si-pogovorim-za-siriya-zashtoto-evropa-i-nie-sme-potarpevshi-ot-migratsionnata-valna.html", "text": "Имаме  възможност да говорим по много теми. Това каза премиерът Бойко Борисов на срещата с министър-председателя на Русия Дмитрий Медведев, предаде специалният пратеник на \"Фокус\". ,,Ще се радвам да обсъдим икономическите отношения, туризма, борбата с тероризма, енергийните проекти и други неща, с които може да си помагаме. Светът е  много тежко място в момента. Разчитам на срещата с Путин да си поговорим и за Сирия, защото Европа и ние сме потърпевши от миграционната вълна\", допълни още Борисов. \r\nЙоланда ПЕЛОВА", "date": "2018.05.30", "title": "Премиерът Бойко Борисов: Разчитам на срещата с Владимир Путин да си поговорим за Сирия, защото Европа и ние сме потърпевши от миграционната вълна"}
{"url": "http://www.focus-news.net/news/2018/05/30/2527951/elen-gerdzhikov-predsedatel-na-sos-shte-izpadnem-v-praven-vakum-ako-utre-se-okazhe-che-rumen-rusev-e-uvolnen-a-petar-kardzhilov-ne-e-naznachen-za-zamestnik-kmet-na-mladost.html", "text": "Ще изпаднем в правен вакум, ако утре се окаже, че Румен Русев е уволнен, а Петър Кърджилов не е назначен за заместник-кмет на „Младост“. Това каза председателят на Столичния общински съвет Елен Герджиков пред журналисти във връзка със случая „Младост“, предаде репортер на Агенция „Фокус“. По думите му, ако списъкът със заместник-кметовете на район „Младост“, който трябва да изготвят Владимир Клисуров и Петър Кърджилов се окаже празен, законът не казва какво се прави. „В момента ситуацията е в ръцете на г-н Клисуров, той не трябва да опразва списъка“, каза Герджиков. Той обърна внимание, че избори в района могат да се проведат само и единствено, ако Общинската избирателна комисия на база на съдебно решение отстрани от длъжност Десислава Иванчева. \"Това, което съдът ще се произнася утре е искането на прокуратурата за временно отстраняване от длъжност, а не за прекратяване на правомощията\", допълни председателят на СОС.  Попитан дали, ако утре съдът временно отстрани Десислава Иванчева от длъжност, Герджиков заяви: „Няма значение какво е решението на съда, тъй като е ясно, че тя от момента, в който е в ареста обективно не може да изпълнява задълженията си“. По думите му работата в района не е само да се ходи по медиите и да се издават разрешения за строителство. „Ние сме показали, че за нас волята на законно избраният мажоритарно избран кмет е от значение. Личното ми мнение, че би трябвало да се съобразим с тази воля ,но не мога да го кажа предварително дали това ще стане“, каза Герджиков. Той поясни, че отново има липса на съгласуване на работата на съответните разрешителни и актове, които трябва да се издадат на районно ниво, което ще забави обществени проекти. „В момента говорим за инвестиционната програма на „Топлофикация“, а това е важно да се реализира в рамките на летния сезон. Надявам се, че това след утрешния ни избор на временно изпълняващ длъжността кмет, ситуацията ще се нормализира“, каза Герджиков. Във връзка с молба, изпратена от района за мораториум на строителството в „Младост“, Герджкиов поясни, че има такова нещо и е разпределено на комисиите в Общинския съвет. „Въпросното предложение преповтаря искането за референдум, което беше разгледано от Общинския съвет, беше отхвърлено със съответните мотиви. Нищо ново няма в предложението на Владимир Клисуров“, допълни Герджиков. Той поясни, че най-вероятно утре ще бъде свикан извънреден председателски съвет.\r\nДеница КИТАНОВА", "date": "2018.05.30", "title": "Елен Герджиков, председател на СОС: Ще изпаднем в правен вакум, ако утре се окаже, че Румен Русев е уволнен, а Петър Кърджилов не е назначен за заместник-кмет на „Младост“"}
{"url": "http://www.focus-news.net/news/2018/05/30/2527959/der-spiegel-smartta-na-yuriy-gagarin-misterioznoto-padane-na-mig-15.html", "text": "Преди 50 години загина съветският космонавт Юрий Гагарин. Негов колега твърди, че знае точната причина за смъртта му, въпреки че дъщерята на Гагарин го обвинява в лъжа, пише германското издание Der Spiegel.\r\nТой е най-величественият герой за цялата история на СССР. През април 1961 г. Юрий Гагарин стана първият човек, полетял в космоса – истинска сензация. Неговата усмивка плени целия свят. Но само седем години по-късно неговият живот се преобръща за секунди – той загива по време на изпитателен полет на МиГ-15. \r\nКакви са причините за смъртта на първия космонавт на Земята, не е известно никому и до този момент, 50 години по-късно. „Нещастно стечение на обстоятелствата“, гласеше официалното заключение на експертите, разследващи трагедията. Документите за катастрофата оставаха засекретени в продължение на десетилетия и този факт предизвикваше единствено нови и нови догадки по темата. \r\nМоже би грешка на диспечерите? Може би проблеми при катапултирането? Може би самолетът на Гагарин е ударил птица или е попаднал във въздушна струя? Или някой умишлено е насочил машината в конкретна посока, за да се избави от героя и любимеца на Никита Хрушчов?\r\nНеотдавна друг космонавт, Алексей Леонов, обяви, че е разгадал загадката на катастрофата – и дори, че знае кой е виновен за нея. В цели две книги – „Времената на първите“ и „Човек и космос“ той самоуверено се определя като единствения човек, който знае истината за смъртта на Гагарин.\r\nЛеонов, както и Гагарин, е бил член на първия екип космонавти. През 1965 г. той също влиза в историята, превръщайки се в първия човек, излязъл в открития космос.Самолетът на Гагарин е излязъл от траектория?\r\nЛеонов твърди, че по време на учебния полет от 27 март 1968 г. в небето се е намирал още един самолет, който без разрешение се е приближил към машината, управлявана от Гагарин и е предизвикал падането й. Виновен за смъртта на космонавта според Леонов е пилот от Изследователския институт в Жуковск. Той, както и Гагарин, също е Герой на СССР.  Все още е жив – на 90 г., живее в Сибир и е тежко болен. \r\nИ така – падането на самолета на Гагарин е провокирано от Су-15, прелетял със свръхзвукова скорост на едва 10-15 метра от МиГ-15. В резултат Гагарин е променил траекторията на движение, загубил е контрол над самолета и е паднал в горския масив на Владимирската област, недалеч от Москва.\r\nТезата си Леонов подкрепя с добрия си слух, а също и с разказите на трима колхолзника, станали очевидци на случилото се в онзи ден. Те разказват, че са чули две експлозии с интервал от две секунди. \r\nСкоро станало ясно, че това е бил звукът от преодоляването на звуковата бариера, а след това – от взрива. Тримата свидетели, на които Леонов показал модел на самолета, потвърдили, че малко преди катастрофата са видели точно такъв в небето. \r\nПрез 1991 г. тази теория е проверена с компютърна симулация в академията в Жуковск. В писмо генералът от ВВС Анатолий Полский, първи заместник-председател на военно-промишлената комисия при Съвета на министрите на СССР Николай Строев потвърдил, че версията на Леонов за смъртта на Гагарин е „единствената правилна“. В книгата си „Човек и космос“ Леонов публикува снимка на писмото. \r\nПрез 2013 г., на 45-та годишнина от смъртта на Гагарин, Леонов се е обърнал към държавния глава на Руската федерация Владимир Путин с молба да бъде публикувани секретните документи. Лидерът на Кремъл откликва. Това става ясно, че всичко се е случило точно така, както Леонов разказва: край самолета на Гагарин е прелетяла друга машина, която не е трябвало да бъде в небето по това време, и тя е „извадила“ самолета на Гагарин от траекторията му. Лъжа и истина?\r\n„Тогава получих възможност да посоча реалната причина за катастрофата – при условие, че не издавам името на пилота, нарушил дисциплината и провокирал катастрофата“, обяснява Леонов. \r\nDer Spiegel се свързва с дъщерята на Юрий Гагарин – Галина, за да я попита какво мисли за версията на Леонов. Галина, професор по икономика и ръководител на катедра в руски икономически университет, обвини ветерана в лъжа. Съгласно думите й, не е публикуван нито един от посочените от него документи, а освен това никой не е потвърдил версията му.\r\nКаквито и да са заслугите на Леонов, те „не му дават право да представя собствени предположения и фантазии като истина от последна инстанция“, подчертава дъщерята на Гагарин. Съгласно думите й, Леонов се държи „отвратително и позорно“ и единственото, което иска, е да спечели пари. Съмненията остават\r\nВерсията на Леонов е опровергана не само от няколко пилота, но и от бившия ръководител на Изследователския институт в Жуковск Арсейний Миронов. В открито писмо, публикувано през юли 2017 г. и представено пред редакцията на германското издание, той признава, че на 27 март 1968 г. в небето наистина е имало два самолета Су-15. Но те не са свързани по никакъв начин със смъртта на Гагарин, защото един от тях е успял да се приземи в момент, в който машината на съветския герой е набирала височина. Вторият самолет е бил подготвян за излитане, когато този на Гагарин вече е бил катастрофирал. \r\nВ писмото си Миронов посочва и имената на двамата пилоти. „За да наречеш някого убиец, трябва да имаш убедителни основания!“, категоричен е Миронов, който твърди, че Леонов използва единствено „разговори със селяни и неубедителни, отчасти грешни разсъждения за звуковата бариера“. Какво казва Путин? \r\nХората от обкръжението на Леонов неотдавна заявиха, че името на виновника за катастрофата на Гагарин е издадено лично от Путин. През 2014 г. руският лидер поздрави Леонов за 80-та му годишнина и го попита какво би искал да получи за подарък. Ветеранът отговаря: „Кажете ми името на пилота, убил Гагарин“. И Путин е направил тъкмо това. Леонов обаче отказва да го разкрие. \r\nДъщерята на Гагрин определя тези твърдения като „много съмнителни“. Съгласно думите й, близките на Леонев отдавна са твърдяли, че знаят името на въпросния пилот. „А сега изведнъж казват, че то им е разкрито от Путин“. Истината едва ли ще излезе наяве. Но едно е ясно – загадъчната смърт на Гагарин не дава покой на Русия и половин век по-късно. Тереза Герова", "date": "2018.05.30", "title": "Der Spiegel: Смъртта на Юрий Гагарин: Мистериозното падане на МиГ-15"}
{"url": "http://www.focus-news.net/news/2018/05/30/2527960/sergey-stanishev-pes-balgariya-i-rumaniya-v-shengen-s-vsichki-granitsi.html", "text": "Вчера и днес в ЕП отново се говори за незабавното приемане на България и Румъния в Шенген. Поводът – първият годишен доклад на ЕП за функционирането на Шенгенското пространство, който засяга въпроси като временното въвеждане на граничен контрол, новите информационни системи, влиянието на миграцията върху свободното движение и др. Въпреки че по време на дебата вчера редица депутати, както и комисарят Аврамопулос, изрично подчертаха, че е крайно време България и Румъния да влязат в Шенген, съответните текстове в самия доклад се появиха благодарение на усилията на евродепутатите от двете страни, които са членове на комисията по граждански свободи, правосъдие и вътрешни работи. Това се посочва в позиция на председателя на Партията на европейските социалисти Сергей Станишев във връзка с приетия от ЕП доклад за функционирането на Шенгенското пространство. \"Фокус\" публикува позицията на Сергей Станишев без редакторска намеса:", "date": "2018.05.30", "title": "Сергей Станишев, ПЕС: България и Румъния в Шенген с всички граници"}
{"url": "http://www.focus-news.net/news/2018/05/30/2527961/sofiya-mazh-se-e-prostrelyal-v-kv-banishora.html", "text": "Мъж се е прострелял в кв. „Банишора“. Това съобщиха за Агенция „Фокус“ от пресцентъра на МВР. Сигналът за инцидента е подаден в 13.20 часа.", "date": "2018.05.30", "title": "София: Мъж се е прострелял в кв. „Банишора“"}
{"url": "http://www.focus-news.net/news/2018/05/30/2527957/ria-novosti-dmitriy-medvedev-i-premiera-na-balgariya-obsadiha-ikonomicheskoto-satrudnichestvo.html", "text": "Министър-председателят на Русия Дмитрий Медведев обсъди на среща с българския си колега Бойко Борисов в Москва търговско-икономическото сътрудничество между двете страни и други актуални въпроси, предава РИА Новости.\r\nВ началото на разговора председателят на руското правителство е отбелязал, че в последно време контактите между двете страни „са се активизирали много съществено“. „Днес вие ще имате голяма среща с президента на нашата страна (Владимир Путин), а сега ние бихме могли да обсъдим отделни параметри от нашето търговско икономическо сътрудничество и някои други актуални въпроси за нашите страни“, отбеляза Медведев.\r\nТой още един път приветства българския премиер в руската столица. „Времето в Москва е прекрасно, което винаги предразполага (към диалог)“, забеляза руският премиер.\r\nНа свой ред, министър-председателят на България потвърди, че ще се радва „да се възползва от възможността да обсъди и темата за нашите икономически отношения, туризма и въпросите, свързани с борбата с тероризма, както и енергийните проекти в сферите, в които бихме могли да помогнем едни на други и всички останали въпроси, които вие смятате за уместни“.\r\n„Благодаря за прекрасното време... Благодаря на вашия екип, министрите, господин Алекперов \r\n(директорът на „Лукойл“, който взе участие в разговора) за възможността да се срещна с вас“, добави Борисов.\r\nПревод и редакция:", "date": "2018.05.30", "title": "РИА Новости: Дмитрий Медведев и премиера на България обсъдиха икономическото сътрудничество"}
{"url": "http://www.focus-news.net/news/2018/05/30/2527958/premierat-boyko-borisov-kam-ruskiya-prezident-vladimir-putin-nadyavam-se-da-obmenim-misli-za-po-vazhnite-temi-za-sveta-i-osobeno-za-zapadnite-balkani.html", "text": "Надявам се да обменим мисли за по-важните теми за света и особено за Западните Балкани. Това каза министър-председателят Бойко Борисов в началото на срещата му с президентът на Русия Владимир Путин в Кремъл, предаде специалният пратеник на „Фокус“. „Благодаря за възможността след толкова година за среща в Кремъл.  През последните години сме обсъждали много теми. Надявам се да обменим мисли за по-важни теми за света и особено за Западните Балкани. Русия винаги е имала влияние, така че ще знаете всичко, което правим в сферата на сигурността, на борбата с престъпността, на туризма“, заяви Борисов. \r\nПремиерът пожела успех на Русия във връзка с предстоящото световно първенство по футбол. \r\nЙоланда ПЕЛОВА", "date": "2018.05.30", "title": "Премиерът Бойко Борисов към руския президент Владимир Путин: Надявам се да обменим мисли за по-важните теми за света и особено за Западните Балкани"}
{"url": "http://www.focus-news.net/news/2018/05/30/2527953/zapochna-sreshtata-mezhdu-premiera-boyko-borisov-i-prezidenta-na-rusiya-vladimir-putin.html", "text": "Започна срещата между премиера Бойко Борисов и президента на Русия Владимир Путин, предаде специалният пратеник на \"Фокус\". Очаква се двамата да обсъдят по-нататъшното сътрудничество между България и Русия в областта на икономиката, енергетиката и туризма, както и актуални международни въпроси.\r\nЙоланда ПЕЛОВА", "date": "2018.05.30", "title": "Започна срещата между премиера Бойко Борисов и президента на Русия Владимир Путин"}
{"url": "http://www.focus-news.net/news/2018/05/30/2527962/kyustendil-obshtinskata-komisiya-po-vodnospasitelna-deynost-izvarshva-proverki-na-pluvnite-baseyni.html", "text": "Общинската комисия по водноспасителна дейност извършва проверки на плувните басейни в Кюстендил. Това каза пред Радио „Фокус” – Кюстендил Николай Велчев, експерт по водноспасителна дейност към БЧК – Кюстендил. Разкриването на плувен басейн започва с подаването на заявление към съответната общинска комисия по водноспасителна дейност и обезопасяване на водните площи, в която се включват експерти от няколко учреждения, сред които Български червен кръст, противопожарната служба, здравната инспекция, полицията и общините. Комисията извършва проверка за изпълнението на изискванията относно наличието на спасител, медицинско лице, необходимият брой душове и съблекални, както и чистота на водата в самите басейни. При изпълнение на тези изисквания се издава и разрешително за работа, а проверките продължават през цялото лято.\r\nВенцеслав ИЛЧЕВ", "date": "2018.05.30", "title": "Кюстендил: Общинската комисия по водноспасителна дейност извършва проверки на плувните басейни"}
{"url": "http://www.focus-news.net/news/2018/05/30/2527954/mevlyut-chavushoglu-siriyskite-kyurdi-shte-se-izteglyat-ot-manbidzh-turtsiya-shte-osashtestvyava-monitoringa-nad-regiona.html", "text": "Сирийските кюрдски „Отряди за народна самоотбрана“ (ОНС) ще се изтеглят от сирийския регион Манбидж според постигнатото по-рано споразумение между Анкара и Вашингтон и Турция ще осъществява мониторинга над района, заяви турският министър на външните работи Мевлют Чавушоглу в сряда, цитиран от електронното издание на турския ежедневник Yeni Safak.\r\n„Ако можем успешно да актуализираме това, може да приложим същото нещо из цялата Северна Сирия. Графикът ще бъде определен на 4 юни. Вярвам, че САЩ искат да прекъснат връзките си с ОНС/ПКК (Работническата партия на Кюрдистан)“, заяви Чавушоглу.\r\nМиналата седмица, припомня турският вестник, работни групи, които се срещнаха в Анкара, заявиха, че са разработили проект за сътрудничество, което да обезпечи сигурността и стабилността в Манбидж.\r\nОНС е военното крило на сирийската кюрдска партия „Демократически съюз“ (ДС), издънка на ПКК, обяснява „Йени Шафак“. САЩ игнорират връзките на ОНС/ДС със САЩ и ЕС и турския списък на терористичните организации, в който влизат сирийските кюрдски организации.F-35\r\nТурция ще задоволи нуждите си от другаде, ако САЩ не й позволи да придобие американски изтребители F-35, предупреди турският външен министър.\r\n„Предварителните плащания по този проект са направени. Това е всеобхватно споразумение. Не е само покупка, а общо производство“, добави Чавушоглу след завръщането си от визита в Германия.\r\nТурският вестник обяснява, че Анкара има намерение да купи повече от 100 изтребители F-35 и миналата година Пентагонът е получил 3,7 милиарда долара като междинно плащане за производството на 50 самолета за неамерикански клиенти, включително Анкара.\r\nМиналата седмица, продължава вестникът, комисия към американския Сенат прие свой вариант на военния бюджет на стойност 716 милиарда долара, в който е включена мярка за блокиране на доставките на самолети за Турция, което допълнително обтегна отношенията между съюзниците в рамките на НАТООтношенията между САЩ и Турция\r\nЧавушоглу добави, че турската военна база Инджирлик ще бъде затворена единствено ако отношенията със САЩ стигнат до точка на пречупване. „Йени Шафак“ обяснява, че базата е стратегически военен обект в южната турската южна провинция Адана.\r\nВъншният министър също анонсира, че посланикът на Турция във Вашингтон, който бе привикан за консултации в Турция, след като израелските сили за сигурност убиха десетки палестински протестиращи в Ивицата Газа този месец, ще се върне на работното си място.\r\nПревод и редакция:", "date": "2018.05.30", "title": "Мевлют Чавушоглу: Сирийските кюрди ще се изтеглят от Манбидж, Турция ще осъществява мониторинга над региона"}
{"url": "http://www.focus-news.net/news/2018/05/30/2527964/sofiya-vremenno-e-ogranicheno-dvizhenieto-v-aktivnata-lenta-ot-km-8-do-km-9-na-am-hemus-v-posoka-varna-v-rayona-na-gara-yana-poradi-ptp.html", "text": "Временно е ограничено движението в активната лента, от км 8 до км 9 на АМ „Хемус“, в посока Варна, в района на гара Яна, поради ПТП. Това съобщиха от пресцентъра на Агенция \"Пътна инфраструктура\".\r\nТрафикът се осъществява в изпреварващата лента и се регулира от \"Пътна полиция\".\r\nШофьорите да се движат с повишено внимание и съобразена скорост.", "date": "2018.05.30", "title": "София: Временно е ограничено движението в активната лента, от км 8 до км 9 на АМ „Хемус“, в посока Варна, в района на гара Яна, поради ПТП"}
{"url": "http://www.focus-news.net/news/2018/05/30/2527966/sofiya-shte-stane-sportna-arena-za-denya-na-deteto-i-prez-uikenda.html", "text": "С помощта на София2018 този уикенд столицата ще се превърне в спортна арена с много активности, фестивали и празници посветени на здравословни начин на живот и на Деня на детето. Това съобщиха от пресцентъра на Столична община. Поне 6 събития ще предложат на жителите на най-големия град в България много възможности за спорт и физическа активност, за добро настроение и приятни емоции в паркове и градини. София – Европейска столица на спорта е партньор и съорганизатор на следните прояви от петък до неделя:\r\n-Футболен турнир за деца в риск „1 юни“ – с участието на софийски отбори в петък от 10.30 до 14.00 ч. на ст. Академик.\r\n-Мисия Здраве – от петък до неделя пред монумента на Съветската армия в Княжеска градина. Програма и подробности на: https://www.facebook.com/events/194460044515833/ \r\n-София спортува – събота и неделя от 10 ч. в Борисова градина до площадката със слончето. Програма и подробности на: https://www.facebook.com/events/189868184989661/\r\n-Мини Арт Фест – от петък до неделя празник на цирковото изкуство в отвореното пространство на лятното кино (Амфитеатър) в парк НДК. Подробности на:  https://www.facebook.com/georgi.kolev.940 и на http://miniartfest.com/ \r\n-„Цветята на България“ – турнир по художествена гимнастика за деца – в събота и в неделя в зала „София. Подробности на: https://www.fbgr.org/sporten-kalendar \r\n-Бягане за деца NN Kids Run – част от веригата 5kmrun – събота от 10 ч. в Южен парк (паметникът с птиците). Подробности и условия за участие на: https://www.facebook.com/events/1758953964165446/?event_time_id=1763338850393624 \r\nИнициатива София – Европейска столица на спорта подпомага всички тези активности с цел да ангажира и стимулира възможно най-широк спектър от социални и възрастови групи към активен и здравословен начин на живот.", "date": "2018.05.30", "title": "София ще стане спортна арена за Деня на детето и през уикенда"}
{"url": "http://www.focus-news.net/news/2018/05/30/2527968/targovishte-okrazhniyat-sad-postanovi-izpalnenie-na-evropeyska-zapoved-za-arest-spryamo-izdirvan-ot-frg-za-tri-prestapleniya.html", "text": "Състав на Търговищкия окръжен съд постанови изпълнението на Европейска заповед за арест на издирвания от ФРГ Б.Я. Той е в ареста с определение на Търговищкия окръжен съд по искане на Окръжната прокуратура в Търговище. Това съобщиха от пресцентъра на Апелативна прокуратура – Варна.\r\nМъжът се издирва с европейска заповед за арест, издадена от прокуратурата към Районния съд в град Марбург, след като на 5 март тази година Б. се заканил с убийство на жена в град Щадталендорф. Нанесъл й побой, при който пострадалата получила големи хематоми в областта на двете очи и разкъсна рана на челото. След това я лишил противозаконно от свобода. Веднага, след като извършил деянията, Б.Я. напуснал Германия.\r\nПрестъпленията се преследват и от българския Наказателен кодекс, като осъществяват съставите на деянията по член 144, ал. 3, по член 130, ал. 1 и по член 142а, ал. 1 от НК. По Наказателния кодекс на ФРГ Б. Я. може да получи наказание лишаване от свобода до 5 години.", "date": "2018.05.30", "title": "Търговище: Окръжният съд постанови изпълнение на Европейска заповед за арест спрямо издирван от ФРГ за три престъпления"}
{"url": "http://www.focus-news.net/news/2018/05/30/2527965/veliko-tarnovo-studenti-ot-stopanskata-akademiya-v-svishtov-uchastvaha-v-mezhdunaroden-proekt-za-mladezhki-obmen.html", "text": "Двама студенти от Стопанска академия „Димитър А. Ценов” бяха сред избраните кандидати от България да участват в международен проект за младежки обмен по Програма Еразъм+, съобщиха от пресцентъра на учебното заведение. В проекта участваха по седем студенти от България, Гърция, Турция и страната-домакин Румъния. Свищовското висше училище представиха първокурсникът Иван Йорданов от спец. „Икономика на туризма” и Иван Драгомиров – 4 курс, спец. „Маркетинг”.\r\nВ рамките на една седмица, участниците в проекта преминаха обучения по дигитален маркетинг, бизнес и предприемачество, водени от преподаватели в частни училища и професори от университета в румънския град Крайова. За младите хора бяха организирани и посещения на различни местни бизнеси, които са с национално значение за икономиката на страната. Студентите разговаряха със собственици и управители за това, как са стартирали и развили бизнеса, какви проблеми имат и как ги решават. Домакините на форума осигуриха за участниците в проекта и посещения на културно-исторически и природни забележителности.  \r\n„От срещите с представители на практиката получихме нови идеи за създаване на собствен бизнес и полезна информация относно стартиране, възможности за финансиране и начини на управление” – споделиха след завръщането си свищовските студенти. По думите им, участието в този международен проект им е донесло нови запознанства и приятелства с връстници от други три държави, обогатило е познанията им за историята и културата на тези нации, спомогнало е за упражняване на английския им език.  \r\nКато студент в Стопанска академия, Иван Драгомиров вече е реализирал студентска мобилност по Еразъм+ с цел обучение в полски университет, а първокурсникът Иван Йорданов ще замине през есента на такова обучение за един семестър в университет в чешката столица – Прага.", "date": "2018.05.30", "title": "Велико Търново: Студенти от Стопанската академия в Свищов участваха в международен проект за младежки обмен"}
{"url": "http://www.focus-news.net/news/2018/05/30/2527967/ministar-krasimir-karakachanov-modernizatsiyata-na-armiyata-ne-e-protses-koyto-mozhe-da-se-sluchi-v-ramkite-na-edna-godina.html", "text": "Модернизацията на армията не е процес, който може да се случи в рамките на една година. Това каза пред журналисти в Пловдив министърът на отбраната Красимир Каракачанов, предаде репортер на Радио „Фокус”- Пловдив. „До края на годината, най-късно до началото на следващата година се очаква да имаме вече подписани договори”, каза Каракачанов. Оттам нататък ще започне реализацията им. „Предвидили сме няколко опции по отношение и на самолетите, и на флота, за да не се случи това, което беше миналата година – договорът е изработен, победителят е излъчен и преди подписването на договора той се отказва”, каза още Красимир Каракачанов и добави, че амбицията на министерството е армията да се модернизира.\r\nЦветана ТОНЧЕВА", "date": "2018.05.30", "title": "Министър Красимир Каракачанов: Модернизацията на армията не е процес, който може да се случи в рамките на една година"}
{"url": "http://www.focus-news.net/news/2018/05/30/2527971/zdravnoosigurenite-shte-mogat-da-razglezhdat-patsientskoto-si-dosie-s-pik-na-nap.html", "text": "На интернет страницата на Националната здравноосигурителна каса (НЗОК) \r\nе разработена нова функционалност, която дава възможност на здравноосигурените, които имат Персонален идентификационен код (ПИК) на Националната агенция на приходите (НАП), да разглеждат своето пациентско досие. Това съобщиха от пресцентъра на НЗОК. Досега достъп до тази услуга имаха само гражданите, които притежават универсален код за достъп (УКД), издаден от НЗОК/РЗОК или електронен подпис. \r\nС новата функционалност, разработена на интернет страницата на НЗОК,  около 400 000 граждани, които имат ПИК на НАП, ще могат да разгледат своето пациентско досие.", "date": "2018.05.30", "title": "Здравноосигурените ще могат да разглеждат пациентското си досие с ПИК на НАП"}
{"url": "http://www.focus-news.net/news/2018/05/30/2527972/ministarat-na-infrastrukturata-na-ukrayna-kremal-i-moskva-tryabva-da-badat-izgoreni.html", "text": "Министърът на инфраструктурата на Украйна Владимир Омелян призова „да се изгори Москва“. Именно така, според неговото мнение, трябва да се постъпи с руската столица, защото Русия е „империя на варварите“, чиято цел е да разруши всичко, което „не е способна да покори или разбере“, предава руската информационна агенция EA Daily.\r\n„Кремъл и Москва не могат да бъдат променени или превъзпитани – само да бъдат изгорени“, написа той в своята страница във „Фейсбук“.\r\nПродължавайки своите гневни разсъждения, пише руската медия, чиновникът упрекна „отделни западни политици“, че продължават да поддържат добри отношения с Русия и ги заплаши с „московската орда“.\r\nEA Daily коментира, че в своя „праведен гняв“ Омелян е отишъл по-далеч от другите украински политици. Ако много от тях в последно време призоваваха основно за унищожаването или завземането на Кримския мост, то министърът на инфраструктурата ги задмина с много. И, както се казва, „стигна до Москва“.\r\nПревод и редакция:", "date": "2018.05.30", "title": "Министърът на инфраструктурата на Украйна: „Кремъл и Москва трябва да бъдат изгорени“"}
{"url": "http://www.focus-news.net/news/2018/05/30/2527963/prezidentat-na-rusiya-vladimir-putin-nadyavam-se-sreshtata-ni-s-premiera-boyko-borisov-da-sazdade-dobri-usloviya-za-razvitie-na-nashite-otnosheniya.html", "text": "Надявам се срещата ни да създаде добри условия за развитие на нашите отношения. Това каза руският президент Владимир Путин в началото на срещата с министър-председателя Бойко Борисов в Кремъл, предаде специалният пратеник на „Фокус“. „Сърдечно ви приветствам. Радвам се, че след дълга пауза приехте нашата покана. Наскоро се срещнахме с президента Румен Радев. Надявам се нашата среща сега да създаде добри условия за развитие на нашите отношения. Има други сфери, включително икономика, политически контакти, културата, духовни връзки. Наскоро чествахме 140 г. от Руско-турската освободителна война и Денят на славянската писменост и култура\", заяви Владимир Путин.\r\nЙоланда ПЕЛОВА", "date": "2018.05.30", "title": "Президентът на Русия Владимир Путин: Надявам се срещата ни с премиера Бойко Борисов да създаде добри условия за развитие на нашите отношения"}
{"url": "http://www.focus-news.net/news/2018/05/30/2527973/aleksandar-chepurin-poslanik-na-ruskata-federatsiya-v-sarbiya-moskva-shte-podkrepi-podyalba-na-kosovo-ako-belgrad-e-za-takova-reshenie.html", "text": "Русия би приела подялба на Косово, ако Сърбия прецени, че това е най-доброто решение за нея. Това заяви посланикът на Руската федерация в Белград Александър Чепурин, съобщава сръбското електронно издание Vecernji Novosti.\r\nСъответният коментар руският дипломат направи във връзка с изявление на министъра на външните работи на Сърбия Ивица Дачич, че „албанците са съгласни на подялба на Косово и че тя е в техен интерес“. \r\n„Ние уважаваме позицията на Сърбия и това решение, и ако според нея е най-доброто, ще я подкрепим\", увери Чепурин, като подчерта, че „Русия ще подкрепи всяко сръбско решение“.\r\n„Все още е валидно мотото: Това, което е добро за Сърбия, е добро и за Русия'', подчерта посланикът. „За Москва е важно единствено решението, което се предлага, да е в интерес на Сърбия аз не се съмнявам, че правителството на Сърбия, президентът (Александър) Вучич и (Ивица) Дачич правят най-доброто за страната\", отбеляза Чепурин и допълни, че Белград ще продължи да има добър партньор в лицето на Кремъл, независимо от вътрешните промени в Русия. \r\nЧепурин твърди, че въпреки вътрешните промени в Русия, Сърбия ще продължи да има добър партньор в Кремъл. „Русия се променя във вътрешната сфера, но връзките със Сърбия и остават стабилни. Очаквам, че сътрудничеството между двете страни ще бъде много по-добро и по-силно\", коментира руският посланик във връзка с коментари от Брюксел, че „рано или късно Сърбия ще обърне гръб на Русия“. \r\n„Никога няма да стигне до това\", изрази увереност Чепурин.Тереза Герова", "date": "2018.05.30", "title": "Александър Чепурин, посланик на Руската федерация в Сърбия: Москва ще подкрепи подялба на Косово, ако Белград е за такова решение"}
{"url": "http://www.focus-news.net/news/2018/05/30/2527974/evropeyskata-komisiya-predlaga-po-natatashno-ukrepvane-na-sotsialnoto-izmerenie-na-sayuza-v-byudzheta-na-es-sled-2020-g.html", "text": "В следващия дългосрочен бюджет на ЕС Европейската комисия предлага обновен Европейски социален фонд — Европейски социален фонд плюс (ЕСФ+) — и укрепен и по-ефективен Европейски фонд за приспособяване към глобализацията (ЕФПГ). Това съобщиха от Представителството на Европейската комисия в България.\r\nВ периода 2021—2027 г. Европейският социален фонд плюс ще разполага със 101,2 млрд. евро. Чрез него ще се инвестира в хората и ще се подпомага реализирането на eвропейския стълб на социалните права. По-конкретно, в Европейския социален фонд плюс ще се слеят: \r\n-\tЕвропейският социален фонд (ЕСФ) и инициативата за младежка заетост (YEI); \r\n-\tФондът за европейско подпомагане на най-нуждаещите се лица (FEAD); \r\n-\tПрограмата на ЕС за заетост и социални иновации; \r\n-\tЗдравната програма на ЕС. \r\nЕвропейският фонд за приспособяване към глобализацията (ЕФПГ) след 2020г. ще разполага с 1,6 млрд. евро. Той ще бъде преразгледан, за да може да се използва по-ефективно в подкрепа на съкратени работници. \r\nКомисията предлага нов фонд „Правосъдие, права и ценности“, който ще включва програмите „Права и ценности“ и „Правосъдие“. Този фонд ще подпомага по-нататъшното развитие на европейско пространство на правосъдие, основано на принципите на правовата държава и взаимното доверие, и ще гарантира, че хората могат да се ползват от правата си. Предложеният бюджет на фонда е 947 млн. евро за 7 години.", "date": "2018.05.30", "title": "Европейската комисия предлага по-нататъшно укрепване на социалното измерение на Съюза в бюджета на ЕС след 2020 г."}
{"url": "http://www.focus-news.net/news/2018/05/30/2527978/evrodeputatat-momchil-nekov-namiram-predlozhenieto-za-namalyavane-byudzheta-na-osp-za-opasno.html", "text": "Общата селскостопанска политика /ОСП/ е най-старата общо-европейска политика. Имайки предвид турбулентните времена, през които преминава европейското селско стопанство, и несигурността пред европейските и в частност българските земеделски производители, намирам предложението за намаляване на бюджета за ОСП за опасно. Това заяви евродепутатът от Групата на прогресивния алианс на социалистите и демократите в ЕП Момчил Неков на пленарната сесия в Стасбург по време на обсъждането на Доклада относно бъдещето на прехраната и селското стопанство, съобщиха от пресофиса на евродепутата.\r\n„Смятам, че българското правителство трябва да настоява за запазване на бюджета за България поне в този програмен период и го призовавам най-накрая да направи това, по примера на други държави-членки“, заяви Неков.\r\nСпоред него е време да се промени моделът на българското земеделие. „Разпределението на субсидии не е справедливо - не е логично зърнопроизводството и зеленчукопроизводството да се субсидират диспропорционално, както е в момента“, подчерта евродепутатът. \r\n„Секторът Земеделие не е достатъчно привлекателен за младите, няма целенасочена политика към планинските райони, проблемът с концентрация на земя също стои. На фона на всичко това, намаленият бюджет в следващия програмен период не е решение и е безотговорно да се примиряваме с това“, допълни Момчил Неков. \r\nТой заяви, че ще продължи да се бори и да настоява за видимост и приоритетност на тези секторни политики, като подчерта, че очаква от Съвета на министрите и от българския представител да защитят земеделските производители. \r\nДнес Европейският парламент прие Доклада относно бъдещето на прехраната и селското стопанство. В него се казва, че ЕП настоява за опростяване и модернизиране на ОСП в икономическа полза на земеделските стопани с цел отговаряне на очакванията на гражданите. Евродепутатите подчертават, че първостепенните приоритети на реформата трябва да бъдат принципите, залегнали в Римския договор, целостта на единния пазар и истинската обща политика, както и подобаващо финансирана от ЕС. Те подкрепят устойчивото развитие на селското стопанство,  гарантирането на безопасни, висококачествени и разнообразни храни, заетост и развитие в селските райони.", "date": "2018.05.30", "title": "Евродепутатът Момчил Неков: Намирам предложението за намаляване бюджета на ОСП за опасно"}
{"url": "http://www.focus-news.net/news/2018/05/30/2527979/pazardzhik-deputatat-ot-gerb-desislava-kostadinova-prie-grazhdani-ot-bratsigovo-i-peshtera.html", "text": "Народният представител от ГЕРБ-Пазарджик Десислава Костадинова проведе извънредна приемна в Пещера, съобщиха за Радио „Фокус“ – Пазарджик от офиса на ГЕРБ в Пазарджик. “Поводът да приема граждани, без предварително да съм обявила приемен ден бе желанието на много хора от Брацигово и Пещера да се срещнат с мен. Тъй като винаги съм откликвала на всеки, който ме е потърсил, се оказа, че всъщност ще имам приемен ден“, сподели Костадинова. Всеки човек запозна народния представител с различни лични проблеми, желание за професионална реализация. В един от случаите обаче проблемът засегна здравеопазването. Дама, която дойде в офиса на ГЕРБ в Пещера, разказа на Костадинова, че очаква да излезе решение на Здравната каса, дали ще бъде одобрена за изследване с ядрено-магнитен резонанс. Жената сподели, че искането за това изследване е по едно направление, за отговор от Касата няма определен срок и често се оказва, че отговор идва след 30 дни. Системата знае, че отнема време, би трябвало при такова искане поне да удължат валидността на направлението, изказа недоумението си жената. Иначе по едно направление е искането, по друго – изпълнението след евентуално разрешаване, а знаем как обикновено има проблем с направленията разказа за притесненията дамата.", "date": "2018.05.30", "title": "Пазарджик: Депутатът от ГЕРБ Десислава Костадинова прие граждани от Брацигово и Пещера"}
{"url": "http://www.focus-news.net/news/2018/05/30/2527980/ministar-krasimir-karakachanov-veselin-mareshki-ne-e-chovek-koyto-mozhe-da-ni-postavya-ultimatumi.html", "text": "Веселин Марешки не е човек, който може да ни поставя ултиматуми. Това каза пред журналисти в Пловдив министърът на отбраната Красимир Каракачанов по повод искането на депутата за мораториум върху модернизацията на армията, предаде репортер на Радио „Фокус”- Пловдив. „Бих му препоръчал, като най-големия вносител на хапчета, да пие хапчета повече, а не да се бърка във въпроси като националната сигурност и отбрана, от които абсолютно нищо не разбира”, каза Каракачанов. „Разбирам, че вижда увяхващия си рейтинг и си търси евтина популярност, но нека да има малко чувство за национална отговорност и да не го прави за сметка на армията”, добави Каракачанов. След това препоръча на Марешки да се захване с бедните, гладните, наркозависимите, с контрабандата на петрол, с контрабандата на лекарства. „Да се занимава с неща, които познава, а не с армията, от което нищо не разбира. Армията, националната сигурност и отбрана на България не са поле за евтин популизъм“, каза още Красимир Каракачанов.\r\nЦветана ТОНЧЕВА", "date": "2018.05.30", "title": "Министър Красимир Каракачанов: Веселин Марешки не е човек, който може да ни поставя ултиматуми"}
{"url": "http://www.focus-news.net/news/2018/05/30/2527981/prezidentat-rumen-radev-initsiativata-podkrepi-edna-mechta-veche-predlaga-na-mladezhite-v-neravnostoyno-polozhenie-i-profesionalni-obucheniya-s-branshovi-organizatsii.html", "text": "Инициативата „Подкрепи една мечта“ вече предлага на младежите в неравностойно положение и професионални обучения с браншови организации. Това каза президентът Румен Радев, който заедно със съпругата си беше домакин на традиционния абитуриентски бал за младежи  в неравностойно положение, част от инициативата на държавния глава „Подкрепи една мечта“, предаде репортер на Агенция „Фокус“.\r\n„Изключително съм радостен да видя Гербова зала толкова красива, млада и усмихната. Вълнувам се, че съм домакин на 107 абитуриенти. Това е важен момент от вашия живот, скъпи абитуриенти – ставате зрели хора, но знайте, че уроците и ученето продължават, затова ви пожелавам да бъдете любопитни, отговорни към себе си и околните, да бъдете смели към мечтите си. Знайте, че изпитанията пред вас тепърва започват и в тях сили и увереност ще ви дават вашите възпитатели, наставници, учители – не ги забравяйте, защото тяхното присъствие ще ви крепи оттук нататък“, каза още президентът Радев.\r\nДържавният глава изказа благодарности на министъра на труда и социалната политика Бисер Петков, на всички от неговото министерство и на всички, които подкрепят инициативата „Подкрепи една мечта“. „Знам, че много от вас, скъпи абитуриенти, имат  амбицията да придобият висше образование, затова знайте, че инициативата има финансова подкрепа – еднократна финансова стипендия. А по инициатива на моята съпруга от тази година „Подкрепи една мечта“ предлага на младежите и професионални обучения с браншови организации. Пожелавам ви оттук нататък да работите много, така че вашите мечти да се сбъдват!“, заяви президентът.\r\nЦветилена СИМЕОНОВА", "date": "2018.05.30", "title": "Президентът Румен Радев: Инициативата „Подкрепи една мечта“ вече предлага на младежите в неравностойно положение и професионални обучения с браншови организации"}
{"url": "http://www.focus-news.net/news/2018/05/30/2527969/tass-kontaktite-s-premiera-na-balgariya-shte-dadat-impuls-za-razvitie-vav-vsichki-sferi.html", "text": "Президентът на Русия Владимир се срещна с премиера на България Бойко Борисов в Кремъл. Той отбеляза, че този контакт ще стане основа за по-нататъшния прогрес в много сфери, предава ТАСС.\r\n„Много се радвам, че след дълго прекъсване вие откликнахте на нашата покана“, заяви държавният глава, като напомни, че съвсем неотдавна е приел президента на България Румен Радев. „Надявам се, че вашата визита в Русия, нашата среща с вас и прегорите с правителството на Русия ще създадат добри условия за по-нататъшното развитие на нашите отношения, при това по много направления, включително икономиката, политическите контакти, сферата на културата и хуманитарната област“.\r\nПутин напомни, че съвсем неотдавна страните са отбелязали Деня на славянската писменост и култура, както и 140-ата годишнина от освобождението на България от османско владичество. Президентът подчерта, че това е обединяващ фактор за двете страни.\r\nНа свой ред министър-председателят на България Бойко Борисов заяви, че в хода на преговорите с Путин планира да обсъди въпроси от двустранното сътрудничество в икономиката и развитието на инфраструктурата, сътрудничеството в сферата на туризма и културата, както и борбата с тероризма. Освен това българският лидер пожела на руския държавен глава успех в провеждането на Световното първенство по футбол и отбеляза, че по време на провеждането на турнира „Москва ще стане столица на света“.\r\nПревод и редакция:", "date": "2018.05.30", "title": "ТАСС: Контактите с премиера на България ще дадат импулс за развитие във всички сфери"}
{"url": "http://www.focus-news.net/news/2018/05/30/2527982/stoyan-pasev-oblasten-upravitel-na-varna-oblastniyat-savet-po-zdraveopazvane-izrazi-nesaglasie-s-prietata-natsionalna-zdravna-karta.html", "text": "Областният съвет по здравеопазване във Варна изрази несъгласие с така приетата Национална здравна карта. Това заяви за Радио „Фокус“ – Варна областният управител на Варна Стоян Пасев във връзка с утвърдената от правителството Национална здравна карта на България. Предложението, което е отправила Областната комисия за изработка на здравната карта, е да се запази съществуващият брой легла в областта. Стоян Пасев посочи, че във връзка с орязване на броя на леглата в областта е инициирал среща с директорите на болничните заведения, кметовете на общини и ръководителите на институции, имащи отношение по темата. Присъстващите са изразили несъгласие с така приетата Национална здравна карта. Една от причините е недостатъчният брой легла за Варна и областта. „Не сме запознати с формулата, по която се изчисляват“, допълни областният управител Стоян Пасев.\r\nПравителството утвърди Националната здравна карта на България на своето последно заседание. В документа се предвижда в областите, в които броят на болничните легла надвишава потребностите на населението, Националната здравноосигурителна каса да сключва договори с лечебни заведения по критерии и по ред, определени с наредба на министъра на здравеопазването. С картата е определена още и нуждата от лекари, лекари по дентална медицина и специалистите от професионално направление „Здравни грижи“ в извънболничната медицинска помощ. Неин елемент е и Картата на системата за спешна медицинска помощ, съдържаща броя, местоположението и районите на обслужване на структурите за спешна помощ.\r\nМарияна ВАЛЕНТИНОВА", "date": "2018.05.30", "title": "Стоян Пасев, областен управител на Варна: Областният съвет по здравеопазване изрази несъгласие с приетата Национална здравна карта"}
{"url": "http://www.focus-news.net/news/2018/05/30/2527983/pogled-makedoniya-balgariya-shte-poluchi-dopalnitelni-700-miliona-evro-ot-evropeyskite-fondove-do-2020-godina.html", "text": "България ще получи 700 милиона евро повече от европейския бюджет. Това стана ясно след обявяването на разпределението на средствата, което Европейската комисия предлага за периода 2021-2027 година, предава македонската електронна медия „Поглед“.\r\nВодещият принцип за разпределяне на парите остава брутният вътрешен продукт на глава от населението, но към него се добавят следните критерии: нивото на младежката безработица, нивото на образование, проблемите с климата и интеграцията на емигрантите.\r\nПълният бюджет на кохезионната политика за периода 2021-2027 г. ще бъде 373 милиарда евро или със 7% по-малко от сегашния бюджет.\r\nОчаква се в сряда Европейската комисия да обяви правилата за достъп до парите, които ще бъдат заделени за страни, които ще въведат еврото като национална валута, и ще продължат да прилагат реформи в много области.\r\nИдеята на ЕК е, че правителствата на страни извън еврозоната ще бъдат стимулирани с пари, за да продължат да прилагат структурни реформи, особено в икономиката.\r\nПревод и редакция:", "date": "2018.05.30", "title": "„Поглед“ (Македония): България ще получи допълнителни 700 милиона евро от европейските фондове до 2020 година"}
{"url": "http://www.focus-news.net/news/2018/05/30/2527975/premierat-boyko-borisov-i-ruskiyat-prezident-vladimir-putin-obsadiha-satrudnichestvoto-v-sferata-na-sigurnostta-i-razvitieto-na-dvustrannite-ni-otnosheniya.html", "text": "Темите за Западните Балкани, борбата с тероризма и Сирия бяха акценти в разговора между министър-председателя Бойко Борисов и президента на Руската федерация Владимир Путин в Кремъл. Това съобщиха от правителствената информационна служба.\r\nБългарският министър-председател отбеляза, че това е третата среща помежду им и посочи, че сега двете страни могат да си сътрудничат и по темата „Западни Балкани“. Той запозна Владимир Путин с приоритетите по време на председателството на Съвета на ЕС и по-конкретно с изграждането на проекти за инфраструктурна, транспортна и дигитална свързаност в региона. „Русия винаги е имала своето влияние в Европа и затова е добре да знаете какви проекти правим. В сферата на сигурността и борбата с тероризма работим много добре с вашите служби, както и в областта на туризма и земеделието“, каза още българският премиер. \r\nДвамата обсъдиха и възможностите за разширяване на сътрудничеството в сферата на сигурността както на европейско, така и на междудържавно ниво. Премиерът Борисов посочи, че усилията трябва да бъдат насочени основно към превенция на тероризма - чрез борба с радикализацията и с насилствения екстремизъм. \r\n„Надявам се тази среща да създаде добри условия за развитие на нашите отношения“, каза руският президент Владимир Путин. Той посочи, че това може се осъществи в сферата на икономиката, културата и духовните връзки. Като пример за това руският президент посочи честването на 140-годишнината от Руско-турската освободителна война, както и Деня на българската култура, просвета и на славянската писменост. Владимир Путин приветства премиера Борисов и посочи, че се радва, че е приел поканата за визита в Москва. \r\nПо време на двустранната среща от българската делегация присъстваха заместник министър-председателят Томислав Дончев и министърът на енергетиката Теменужка Петков, а от руска - външнополитическият помощник на президента Юрий Ушаков, министърът на промишлеността и търговията Денис Мантуров и зам.-министърът на външните работи Александър Грушко.  \r\nПо-късно руският президент Путин дава официален обяд в чест на българския министър-председател Бойко Борисов. На него ще присъстват заместник министър-председателят Томислав Дончев, министърът на финансите Владислав Горанов, министърът на културата Боил Банов, министърът на енергетиката Теменужка Петкова и министърът на туризма Николина Ангелкова. От руска страна ще бъдат първият вицепремиер и министър на финансите, зам.-министърът на външните работи, министрите на промишлеността и търговията, на енергетиката, на културата, както и ръководителят на Федералната агенция по туризъм, председателят на Управителния съвет на „Газпром“ и президентът на „Лукойл“.", "date": "2018.05.30", "title": "Премиерът Бойко Борисов и руският президент Владимир Путин обсъдиха сътрудничеството в сферата на сигурността и развитието на двустранните ни отношения"}
{"url": "http://www.focus-news.net/news/2018/05/30/2527970/tatyana-dimitrova-oik-devin-postapila-e-zhalba-ot-bsp-v-koyato-se-tvardi-che-izborniyat-den-v-beden-e-zapochnal-po-rano.html", "text": "Втора жалба е постъпила в Общинската избирателна комисия – Девин след приключването на местните избори в село Беден. Това съобщи за Радио „Фокус“ – Смолян Татяна Димитрова – председател на ОИК – Девин. По думите ѝ първата жалба е от страна на председателя на общинската организация на ГЕРБ Руси Чаушев, който се жалва за неправомерни действия от страна на БСП във вечерта след направата на протокола. „От БСП също постъпи жалба, в която не се цитират имена и уклончиво се твърди, че имат сведения, че членовете на Секционната избирателна комисия в Беден са започнали работа с няколко минути по-рано на сутринта в изборния ден и тогава е гласувала ловна дружинка. От БСП твърдят че някой им е казал, че е било така“, поясни Димитрова. Тя отбеляза, че ОИК са направили справка и всички членове на СИК са дали обяснения, от които става ясно, че са били там 20 минути преди откриването на изборния ден. „При отварянето на секцията са били 6 човека, като единият е закъснял с 10 минути, спрямо останалите. Отворили са сутринта секцията 15 минути преди започването на изборния ден и единствено членовете на СИК са гласували преди да започнат работа с външни хора. Няма никакви нарушения, които са наказуеми или могат да подложат на някакви съмнения самия изборен ден и началото му“, категорична е Димитрова.\r\nТя подчерта, че и по двете жалби са взели решения. Дадени са отговори на жалбоподателите от страна на ОИК. „Погледнали сме много сериозно и на двете жалби, но смятаме, че едната – за неправомерните действия от страна на представители на БСП не е от нашите компетенции и сме сезирали прокуратурата да си направят проверка. За другата жалба ние лично сме направили проверка, защото се отнася до членове на СИК и сме взели съответно становище“, поясни Димитрова. По думите й, втората жалба, тази подадена от БСП е неоснователна, тъй като по нея има писмени отговори на 6 от 7-те членове на СИК, а седмият е дал устни обяснения, направени пред членове на комисията. Тя уточни, че според тях няма никакво основание за атакуване на началото на изборния.\r\nФокус припомня: На втория тур на кметските избори в Беден за кмет бе избран Стоян Настанлиев от ГЕРБ, който е получи 121 гласа. За опонентът му от БСП Николай Димов  гласуваха 112 души. 10 са недействителните бюлетини, пуснати по време на гласуването. Изборния ден приключи при 70 % избирателна активност, като от 351 гласоподаватели, 245 са упражнили правото си на глас. До изборите в Беден се стигна след като доскорошният кмет напусна, за да започне работа в чужбина.\r\nНели ГЕРГЬОВСКА", "date": "2018.05.30", "title": "Татяна Димитрова, ОИК – Девин: Постъпила е жалба от БСП, в която се твърди, че изборният ден в Беден е започнал по-рано"}
{"url": "http://www.focus-news.net/news/2018/05/30/2527984/veselin-iliev-starshi-spasitel-na-burgaskiya-plazh-razpolagame-s-dostatachno-spasiteli.html", "text": "Разполагаме с достатъчно спасители. Това каза за Радио „Фокус“ – Бургас Веселин Илиев, старши спасител на бургаския плаж. По думите му до този момент 27 човека са заявили желание да работят на бургаската плажна ивица, очаква се да има още желаещи.\r\n„Хубавото е, че през милата година нямахме смъртен случай. Имаше много инциденти, но всички свърши много добре за нас, защото нямаше смъртен случай“, каза още Илиев.\r\nПо думите му хората не умеят да плуват и не познават законите на морето. Много често се случвало и родителите да са безотговорни към децата си. А морето е много опасно.\r\nВеселина НИКОЛОВА", "date": "2018.05.30", "title": "Веселин Илиев, старши спасител на бургаския плаж: Разполагаме с достатъчно спасители"}
{"url": "http://www.focus-news.net/news/2018/05/30/2527985/kyustendil-okrazhniyat-sad-postanovi-myarka-zadarzhane-pod-strazha-za-53-godishniya-mazh-priznal-za-ubiystvoto-na-zhena-ot-grada.html", "text": "Окръжният съд в Кюстендил постанови мярка „Задържане под стража” за 53-годишния мъж, признал за убийството на жена от града, предаде репортер на Радио „Фокус” – Кюстендил. Искането беше направено от страна на прокурора от Окръжна прокуратура Владимир Мицов, според когото има опасност извършителят да се укрие или да направи друго престъпление. В съдебната зала беше посочено, че по тялото на убитата 32-годишна жена М. Димитрова е имало множество прободни рани от нож. Според повдигнатото срещу задържания Божидар Стоилков обвинение, предвиденото наказание, ако вината бъде призната, е затвор от 10 до 20 години. От своя страна защитата поиска по-лека мярка за неотклонение, предвид това, че мъжът има постоянен адрес. Самият задържан също поиска по-лека мярка и посочи, че убийството не е умишлено. Постановлението на Окръжен съд може да бъде обжалвано в срок от три дни пред Софийски апелативен съд.\r\nВенцеслав ИЛЧЕВ", "date": "2018.05.30", "title": "Кюстендил: Окръжният съд постанови мярка „Задържане под стража” за 53-годишния мъж, признал за убийството на жена от града"}
{"url": "http://www.focus-news.net/news/2018/05/30/2527988/togo-i-etiopiya-restartirat-biznesotnosheniyata-s-balgariya.html", "text": "Рестарт на бизнес отношенията с България и покана към българските компании да инвестират в региона. За това се договориха вицепремиерът и външен министър Екатерина Захариева и нейните колеги - първите дипломати на Того и Етиопия. Тя разговаря с министрите преди старта на Съвместния министерски съвет на ЕС и Групата страни от Африка, Карибите и Тихоокеанския басейн (АКТБ), който ще се проведе в следващите два дни в Ломе, столицата на Тогоанската република. Форумът, в който участват делегации на 79 държави, ще се проведе под съпредседателството на Екатерина Захариева, тъй като тя ръководи делегацията на ЕС като Председател на Съвета на Съюза. Това съобщиха от пресцентъра на МВнР. \r\n“България може да предложи много възможности за съвместен бизнес в минното дело, земеделието, високите технологии и роботиката, фармацевтичната промишленост”, заяви министър Захариева.   \r\n“Моят фокус е върху икономическата дипломация. Предлагам да организираме срещи на нашите търговски камари и бизнесфорум в Ломе”, заяви министърът на външните работи, сътрудничеството и африканската интеграция на Тогоанската република проф. Робер Дюсеи. Неговата страна, която домакинства министерската среща между ЕС и Африка, Карибите и Тихоокеанския басейн, е разположена на територия от 56 785 кв. км. 65 на сто от близо 8-милионното население е заето в селското стопанство. Отглеждат се традиционните култури ямс, маниока, царевица, ориз, просо и сорго. От износните култури се произвеждат памук, кафе, какао. \r\nВодещо място в износа на Того заема добивът на фосфати, като залежите са най-богати в света (81 % съдържание на суровината) и се изчисляват на около 260 млн. тона първокачествена суровина. Открити са и големи залежи на варовик (около 200 млн. т), за усвояването на които е построен завод за цимент и мрамор. Запасите на желязна руда са около 1 млрд. т. Изградени са мощности за преработка на палмово масло, кафе, брашно и памук, както и за текстил, обувки, напитки. \r\nТърговско-икономическите отношения между Того и България са в застой, след като по времето на социализма българските държавни предприятия са осъществявали редовен износ за африканската държава.   \r\n“Споразуменията между нашите държави от времето на социализма са меко казано остарели - трябва да ги актуализираме”, заяви тогоанският външен министър проф. Дюсеи. \r\nМинистър Захариева го запозна и с възможностите за образование за чуждестранни студенти, които предоставят българските университети. Това е първото посещение на български министър в Тогоанската република от установяване на дипломатически отношения през 1974 година.   \r\nВ рамките на визитата си вицепремиерът Захариева разговаря и с колегата си от Федерална демократична република Етиопия Уъркнех Гебейеху. \r\n“България и Етиопия имат много обща история като социалистически страни. Вие бяхте най-големият наш приятел в соцлагера. Аз си спомням, че се научих да шофирам на български трактор, тъй като вашите машини се произвеждаха и у нас - каза министър Гебейеху. - С падането на социализма в двете държави трябва да възстановим нашите отношение на нужното ниво. Ние се нуждаем от вашето ноу хау във високите технологии и сме готови да посрещнем всякакви български инвеститори. Имаме огромно потребление и свободна работна ръка заради непрекъснатия ръст на населението.”   \r\n“България може да се превърне във врата за Етиопия към ЕС. Добри сме във високите технологии и създаването на стартиращи компании. Във вашата страна е и едно от трите български посолства в Субсахарска Африка”, каза министър Екатерина Захариева.   \r\nДо 1974 г. България поддържа добри отношения на сътрудничество с Етиопия. Император Хайле-Селасие посещава България през 1967 г. и 1971 г. След свалянето на монархията през май 1974 г. и периода на вътрешнополитическо укрепване през 1974 - 77 г., двустранните отношения се развиват динамично. Засилва се интензивността на политическите контакти, включително и на най-високо ниво. След 1991 г. не са осъществявани двустранни политически визити на държавно равнище в Етиопия.", "date": "2018.05.30", "title": "Того и Етиопия рестартират бизнесотношенията с България"}
{"url": "http://www.focus-news.net/news/2018/05/30/2527989/ministar-krasimir-karakachanov-na-sreshtata-s-putin-nyama-da-ima-razgovori-na-tema-otbrana-koeto-da-nalaga-da-sam-tam.html", "text": "На срещата с Путин няма да има разговори на тема отбрана, което да налага да съм там. Това каза пред журналисти в Пловдив министърът на отбраната Красимир Каракачанов, предаде репортер на Радио „Фокус”- Пловдив. „Разговорите са само и единствено по отношение на поддръжка на съществуващата вече българска бойна техника”, каза още Каракачанов. Той добави, че въпросът за лицензите не съществуват за българската икономика, въпреки претенциите от руска страна за това през последните 28 години. „Мнението на нашата отбранителна промишленост, която е частна, е, че няма основание за претенции, това е и тезата за България”, каза още министърът на отбраната. Според него няма никакви основания българската военна промишленост да се притеснява, че един ден ще се наложи да плаща за подобни лицензи.\r\nЦветана ТОНЧЕВА", "date": "2018.05.30", "title": "Министър Красимир Каракачанов: На срещата с Путин няма да има разговори на тема отбрана, което да налага да съм там"}
{"url": "http://www.focus-news.net/news/2018/05/30/2527992/temata-balgariya-v-chuzhdite-medii-poseshtenieto-na-boyko-borisov-v-moskva-izpusnatiya-zlaten-shans-za-gazpoprovod-i-izgrazhdaneto-na-patya-odesa-varna-agentsiya-fokus.html", "text": "Украйна и България планират изграждането на път от Одеса до Варна през територията на Румъния, но в Букурещ не изглеждат заинтересовани от проекта, коментира Александър Кава, бивш заместник-министър на транспорта и инфраструктурата на Украйна за изданието „Новое время“.\r\nКъм настоящия момент тежкотоварният транспорт преминава през територията на Молдова и Румъния напълно я устройва това положение, отбелязва експертът. „Румъния се противопоставя на строителството на мост над Дунав между нея и Украйна. Тя е заинтересована транзитът да преминава през територията на Молдова, съответно да стимулира икономиката на републиката. Румъния е в близки отношения с Молдова. Ако има връзка между Украйна и Румъния, Молдова ще остане без печалбите от транзита“, пояснява Кава.\r\nЕвропейският съюз би могъл да повлияе на позицията на Румъния по този въпрос, подчерта на свой ред заместник-председателят на парламентарната комисия по въпросите за транспорта Борис Козир.\r\n*** България ще получи 700 милиона евро повече от европейския бюджет. Това стана ясно след обявяването на разпределението на средствата, което Европейската комисия предлага за периода 2021-2027 година, предава македонската електронна медия „Поглед“.\r\nВодещият принцип за разпределяне на парите остава брутният вътрешен продукт на глава от населението, но към него се добавят следните критерии: нивото на младежката безработица, нивото на образование, проблемите с климата и интеграцията на емигрантите.\r\nПълният бюджет на кохезионната политика за периода 2021-2027 г. ще бъде 373 милиарда евро или със 7% по-малко от сегашния бюджет.\r\nОчаква се в сряда Европейската комисия да обяви правилата за достъп до парите, които ще бъдат заделени за страни, които ще въведат еврото като национална валута, и ще продължат да прилагат реформи в много области.\r\nИдеята на ЕК е, че правителствата на страни извън еврозоната ще бъдат стимулирани с пари, за да продължат да прилагат структурни реформи, особено в икономиката.\r\n*** Изказването на българския президент Румен Радев за необходимостта от изграждането на газопровод „Български поток“, направено в навечерието на неотдавнашната му визита в Русия, може да се изтълкува като желание за възраждане на проекта за „Южен поток“. Но според анализатора от Фонда за национална енергийна сигурност Игор Юшков страната ни вече е изпуснала своя златен шанс, отбелязва EA Daily.\r\nЕкспертът припомни, че Радев имаше предвид не изграждането на нов газопровод, а втори клон на „Турски поток“, който към настоящия момент се строи в акваторията на Турция. Българският държавен глава предлага газопроводът да не преминава през територията на Турция, а да бъде насочен към страната ни. \r\n„Има такъв шанс, но той е малък. Става въпрос за това, че вече никой не желае да разговаря с България, тя не е самостоятелна държава и Русия си направи този извод още от историята с „Южен поток“. Бяха подписани всички документи, включително междуправителствено споразумение, дори издадоха разрешение за строителство, но върху тях започнаха активно да оказват натиск. И в момента, в който те трябваше да решат дали да строят или не, при тях дойде делегация от американски сенатори начело с Джон Маккейн. След разговора с американците българите излязоха и казаха: оттегляме издаденото разрешение за строителство. След това, разбира се, никой не иска да разговаря с тях“, коментира Юшков. \r\nПри това експертът изрази съмнение в това, че има смисъл отново да се преговаря с България, защото може да се повтори същия сценарий. „Първо трябва да се говори с техните куратори, а след това със самите българи“, предложи руският експерт.\r\nСъщевременно Юшков подчерта, че на този етап никой не би направил отстъпка на България. „Когато се обсъждаше „Южен поток“, се говореше – ще ви направим отстъпка и ще получавате пари за транзита. За България това бе свръхизгоден проект. Сега не се говори за подобни ползи. Те изпуснаха своя златен шанс тогава“, заключи Юшков.\r\n*** На силно разклатените отношения между Москва и София може да им бъде даден нов тласък. Президентът на България Румен Радев не успя да постои в Русия, но премиерът Бойко Борисов отлетя в сряда за Москва за среща с лидера на Кремъл Владимир Путин, пише руският вестник „Независимая газета“.\r\nСъгласно думите на Радев, „в последните седмици българското правителство излезе от летаргията по отношение на Русия“. Доказателство за това стана отказът на София да изгони руските дипломати заради случая „Скрипал“. Причината – недостатъчно доказателства за участието на Москва в отравянето на бившия офицер от Главното разузнавателно управление (ГРУ). А много години София едва ли не изпреварваше антируските инициативи на Запада и се показваше като надежден партньор на Запада. Достатъчно е да се припомни, че тя развали три важни съвместни проекти с Русия – газопровода Бургас-Алескандруполис, АЕЦ „Белене“ и „Южен поток“, чрез който не само щеше да бъде доставян природен газ директно до България, но и пари за София от транзита за Балканите и Италия. Стигна се дори дотам, че в България оскверняваха паметници на руски и съветски войници.\r\nИ ето новият поврат в двустранните отношения. Путин оцени визитата на Радев като „добър сигнал за възобновяване на пълноформатните руско-български отношения“ след повече то десетилетие на прекъсване.\r\nЕдин от основните резултати от тази визита стана изказаната от Радев идея за възобновяване на проекта за строителство на газопровод през Черно море – вярно, в нова конфигурация, който държавният глава на страната нарече „Български поток“. Радев припомни, че като цяло въпросът за сигурността за енергийните доставки за България и ЕС като цяло са изключително важни, напомняйки, че Русия по-рано е била стратегически партньор в снабдяването с природен газ, петрол и ядрено гориво.\r\nНо президентът на България има единствено представителни функции, отговаря преди всичко за външнополитическата дейност и има слабо влияние върху взимането на ключови икономически решения – това е прерогатив на Народното събрание. Така че преговорите Радев-Путин бяха по-скоро сондаж за позицията на Москва по въпроса за възобновяване на сътрудничеството в енергийната сфера, направен в навечерието на визитата на Бойко Борисов. \r\nТака че газовата тема отново зазвуча на най-високо държавно ниво. И инициативата на България да се върне към идеята за газопровода се подкрепя в Брюксел от самите официални лица на Европейския съюз, които само преди четири години предупредиха за пагубния характер на монополизма, визирайки Русия, и посочиха нарушения на споразуменията в рамките на Третия енергиен пакет.\r\nИзточник от българската делегация поясни за изданието, че рязката промяна в позицията на София и Брюксел е свързана с опасенията по повод непредсказуемото поведение на Турция. От верен стратегически съюзник на Запада и форпост на НАТО в Близкия Изток тя се превърна в изнудвач на ЕС във връзка с мигрантската криза. Напълно вероятно е Анкара в отговор на възможни санкции на Запада да блокира доставките на газ от Русия за Европа по „Турски поток“. Ето защо в София са уверени, че на Европа й е необходим газопровод през територията на България, която също мечтае да се превърне в газов хъб.\r\nЛюбопитно е какъв отговор ще даде Русия на предложението на България. Взела поука от горчивия опит, изглежда Москва трябва да действа прагматично и да изиска от правителството на България и ЕС „железни“ гаранции, че строителството на газопровода няма да бъде спряно. \r\n***", "date": "2018.05.30", "title": "Темата България в чуждите медии – посещението на Бойко Борисов в Москва, изпуснатия „златен шанс“ за газпопровод и изграждането на пътя Одеса-Варна (Агенция „Фокус“)"}
{"url": "http://www.focus-news.net/news/2018/05/30/2527987/anadolu-agency-sasht-ne-sa-postignali-sporazumenie-s-turtsiya-za-manbidzh.html", "text": "САЩ все още нямат споразумение с Турция за северносирийския район Манбидж, заявиха от Държавния департамент, предава Anadolu Agency.\r\n„Все още нямаме споразумения с турското правителство. По-рано бе обявено, че работната група на САЩ и Турция се срещна в Анкара миналия петък“, заяви говорителят на Държавния департамент Хедър Науърт в хода на ежедневния си брифинг.\r\n„Продължаваме да водим преговори по отношение на Сирия и други теми от общ интерес. Двете страни тогава очертаха контурите на „пътна карта“ за бъдещото сътрудничество, в която е включен и Манбидж“, обясни тя.\r\nНауърт заяви също, че държавният секретар на САЩ Майк Помпео и външният министър на Турция Мевлют Чавушоглу трябва да се срещнат във Вашингтон на 4 юни.\r\nПревод и редакция:", "date": "2018.05.30", "title": "Anadolu Agency: САЩ не са постигнали споразумение с Турция за Манбидж"}
{"url": "http://www.focus-news.net/news/2018/05/30/2527986/voice-of-america-makedoniya-protsesat-za-imeto-e-vav-finalna-faza-shte-ima-referendum-obyavi-zoran-zaev.html", "text": "Никога не сме били по-близо до решение на десетилетния спор за името, обяви премиерът на Македония Зоран Заев на първата годишнина от управлението на кабинета му, предава Voice of America в македонската си редакция. \r\nЗаев се въздържа да коментира кое име е приемливо и за двете страни, след като предложението „Република Илинден Македония\" бе отхвърлено в Гърция. Но лидерът на кабинета в Скопие увери, че процесът е в крайната си фаза и потвърди, че е приета обща рамка, и че ключовата сегмент трябва да бъде затворен в разговори с гръцкия премиер Алексис Ципрас.\r\n„Все още няма нищо договорено. Както съобщиха министрите Никола Димитров и Никос Коциас, бяха договорени принципите и началата на споразумението. Следва разговор между мен и премиера (на Гърция Алексис) Ципрас, вярвам днес, тази вечер, утре или до петък. В този разговор очаквам да направя една стъпка, която е много важна\", заяви Заев, добавяйки: „Никога не сме били по-близо до решение, приятелството между двете страни и двата народа никога не е било по-голямо. Македонският език е потвърден, нашата македонска идентичност е потвърдена. Това не е лесно, но Македония се нуждае от лидерство, за да напредва, а не само от празни думи. Показахме, че сме готови да ръководим и затова ви призовавам, уважаваните граждани, да се присъедините към  нас. Казахме и ще имаме референдум\".\r\nКато възможни условия за провеждането на референдума, Заев спомена за септември и октомври. Частично обясниха етапите на изпълнение на споразумението - първо, ратифицирането му, след това провеждането на референдум.\r\n„Ратифициране преди референдума, за да може Гърция да изпрати писмо до НАТО и да получим покана. Месец по-рано. Но, разбира се, всеки трябва да знае, че референдумът е окончателен. В края на септември, началото на октомври, вероятно ще е точното време. Ще се договорим с всички заинтересовани страни в страната кога ще се проведе този референдум\", обясни министър-председателят на Македония. \r\nГръцкият премиер също демонстрира оптимизъм за решението на 25-годишния спор. „Перспективата за решаване на името се вижда в трудните, но необходими преговори с Бившата югославска република Македония\", подчерта Ципрас.Тереза Герова", "date": "2018.05.30", "title": "Voice of America (Македония): Процесът за името е във финална фаза, ще има референдум, обяви Зоран Заев"}
{"url": "http://www.focus-news.net/news/2018/05/30/2527976/burgas-za-parvi-pat-dvoyki-ot-kolumbiya-san-marino-i-izrael-shte-vzemat-uchastie-v-prestizhnoto-mezhdunarodno-sastezanie-po-sportni-tantsi-kupa-burgas.html", "text": "За първи път двойки от Колумбия, Сан Марино и Израел ще вземат участие в престижното международно състезание по спортни танци „Купа Бургас“. Това стана ясно на пресконференция днес, в която взеха участие зам.-кметът по Европейски политики и Околна среда Руска Бояджиева, председателят на КСТ „Бургас 1975“ Андрей Тодоров и представители на управителният съвет на клуба, съобщиха от Община Бургас. В 33-то издание на турнира ще вземат участие 300 двойки от 24 държави.\r\nТурнирът „Купа Бургас“ ще се проведе в зала „Младост“ 1  и 2 юни. Продажбата на билети ще се осъществява в дните на състезанието на касите пред зала „Младост“. Цената на билетите е 6 лв, като за инвалиди, пенсионери  и деца до 6 години- входът е свободен.\r\nВ 33- издание ще вземат участие топ двойки от Малта, Русия, Латвия, Германия, Италия, Кипър, Турция, Гърция, Сърбия, Румъния, Естония, Азербайджан, Сан Марино, Испания, Молдова, Колумбия, България и др. За състезанието в Бургас идват и 2 двойки от топ 20 на световната ранг листа. Това са Ерик Теста и Федерика Брезо от Италия и Артьом Лясковски и Ксения Запутряева от Израел. От бургаския клуб, който е зомакин на състезанието за купите ще се борят 23 двойки.\r\nТурнирът е кръг от WDSF Open.\r\n„Купа Бургас“ ще се  журира от 13 съдии от 13 страни-членки на WDSF/Световната организация по спортни танци/. Председател на журито е Върджил Григоре от Румъния.\r\nВ него ще участват повече от 48 двойки, от 18 федерации.\r\n„Купа Бургас“ е изключително елитно и оспорвано състезание, което осигурява на участващите двойки изключително висок брой точки за Световната ранг листа.\r\nВ рамките на двата състезателни дни отново ще се проведе и турнирът „Изгряващи звезди“\r\nТо се организира от КСТ „Бургас1975“, Българска федерация по спортни танци и Община Бургас.", "date": "2018.05.30", "title": "Бургас: За първи път двойки от Колумбия, Сан Марино и Израел ще вземат участие в престижното международно състезание по спортни танци „Купа Бургас“"}
{"url": "http://www.focus-news.net/news/2018/05/30/2527995/ministrite-boil-banov-i-nikolina-angelkova-obsadiha-badeshto-satrudnichestvo-v-sferata-na-kulturata-i-turizma-s-ruskiya-si-kolega-vladimir-medinskiy.html", "text": "Министърът на културата Боил Банов, който е в състава на водената от министър-председателя Бойко Борисов делегация в Москва, проведе работна среща с руския си колега Владимир Мединский, съобщиха от правителствената информационна служба. \r\nПо време на срещата българският министър на културата подчерта, че страната ни цени високо развитието на културното сътрудничество между България и Русия, като посочи, че в двустранното партньорство има още потенциал за разширяване. Министрите обсъдиха и по-нататъшното сътрудничество в сферата на културата и културния туризъм. На срещата присъства и министърът на туризма Николина Ангелкова.\r\nПо-рано днес министър Банов участва в срещата, на която премиерите Бойко Борисов и Дмитрий Медведев обсъдиха възможностите за задълбочаване на икономическите отношения между България и Русия. На нея присъстваха още заместник министър-председателят Томислав Дончев, министърът на финансите Владислав Горанов, министърът на енергетиката Теменужка Петкова и министърът на туризма Николина Ангелкова, които са в официалната делегация, водена от премиера Борисов в Москва.", "date": "2018.05.30", "title": "Министрите Боил Банов и Николина Ангелкова обсъдиха бъдещо сътрудничество в сферата на културата и туризма с руския си колега Владимир Мединский"}
{"url": "http://www.focus-news.net/news/2018/05/30/2527993/d-r-georgi-savkov-mbal-svnikolay-lom-izpolzvaemostta-na-leglata-v-bolnitsata-e-72-koeto-e-nad-srednoto-v-stranata.html", "text": "Използваемостта на леглата в болницата е 72%, което е над средното в страната, каза за Радио „Фокус“ – Видин д-р Георги Савков, управител на МБАЛ „Св.Николай“ – Лом. Той посочи, че лечебното заведение няма дългове и получава всеки месец по договор средства за извършената си дейност от РЗОК-Монтана. „Все още не са ни уведомили какви промени ще има при нас с приемането на Националната здравна карта. На областно ниво преди време се събрахме представители на болниците от областта и на здравните учреждения. Изразихме обща позиция срещу   предложенията на Министерството на здравеопазването за съкращаването на около 300 болнични легла в областта. Това е доста драстична мярка, при положение, че болничните легла в областта са около 800“, каза д-р Савков. Той обясни, че на регионално ниво няма как леглата в болниците да са постоянно заети, като посочи за пример вътрешното отделение на болницата в Лом, което през есенно-зимния сезон е препълнено заради грипните епидемии, но през лятото не е така натоварено.\r\nАнна ЛОЗАНОВА", "date": "2018.05.30", "title": "Д-р Георги Савков, МБАЛ „Св.Николай“ – Лом: Използваемостта на леглата в болницата е 72%, което е над средното в страната"}
{"url": "http://www.focus-news.net/news/2018/05/30/2527994/pleven-plevenski-politsai-otkriha-tonove-nelegalno-gorivo-v-mestnostta-tsiganski-bryast.html", "text": "Плевенски полицаи откриха тонове нелегално гориво в местността Цигански бряст, съобщиха от пресцентъра на МВР. Проверката е извършена вчера към 9.30 часа в землището на Кнежа. Установени са 12 пластмасови цистерни, всяка с вместимост по 1 тон. Общото количество на намерените при акцията нефтопродукти е 9,8 тона. Собственикът не е установен, липсват и документи, удостоверяващи плащането, начисляването или обезпечаването на дължимия акциз. От петролния продукт са взети проби за лабораторен анализ. За намереното количество гориво са уведомени служители на Митница-Свищов, които са го иззели с протокол. Работата по случая продължава.", "date": "2018.05.30", "title": "Плевен: Плевенски полицаи откриха тонове нелегално гориво в местността Цигански бряст"}
{"url": "http://www.focus-news.net/news/2018/05/30/2527990/federalnoe-agentstvo-novostey-rusiya-balgarskiyat-premier-se-nadyava-na-skoroshno-razreshavane-na-siriyskiya-vapros.html", "text": "България се надява на скорошно разрешаване на ситуацията в Сирия заради трудностите в европейските страни във връзка с мигрантския поток, съобщи премиерът на България Бойко Борисов в хода на срещата си с руския премиер Дмитрий Медведев, предава руската информационна агенция „Федералное агентство новостей“.\r\nНа срещата двамата са обсъдили икономически въпроси и са засегнали международната тематика, като са разгледали непростата обстановка по света в текущия момент, съобщава РИА Новости.\r\nСлед срещата Борисов проведе преговори с руския президент Владимир Путин в Кремъл, с който също е обсъдил сирийския въпрос.\r\n„Надявам се, че в най-близко бъдеще ситуацията в Сирия ще бъде разрешена, защото ние, цяла Европа, сме подложени на сериозен натиск от страна на мигрантската вълна“, заяви Борисов.\r\nПревод и редакция:", "date": "2018.05.30", "title": "„Федералное агентство новостей“ (Русия): Българският премиер се надява на скорошно разрешаване на сирийския въпрос"}
{"url": "http://www.focus-news.net/news/2018/05/30/2527977/b92-sarbiya-belgrad-shte-otvori-novi-glavi-ot-pregovorite-s-es-na-25-yuni.html", "text": "Сърбия ще отвори нови глави от преговорите за присъединяване към Европейския съюз на 25 юни в Люксемург, са потвърдили пред сръбската държавна агенция „Танюг“ от Европейския съвет в Брюксел, предава белградското радио „Б92“.\r\nЕвропейски дипломатически източници са заявили, че се очаква „най-вероятно“ да се отворят две нови глави.\r\nНо те не отхвърлят възможността страните-членки на ЕС да се съгласят да отворят и още глави на 25 юни.\r\nЗасега Сърбия е отворила 12 от 35-те глави, от които две са временно затворени.\r\n„Броят на отворените глави ще зависи от позицията на страните-членки за това какъв е напредъкът на Сърбия в две ключови сфери –правосъдната реформа и диалога с Прищина“, са потвърдили от Брюксел.\r\nПревод и редакция:", "date": "2018.05.30", "title": "„Б92“ (Сърбия): Белград ще отвори нови глави от преговорите с ЕС на 25 юни"}
{"url": "http://www.focus-news.net/news/2018/05/30/2527998/kurir-v-dubrovnik-shezlongi-i-chadar-mozhe-da-struvat-na-turistite-i-nad-200-evro.html", "text": "В Дубровник шезлонги и чадър може да струват на туристите и над 200 евро, съобщава в репортаж от Задар сръбският вестник \"Курир\". По цялото хърватско крайбрежие стават все по-малко плажовете, на които човек може да постави кърпа и да се наслади на природната красота без да плаща чадър или лежалка, коментира медията. Вестникът привежда десетки примери, в които наемателите дори на най-малките плажове, преследват почиващите, докато не заплатят такса вход, шезлонг или поне чадър, предава Радио „Фокус“ в рубриката „Балкански туристически часовник“. Средната цена, на която се наемат шезлонги и чадъри, извън световните хърватски курорти, се движат между 5 и 20 евро, а входовете са от две до 5 евро. На плажа Бон в Хвар срещу 30 евро се получават два шезлонга и чадър, докато в Дубровник това удоволствие може да ви струва и над 200 евро.", "date": "2018.05.30", "title": "\"Курир\":  В Дубровник шезлонги и чадър може да струват на туристите и над 200 евро"}
{"url": "http://www.focus-news.net/news/2018/05/30/2528003/blagoevgrad-kmetat-d-r-atanas-kambitov-dava-kurban-za-zdrave-na-zhitelite-na-grada-na-3-yuni.html", "text": "Кметът на община Благоевград д-р Атанас Камбитов ще даде традиционен курбан за здраве и благоденствие за жителите и гостите на Благоевград, съобщиха от пресцентъра на Общината. Той ще бъде на 3 юни /неделя/ от 13:00 часа при Мемориален комплекс \"Памет и вяра\", където се издига 33-метровия християнски кръст. Община Благоевград ще осигури и безплатен транспорт за всички жители и гости на Благоевград, желаещи да посетят курбана. Автобуси ще има през 30 минути, като първият ще тръгне в 10:30 часа от спирката при Младежкия дом в Благоевград.\r\nКурбанът за здраве се организира за поредна година по повод църковния празник Свети Дух, който тази година отбелязахме на 28 май.", "date": "2018.05.30", "title": "Благоевград: Кметът д-р Атанас Камбитов дава курбан за здраве на жителите на града на 3 юни"}
{"url": "http://www.focus-news.net/news/2018/05/30/2527996/skopskata-televiziya-sitel-120-evro-shte-struva-na-turistite-shezlong-v-cherna-gora-vhoda-za-plazhovete-shte-se-zaplashta-dopalnitelno.html", "text": "120 евро ще струва на туристите шезлонг в Черна гора, като вход за плажовете ще се заплаща допълнително. Така е озаглавен специален репортаж, излъчен от скопската телевизия \"Сител\". Електронното издание \"Фактор\" допълва информацията с това, че Черна гора държи рекорда за най-скъпи шезлонги за почиващите, като на Кралския плаж в Будва чадър с шезлонг вече надхвърли 120 евро. Медията цитира кмета на Будва, Драган Крапович, който твърди, че за компенсация през тази година са предвидени плажове, на които няма да се наемат шезлонги и чадъри, предава Радио „Фокус“ в рубриката „Балкански туристически часовник“. Според запознати това е малко вероятно, тъй като дори и скалите в Черна Гора вече са претрупани от шезлонги и дървени лежалки.", "date": "2018.05.30", "title": "Скопската телевизия \"Сител\": 120 евро ще струва на туристите шезлонг в Черна гора, входа за плажовете ще се заплаща допълнително"}
{"url": "http://www.focus-news.net/news/2018/05/30/2527999/stara-zagora-parviyat-vipusk-dobrovoltsi-ot-detsko-politseysko-upravlenie-poluchi-diplomite-si.html", "text": "Децата от четвърти В клас на Начално училище „Димитър Благоев“ получиха днес дипломите си за завършено обучение по програмата на МВР „Детско полицейско управление“, съобщиха от пресцентъра на Община Стара Загора. В продължение на две години децата са се запознали с работата на полицейските служители, на пожарникарите, на съдиите. Участвали са в различни ситуации свързани с полицейското разследване. \r\nНа тържествената церемония присъстваха Делян Иванов, секретар на Община Стара Загора, главен инспектор Николай Колев, началник на Първо районно управление „Полиция“, обучителите на децата от полицейското управление и Районната дирекция „Пожарна безопасност и защита на населението“, съдия Дарина Стоянова от Районния съд, Донка Вътева, секретар на Местната комисия за борба срещу противообществените прояви на малолетните и непълнолетните. \r\n„През 2016 година стартирахме програмата. Имахме пълната подкрепа на родители и учители. Децата се включиха с голямо желание в занятията. Благодарим на Община Стара Загора и на секретаря Делян Иванов за подкрепата и помощта“, каза Кремена Маринова, инспектор Детска педагогическа стая. \r\nДецата показахa какво са научили във викторина, в която отговаряха на въпроси за отличителните знаци, помощни средства и вещи на полицая, кои са уязвимите участници в движението по пътищата, как да действат при пожар и кои са основните въпроси, на които трябва да се отговори при разследване на престъпление. Решаваха и казус как трябва да се постъпи при извършено конкретно престъпление - кражба от автомобил. \r\nВсички участници в програмата произнесоха клетва-обещание да бъдат винаги будни граждани, да спазват правилата и законите в страната. \r\n„Аз като гражданин на Стара Загора и представител на местната власт съм горд с Вас, трябва да вярвате в това, което обещахте, и да спазвате правовия ред. Благодаря ви, че сте положили усилия и със сигурност ще бъдете от полза на България в бъдеще“, каза Делян Иванов. \r\nТой и Николай Колев раздадоха на децата удостоверения, плакети и предметни награди.   \r\n„Всички бяха много активни, придобиха повече житейски опит, макар че са още на 10 години. Благодарим от сърце за положените усилия и за всичко, на което ни научихте“, сподели класната ръководителка на децата Мария Георгиева. \r\nНакрая всеки участник в програмата остави спомен за своя незабравим миг в обучението на специално табло, което ще се чете от следващите доброволци.", "date": "2018.05.30", "title": "Стара Загора: Първият випуск доброволци от „Детско полицейско управление“ получи дипломите си"}
{"url": "http://www.focus-news.net/news/2018/05/30/2528002/mladite-i-nachinaeshti-fermeri-poluchiha-podkrepa-ot-ep.html", "text": "Подкрепата за младите земеделски стопани да продължи и в новата Обща селскостопанска политика (ОСП) и максималното равнище на финансиране да се увеличи над 2%. Това одобриха евродепутатите при гласуването на Доклада относно прилагането в ЕС на инструментите в рамките на ОСП за младите земеделски стопани след реформата от 2013 г., съобщиха от пресофиса на евродепутата Момчил Неков. \r\n„Достъпът до земя е главната пречка за младите земеделски стопани. Справянето с проблема изисква повторна оценка на схемата на директни плащания и създаване на стимули за по-възрастните земеделски стопани да прехвърлят стопанствата си на по-младите поколения“, се казва в приетия доклад от Европейския парламент (ЕП).\r\n„Изключително трудният достъп до земя, която остава концентрирана в ръце на малко производители, особено в страни като моята - България, е една от най-сериозната причина за невъзможността младите хора да видят в селското стопанство потенциален поминък и занимание особено в необгладотелствани региони като планинските. За това е необходимо въвеждането на стимули и насърчаване на младите“, заяви по време на гласуването евродепутатът от Групата на социалистиите и демократите Момчил Неков. \r\n„Европейското селско стопанство е на ръба на криза - демографска и поколенческа. За това смяната на поколенията трябва да бъде един от приоритетите на бъдещата обща селскостопанска политика (ОСП), като трябва да има и национални стратегии, отразяващи нуждите на отделните държави в подкрепа на младите земеделски производители. Смятам, че мярката „Млад земеделски производител“ е инструмент в правилната насока“, заяви още Неков. \r\nС приетия доклад ЕП препоръчва да се намалят административните пречки и да се даде по-голяма гъвкавост на земеделските стопани в ЕС. \r\nЕвродепутатите препоръчват достъпът до финансиране на младите фермери да се подобри чрез субсидирани лихвени проценти върху заемите и  по-специално чрез въвеждането на финансови инструменти за предоставяне на безлихвени заеми за инвестициите на младите земеделски стопани.\r\nЕП прие в доклада и поправки на българския евродепутат Момчил Неков,  с които той настоява за по-специален подход към младите земеделски производители в регионите с ограничение - най-вече планинските райони, чрез въвеждане на допълнителен коефицент за подкрепа.\r\nВ доклада се отбелязва, че държавите членки имат възможността да прилагат допълнителни инструменти посредством двата стълба на ОСП, и насърчава държавите членки, изправени пред специфични географски предизвикателства, като например планински или в някои случаи необлагодетелствани региони, да разгледат възможността за въвеждане на коефициент на умножение (например 2), който да взема под внимание броя на реколтите на година или видовете култури, които могат да бъдат отглеждани там, при предоставянето на подкрепа на младите земеделски стопани, които искат да осъществят дейност в тези региони, с цел да бъдат стимулирани дейностите в тези региони в опит за преодоляване на съществуващите в тях демографски предизвикателства.\r\nДокладът относно прилагането в ЕС на инструментите в рамките на ОСП за младите земеделски стопани след реформата от 2013 г. беше приет от ЕП с мнозинство (472– за, 34 против и 136 въздържали се).", "date": "2018.05.30", "title": "Младите и начинаещи фермери получиха подкрепа от ЕП"}
{"url": "http://www.focus-news.net/news/2018/05/30/2527997/sluzhitelite-na-bolnitsite-vav-vratsa-i-lovech-poluchiha-zaplatite-si.html", "text": "Министерството на здравеопазването преведе дължимите средства за заплати на персонала в болниците МБАЛ \"Проф. д-р Параскев Стоянов\", Ловеч и МБАЛ „Христо Ботев“, Враца, съобщиха от пресцентъра на министерството. \r\nСлужителите в областната болница в Ловеч получават заплатите си за месеците февруари, март и април 2018 г. Работещите в МБАЛ Враца получават възнагражденията си за месеците март и април т.г.  \r\nПо този начин здравното министерство изпълни Решението на Министерския съвет от 23 май 2018 г. болницата в Ловеч да получи 1 022 985 лв., а тази във Враца - 1 200 128 лв. Средствата се предоставят от МЗ като безлихвена възмездна финансова помощ за разходи за персонал. \r\nКъм днешна дата вече е преодоляно забавянето при изплащането на възнагражденията на работещите в двете болници.", "date": "2018.05.30", "title": "Служителите на болниците във Враца и Ловеч получиха заплатите си"}
{"url": "http://www.focus-news.net/news/2018/05/30/2528004/silistra-ot-dnes-zapochvat-praznenstvata-po-sluchay-1-yuni-mezhdunarodniya-den-na-deteto-v-obshtina-alfatar.html", "text": "От днес започват празненствата по случай 1 юни - Международния ден на детето в община Алфатар. Това съобщиха от пресцентъра на Общината.\r\nНа 30 май Общината организира екскурзия до гр. Варна за учениците от ОУ „Христо Ботев“ гр. Алфатар, за децата от ДГ „Щастливо детство“ гр. Алфатар и филиала в с. Бистра.  Децата имаха възможност да се забавляват в морската ни столица като посетиха Делфинариума, Зоопарка, Аквариума, Планетариума и Зоологическата градина.\r\nНа 31 май, утре, празникът ще започне в 13.00 часа кметът на община Алфатар г-жа Янка Господинова ще раздаде награди на всички участвали в конкурса на тема „Не, на тютюнопушенето, алкохола и дрогата!“. В 14.00 е подготвена поредната изненада, кинопрожекция с 3D филм за всички малчугани. От 16.00 ще бъде прожектиран филм за по-големите момичета и момчета.\r\nНа 1 юни, Международният ден на детето ще започне в 10.00 часа със спортен празник в двора на ОУ „Христо Ботев“ гр. Алфатар. Безброй забавни и състезателни игри. Много награди. В 12.00 на площада пред НЧ „Йордан Йовков – 1894г.“ гр. Алфатар децата ще могат да рисуват, пеят и танцуват. Очаква ги празнично шоу поднесено от актьори с шоу-спектакъл „Мечо Пух“.  В 14.00 ще се състои най-голямата изненада от г-жа Господинова, която засега ще остане в тайна. В 15.00 кметът на Общината ще разреже празнична торта за всички деца.", "date": "2018.05.30", "title": "Силистра: От днес започват празненствата по случай 1 юни - Международния ден на детето в община Алфатар"}
{"url": "http://www.focus-news.net/news/2018/05/30/2528007/nachalnikat-na-shtaba-na-voennomorskite-sili-na-rumaniya-aleksandru-marshu-e-na-poseshtenie-na-balgarskite-voennomorski-sili.html", "text": "От 30 май до 1 юни 2018 година на посещение във Военноморските сили е началникът на Щаба на ВМС на Р. Румъния вицеадмирал Александру Мършу, съобщиха от пресцентъра на ВМС.\r\nНа 30 май 2018 година вицеадмирал Мършу бе посрещнат с официална церемония пред Щаба на флота, където той се срещна с командира на ВМС контраадмирал Митко Петев. След проведена среща контраадмирал Петев и вицеадмирал Мършу посетиха Пункт за базиране Варна и минен ловец „Цибър”.", "date": "2018.05.30", "title": "Началникът на щаба на Военноморските сили на Румъния Александру Мършу е на посещение на Българските военноморски сили"}
{"url": "http://www.focus-news.net/news/2018/05/30/2528005/vestnik-vecher-epidemiya-ot-morbili-zastrashava-nachaloto-na-turisticheskiyat-sezon-v-harvatiya.html", "text": "Началото на туристическия сезон в Хърватия е застрашен от епидемия от морбили (дребна шарка), предупреждава вестник \"Вечер\". \r\nМедията съобщава, че във вторник здравните служби в Дубравник са съобщили за първите случаи на хоспитализирани с диагнозата дребна шарка, което незабавно създаде паника от евентуална епидемия. Според изданието причините за такава могат да се търсят в изключително високия брой неваксинирани деца, който в самия Дубровник достига до 60%, а в района около града и по крайбрежието  представлява 45%, предава Радио „Фокус“ в рубриката „Балкански туристически часовник“. \r\nХърватските медии очевидно задават резонния въпрос - кога може да се очаква избухване на епидемията от морбили, подобна на тази в Сърбия, която вече успя да отнеме 15 човешки живота. \r\nМестните епидемолози твърдят, че високият процент неваксинирани деца се дължи на недоверието, което родителите им имат към ваксините и  опасенията, за отражението им върху здравето на детето. Лекарите смятат, че липсата на епидемия в Южна Хърватия и по Адриатическото крайбрежие засега се дължи единствено на чистата случайност, а не толкова на предохранителни и здравни мерки.", "date": "2018.05.30", "title": "Вестник \"Вечер\": Епидемия от морбили застрашава началото на туристическият сезон в Хърватия"}
{"url": "http://www.focus-news.net/news/2018/05/30/2528010/veliko-tarnovo-s-137-e-namalyala-prestapnostta-v-oblastta-ot-nachaloto-na-godinata.html", "text": "С 13,7% е намаляла престъпността в област Велико Търново от началото на годината. Това съобщи директорът на ОДМВР – Велико Търново ст. комисар Димитър Машов, предаде репортер на Радио „Фокус“ – Велико Търново. Общият брой престъпления, регистрирани на територията на областта от начало на годината до настоящия момент, са 1111. За същия период на 2017 година те са били 1287. Отчита се намаление с 176 престъпления. През първите пет месеца на годината се наблюдава намаление на извършени престъпления по линия на кражби, измами и противозаконно отнемане на моторни превозни средства, но се отчита ръст има при престъпленията, свързани с наркотичните вещества. Ст. комисар Машов съобщи, че за периода са регистрирани 27 случая на хулиганство, 83 случая на наркотични вещества, 7 случая на противозаконно отнемане на  МПС и 15 случая на телефонни измами. Той отчете 20 палежа, 418 извършени кражби, 9 извършени грабежа и 2 случая на умишлено убийство, единият от които все още се разследва. Разкриваемостта по отношение на грабежите е 33,33%. За същия период на миналата година те са били 7 или с два повече. 213 от кражбите са разкрити, или разкривеамостта е  50,96%. През 2017 са регистрирани 457 кражби, като от тях разкрити са 235 или разкриваемостта е била 51,42%. Три от противозаконните отнемания на МПС са разкрити, а по 4 работата продължава. През 2017 година тези случаи са били 15. Отчита се спад при този вид престъпления с над 50%. Ст. комисар Машов отчете добри резултати и по отношение на престъпленията, свързани с наркотични вещества. „Работа по този вид престъпления е сред основните приоритети на ОДМВР, редом с телефонните измами, акцизните стоки и кражбите. По отношение на престъпленията, свързани с  наркотични вещества, имаме няколко много сериозни реализации, при които бяха иззети сериозни количества наркотици. Разбита е и  една лаборатория за амфетамини“ , посочи директорът на ОДМВР – Велико Търново. Той допълни, че са иззети общо 200 гр. амфетамини и около 23 кг. марихуана от началото на годината.\r\nНадежда КРЪСТЕВА", "date": "2018.05.30", "title": "Велико Търново: С 13,7% е намаляла престъпността в областта от началото на годината"}
{"url": "http://www.focus-news.net/news/2018/05/30/2528001/ria-novosti-premierat-na-balgariya-posochi-sferite-v-koito-mozhe-da-se-satrudnichi-po-aktivno.html", "text": "Русия и България биха могли да сътрудничат по-активно в сферите на туризма и селското стопанство, смята българският премиер Бойко Борисов, предава РИА Новости.\r\n„Бихме могли да работим по-активно в сферата на туризма, както и в сферата на селското стопанство. Можем да обсъдим тези аспекти на нашите отношения“, заяви Борисов на срещата с президента на Русия Владимир Путин.\r\nПремиерът на България изрази благодарност за възможността да се срещне с руския президент в Кремъл и да обмени с него мисли за ситуацията по света и в региона на Западните Балкани.\r\nСпоред неговите думи, България сътрудничи успешно с руските специални служби в борбата с тероризма и в сферата на сигурността.\r\nПревод и редакция:", "date": "2018.05.30", "title": "РИА Новости: Премиерът на България посочи сферите, в които може да се сътрудничи по-активно"}
{"url": "http://www.focus-news.net/news/2018/05/30/2528006/d-r-mariya-radoykova-mbal-ivan-skenderov-gotse-delchev-opredeleno-e-restriktivna-natsionalnata-zdravna-karta.html", "text": "Определено е рестриктивна Националната здравна карта, защото по-малък брой пациенти ще могат да се лекуват в болницата, което ще донесе по-малко приходи за лечебното заведение. Това коментира за Радио „Фокус“- Пирин д-р Мария Радойкова, управител на МБАЛ „Иван Скендеров“ в Гоце Делчев. “Това ще доведе до ограничаване достъпа на населението, което обслужваме в доболничната помощ, тъй като намаленият брой легла ще доведе до по-малък прием на пациенти, които имат нужда от болнично лечение. Предполагам, че ще се появи едно напрежение сред персонала и нашите пациенти, което ще доведе до затруднение в работата“, коментира още д-р Радойкова. По думите й тези промени няма да доведат до по-ефективно изразходване на средства за здравеопазване. Болницата в Гоце Делчев обслужва население от над 70 000 души от 4 общини. Лечебното заведение има 9 отделения със 150 легла. Според управителя доктор Мария Радойкова, това е оптималният брой легла спрямо броя на населението, което обслужва болницата.\r\nЛора КАЛЧЕВА", "date": "2018.05.30", "title": "Д-р Мария Радойкова, МБАЛ „Иван Скендеров“ - Гоце Делчев: Определено е рестриктивна Националната здравна карта"}
{"url": "http://www.focus-news.net/news/2018/05/30/2528008/smolyan-kmetat-na-chepelare-slavka-chakarova-napravi-parva-kopka-po-proekt-za-izgrazhdane-na-novo-energospestyavashto-ulichno-osvetlenie-v-pamporovo.html", "text": "Кметът на Чепеларе Славка Чакърова направи първа копка в к.к. Пампорово по приетия проект „Изграждане на ново енергоспестяващо улично осветление по пътя към творчески дом „Пампорово – БНТ“ и хотел „Евридика“, к. к. Пампорово“ от Национален доверителен екофонд. Това съобщиха от пресцентъра на Община Чепеларе. С това се даде и стартът на строителната линия, като срока за изпълнение е 58 календарни дни от 30.05.2018 година. Основен възложител по проекта е Община Чепеларе. Предвидена е реконструкция на съществуващо трасе, т.е. ще се подмянят стълбове и осветителни тела. През юли 2016 година е подадено първото заявление за интерес към проекта. През 2017 година вече се кандидатства по него. На 27.2.2018 година е реализирана и трета фаза от проекта за подмяна на уличното осветление в Пампорово и се подписва договора.\r\nНа първата копка освен кметът на Чепеларе Славка Чакърова, присъстваха Пантелей Мемцов – зам.-кмет, Николина Денева – представител от „Архстрой консулт“ ООД – строителен надзор по проекта и представители на „Адванс Строй“ ЕООД – изпълнители на проекта.\r\n„Политиката на фонда е съсредоточена в това, средствата да се използват качествено, тъй като са публични“, каза представителят на „Национален доверителен екофонд“ Галина Велева. От своя страна кметът на Чепеларе изказа благодарност и изрази надежда в бъдеще отново да работят заедно за реализация на по-мащабни проекти.", "date": "2018.05.30", "title": "Смолян: Кметът на Чепеларе Славка Чакърова направи първа копка по проект за изграждане на ново енергоспестяващо улично осветление в Пампорово"}
{"url": "http://www.focus-news.net/news/2018/05/30/2528013/veselin-iliev-starshi-spasitel-na-burgaskiya-plazh-nay-mnogo-intsidenti-v-moreto-stavat-v-dnite-mezhdu-20-yuli-i-20-avgust.html", "text": "Най-много инциденти в морето стават в дните между 20 юли и 20 август. Това каза за Радио „Фокус“ – Бургас Веселин Илиев, старши спасител на бургаския плаж. По думите му морето има над 22 състояния. „Три са флаговете – зелено, жълто и червено и те фактически не могат да определят колко е опасно реално морето. Затова са спасителите, да дават указания. Нека хората да следват съветите и а спасителите и да избягват неохраняемите плажове, каза още Илиев.\r\nСпоред него най-много инциденти има около моста на Бургас в 200-метровата неохраняема ивица на плажа на солниците, до Лугата. „Там дъното изведнъж става дълбоко, има много камъни и много подводни течения. Много е силно течението. Бих посъветвал хора, когато излязат от лугата и отидат да се мият да са при група, а не самостоятелно. Няма нужда от излишна смелост, защото точно тя води до инцидентите“, добави Илиев.\r\nВеселина НИКОЛОВА", "date": "2018.05.30", "title": "Веселин Илиев, старши спасител на бургаския плаж: Най-много инциденти в морето стават в дните между 20 юли и 20 август"}
{"url": "http://www.focus-news.net/news/2018/05/30/2528016/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас, съобщи за Радио „Фокус“ – Бургас дежурният в Областно пътно управление – Бургас. Времето е слънчево, пътните настилки са сухи и нормално проходими.\r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е до края на годината.\r\nНатоварено е движението по централните бургаски улици и булеварди  „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“. По-интензивен е автомобилният трафик в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“.\r\nДеница ДИМИТРОВА", "date": "2018.05.30", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2018/05/30/2528000/elena-yoncheva-bsp-boyko-borisov-e-osaden-za-kleveta-ima-dokumenti.html", "text": "Бойко Борисов е осъден за клевета, има документи. Позорно е един премиер да се опитва да избяга от отговорност. Това написа говорителят на ПГ на \"БСП за България\" Елена Йончева във \"Фейсбук\", съобщиха от пресцентъра на Националния съвет на БСП. \r\n\"По повод на изречените от трибуната на парламента думи от заместник-председателя на НС Емил  Христов, който оспори, че Бойко Борисов е осъден за клевета, напомням: \r\nБългарският съд осъди Бойко Борсов и ГЕРБ за разпространение на клевета. Считам, че е позорно един премиер да се опитва да избяга от своята отговорността, при наличието на толкова публично признати, известни и документирани факти. Той трябва да си подаде оставка или поне да се извини. Защото от позицията, която заема – лидер на партия, не просто е наклеветил един журналист и кандидат- депутат. Той превърна тази многократно изречена лъжа пред националните медии в свой инструмент в предизборната кампания\", пише Йончева. \r\nТя посочва какво се пише в  съдебното решение от 17 май 2018 г.: “Съдът реши: осъжда Бойко Методиев Борсов и партия ГЕРБ да платят солидарно на Елена Николова Йончева сумата от 5000 лева обезщетение за претърпени неимуществени вреди от накърнена чест и достойнство, причинени от противоправно поведение на Бойко Борисов, изразяващо се в отправяне на неверни твърдения”.\r\n\"Ще напомня, че според чл. 147 от НК – “ една от характеристиките на клевета е, че е невярно твърдение, което позори и е разгласено публично”.\r\nБойко Борисов наговори клевети, повтори ги многократно по всички национални медии - в продължение на цяла една предизборна кампания, през март 2017. Това не бяха изпуснати реплики на Борисов, а съзнателно и многократно повтаряни думи. Когато казах, че ще го дам под съд, той отговори в национален ефир, че ще участва в един такъв процес “с удоволствие”.  \r\nЩе напомня само една от клеветите на Борисов. Например, на  12 март 2017 той казва пред журналисти, след мое участие в телевизионно студио като кандидат за народен представител: “ Та туй ново лице, което си позволи да каже, че ГЕРБ краде…ако продължи да каже още една дума, ще наруша закона и ще изляза да кажа как бяхме принудени милиони да платим за нея. Много добре си спомням предишния мандат как платихме едни големи пари, милиони….казах просто да си мери приказките. Но тя прекрасно знае за какво става въпрос….тогава беше първа дама и казах просто да си мери приказките”. \r\nЕто още един цитат от ББ, думи, казани пред медиите: “Ако иска да ме съди, ще призова специализираната прокуратура да извади всичко, което сме платили насила. С постановление сме платили близо 2 милиона.”\r\nПърво - чрез своя адвокат, Борисов казва, че тези думи не са се отнасяли за мен. Ето какво твърди адвокатът му – описано в решението на съда. “По нищо от изявлението му (на Бойко Борисов) не става ясно, че действително се говори за ищцата, поради това не може да бъде направено заключение, че говори за ищцата.” \r\nВторо - адвокатът му вероятно счита, че е нормално подобни клевети да се изричат по време на  предизборна кампания. В решението на съда четем какви са аргументите му : “в случая не е налице противоправно деяние, тъй като изразеното твърдение е част от предизборна политическа кампания, като по този начин не може да се приеме, че в конкретната ситуация прави опит да злепостави ищцата “. \r\nТрето - Бойко Борисов, чрез своя адвокат, даже оспорва автентичноста на записите. Ние предоставихме и видеозаписи с думите на   Борисов – излъчени от националнте медии, показани в  социалните мрежи, както и пълен видеозапис, качен на неговата фейсбук странца. Борисов, чрез своя адвокат, твърди, че тези записи може да са манипулирани, а по отношение на своята фейсбук медия – че той нямал достъп до нея.\r\nСъдът назначи експертиза и доказа, че въпросните записи по националнте телевизии и други медии не са манипулирани. Ето какво се казва в решението само за един от записите, излъчен от национална медия: ”Съдът намира за установено по несъмнен начин съдържаниеито на предаването. Затова е неоснователно възражението на ответната страна за това, че записът е бил манипулиран и обработен”.\r\nИ още нещо, което е важно. Съдът е дал на Бойко Борисов възможността, чрез неговия адвокат, да предостави доказателства – от разузнаването и от финансовото министерство, които да потвърждават неговите думи. Такива Бойко Борисов не е предоставил\", пише още Елена Йончева в социалната мрежа.", "date": "2018.05.30", "title": "Елена Йончева, БСП: Бойко Борисов е осъден за клевета, има документи"}
{"url": "http://www.focus-news.net/news/2018/05/30/2528015/dots-emil-kovachev-mezhdu-10-i-14-ot-novorodenite-vav-varna-sa-nedonoseni.html", "text": "Между 10 и 14 % се движи броят на недоносените бебета във Варна. Най-малкото новородено, проплакало в Специализираната АГ болница от началото на годината е тежало 750 грама, съобщи за Радио „Фокус“ – Варна директорът на здравното заведение доц. Емил Ковачев. По думите му през миналата година в болницата са извършени общо 2178 раждания. В сравнение с 2016 година, те са с около 90 по-малко. От началото на 2018-та година са се родили 865 деца. Засега темпът е нормален за този период на годината, обобщи доц. Ковачев. Специалистът коментира, че процентът на недоносените бебета остава непроменен в последните години не само във Варна, но и в цялата страна, и в други европейски държави. Във морския град се отчита по-висок процент, защото тук идват повече жени с проблемни бременности, обясни още доц. Ковачев. Той отчете, че преждевременното раждане е един от нерешените проблеми в съвременното акушерство, въпреки модерните медикаментозни грижи. Това, според него е и една от основните причини за ранната детска смъртност, заедно със сепсиса и некротичните ентероколити.\r\nДиана СТОЕВА", "date": "2018.05.30", "title": "Доц. Емил Ковачев: Между 10 % и 14 % от новородените във Варна са недоносени"}
{"url": "http://www.focus-news.net/news/2018/05/30/2528017/ea-daily-arkadiy-babchenko-zayavi-v-direkten-efir-che-e-zhiv.html", "text": "Руският журналист Аркадий Бабченко, за чието убийство стана известно на 29 май, е жив. На 30 май той сам заяви това в директен ефир на телевизионния канал „Дождь“, предава руската информационна агенция EurAsia Daily.\r\nКакто бе съобщено по рано, медиите предадоха, че Бабченко е застрелян във вторник вечерта в Киев. Украинската полиция възбуди наказателно дело за деянието. Следственият комитет на Русия също заяви, че ще проведе разследване. Министър-председателят на Русия Владимир Гройсман по-рано заяви, че е убеден в това, че Русия е участвала в убийството на журналиста.\r\nПревод и редакция:", "date": "2018.05.30", "title": "EA Daily: Аркадий Бабченко заяви в директен ефир, че е жив"}
{"url": "http://www.focus-news.net/news/2018/05/30/2528018/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.30", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/05/30/2528009/tass-zapochna-savmestnata-preskonferentsiya-na-vladimir-putin-i-boyko-borisov-rusiya-e-gotova-da-se-varne-kam-proekta-aets-belene.html", "text": "Президентът на Русия и премиерът на България Бойко Борисов провеждат съвместна пресконференция след края на преговорите помежду си, излъчвана на живо от руската агенция ТАСС.\r\nКакто бе съобщено по-рано, страните планираха да обсъдят „проблематиката на по-нататъшното развитие на руско-българското сътрудничество и актуални международни въпроси“.\r\nВладимир Путин заяви, че Русия е готова да се върне към проекта АЕЦ \"Белене\", ако и България също е съгласна на това.\r\nПревод и редакция:", "date": "2018.05.30", "title": "ТАСС: Започна съвместната пресконференция на Владимир Путин и Бойко Борисов, Русия е готова да се върне към проекта АЕЦ \"Белене\""}
{"url": "http://www.focus-news.net/news/2018/05/30/2528014/prezidentat-na-rusiya-vladimir-putin-s-premiera-boyko-borisov-se-razbrahme-da-postignem-dogovorki-za-sahranyavaneto-na-voennite-ni-pametnitsi-na-balgarska-zemya.html", "text": "С премиера Бойко Борисов се разбрахме  да постигнем договорки за съхраняването на военните ни паметници на българска земя. Това каза президентът на Руската федерация Владимир Путин след среща с българския премиер Бойко Борисов в Кремъл, предаде репортер на Агенция „Фокус“. По думите му военните паметници на българска земя на загиналите десетки хиляди руски и съветски войни са много важни. „Над 300 хил. руски граждани се явяват собственици на имот в България. Руските инвестиции в недвижими имоти в България стигат над 5 млрд. долара. „Искам да благодаря на българския премиер за откритата и съдържателна среща“, каза Путин.", "date": "2018.05.30", "title": "Президентът на Русия Владимир Путин: С премиера Бойко Борисов се разбрахме да постигнем договорки за съхраняването на военните ни паметници на българска земя"}
{"url": "http://www.focus-news.net/news/2018/05/30/2528020/ministarat-za-balgarskoto-predsedatelstvo-lilyana-pavlova-i-predsedatelyat-na-ep-antonio-tayani-podpisaha-15-evropeyski-zakonodatelni-akta.html", "text": "Лиляна Павлова, министър за Българското председателство на Съвета на ЕС, и Антонио Таяни, председател на Европейския парламент, подписаха 15 законодателни акта. Подписването се състоя в Страсбург днес, 30 май. \r\nЦел на въвеждането на новите правила и на промяната в регламентите е хармонизиране на правилата и нормите във всички страни от ЕС от една страна и въвеждането на допълнителни регулации. Те ще доведат до намаляване на бюрокрацията, по-висока безопасност и опазване на околната среда. Това съобщиха от пресцентъра на Министерство за Българското председателство на Съвета на ЕС 2018.\r\nЕдин от документите е предложение за изменение на директива относно енергийните характеристики на сградите. Повишаването на енергийната ефективност е един от начините за подобряване на качеството на живот на гражданите. То помага за преминаването към нисковъглеродна икономика, която на свой ред генерира икономически растеж, увеличава инвестициите и създава работни места. Директивата ще влезе в сила 20 дни след публикуването й в официалния вестник на ЕС. Срокът за транспонирането на това законодателство е 20 месеца.\r\nДруго предложение на Европейския парламент и на Съвета са допълнителни мерки срещу изпирането на пари и финансирането на тероризъм. Директивата цели да се спрат средствата за престъпни дейности, без да се възпрепятства нормалното функциониране на платежните системи, основните права и икономическите свободи. Изменението на Директива 2015/849 е част от план за действие, започнат след терористични атаки през 2016 г. и съответства на необходимостта от повишаване на сигурността в Европа.\r\nОсновните промени включват: разширяване на достъпа до информация относно действителните собственици; повишаване на прозрачността във връзка със собствеността на дружествата и доверителната собственост; справяне с рисковете, свързани с предплатени карти и виртуални валути; сътрудничество между звената за финансово разузнаване; подобряване на контрола върху трансакции с участието на високорискови трети държави.\r\nНова правна рамка се приема и срещи срещу нелоялната конкуренция. С регламента се изменя съществуващите правила, които вече позволяват налагането на по-високи мита върху дъмпингов или субсидиран внос с цел да се осигури по-добра защита на производителите от ЕС. С регламентa се цели да се повиши прозрачността и предвидимостта на временните антидъмпингови и антисубсидийни мерки. Сред тях са възможността да се образуват разследвания без официално искане от страна на отрасъла, улесняване налагането на по-високи мита в конкретни случаи и други мерки и други.\r\nДопълнителни правила уеднаквяват стандартите в ЕС за биологичното производство и етикетирането на биологични продукти. Те имат за цел да насърчат развитието на този вид производство в ЕС, да гарантират лоялна конкуренция за земеделските стопани и оператори, да предотвратят измамите и нелоялните практики и да подобрят доверието на потребителите. По отношение на биопродукцията от 1 януари 2021 г. освен опростяване на правилата за производство и за сертифицирането за малките земеделски стопани, се засилва контрола по цялата верига на доставки и се разширява обхвата на продукти, които ще бъдат засегнати от новите правила за органично производство (напр. сол, корк, пчелен восък, мате, лозови листа, сърцевини от палмово дърво) и допълнителни правила за производство (напр. за отглеждането на елени, зайци и домашни птици). \r\nОт 1 септември 2020 г. ще се прилага и подписания днес регламент за реформа на системата за одобряване на типа и надзор на пазара на моторни превозни средства и техните ремаркета в ЕС. Новите правила целят да се постигне по-високо ниво на безопасност и подобряване на екологичните характеристики на превозните средства, а за гражданите - по-добро здраве и опазване на околната среда. Хармонизирането на законодателството в целия ЕС ще намали различията при тълкуването и прилагането на правилата от техническите служби. \r\nПроменят се и няколко директиви, касаещи депонирането на отпадъци. „Пакетът за отпадъците“ е свързан с приоритета на Европа да върви към кръгова икономика и затварянето на жизнения цикъл на продукта - от производството и потреблението до управлението на отпадъците. Държавите-членки ще трябва да се стремят към повторното използване на битови отпадъци и тяхното рециклиране: до 2025 г. - 55%; до 2030 - 60%; до 2035 - 65%. До 1 януари 2025 г. се въвежда разделно събиране на текстилни изделия и опасни отпадъци от домакинствата. Определят се и конкретни цели за рециклиране на опаковки. До 31 декември 2023 г. трябва да бъде осигурено разделно събиране или рециклиране на биологични отпадъци от източника на такива (напр. домашно компостиране). Новите правила допълват вече съществуващото законодателство за разделно събиране за хартия и картон, стъкло, метали и пластмаса. \r\nПодписва се и регламент, с който се въвежда рамка за включването на емисиите и поглъщанията на парникови газове от земеползването, промените в земеползването и горското стопанство (ЗПЗГС, LULUCF) в рамката в областта на климата и енергетиката до 2030 г. Този законодателен акт ще помогне за намаляване на емисиите на парникови газове в ЕС в периода 2021—2030 г. чрез по-добра защита и управление на земите и горите в Съюза. Това ще даде възможност на ЕС да постигне поетата по Парижкото споразумение цел за намаляване на емисиите с поне 40% до 2030 г. Новите правила ще дадат стимул на държавите членки да прилагат благоприятно за климата земеползване, без да се създадат нови ограничения или бюрокрация. С регламента не се въвеждат никакви задължения за частните земеделски или горски стопани.\r\nПромяна в други регламенти, свързани с намаленията на парниковите газове, доближават ЕС до изпълняването на ангажимента си от Париж за намаляване на емисиите с най-малко 40% до 2030 г. в сравнение с нивата от 1990 г. Регламентът гарантира, че ще бъде постигната целта на ЕС за намаляване на емисиите с 30% през 2030 г. спрямо нивата от 2005 г. в секторите на разпределяне на усилията. Сред тях са сградният фонд, селското стопанство (емисии, различни от CO2), управлението на отпадъците и транспортът (без въздушния и международния морски транспорт). Документите касаят задължителните годишни намаления на емисиите на парникови газове от държавите-членки от 2021 до 2030 г. за устойчив енергиен съюз и за изпълнение на ангажиментите по Парижкото споразумение и относно механизъм за мониторинг и докладване на емисиите на парникови газове и друга информация, свързана с изменението на климата.\r\nС още три решения на Европейския парламент и на Съвета чрез Европейския фонд за приспособяване към глобализацията се предоставя техническа помощ на фонда и допълнителна подкрепа на съкратени работници. Средства от фонд \"Солидарност\" на ЕС пък се предоставят в помощ на Гърция, Испания, Франция и Португалия за отстраняване на щетите от бедствия, които се случиха в тези страни през 2017 г.", "date": "2018.05.30", "title": "Министърът за Българското председателство Лиляна Павлова и председателят на ЕП Антонио Таяни подписаха 15 европейски законодателни акта"}
{"url": "http://www.focus-news.net/news/2018/05/30/2528012/vladimir-putin-rusiya-e-gotova-da-se-varne-kam-aets-belene.html", "text": "Русия е готова да се върне към проекта за строителство на атомната електроцентрала АЕЦ „Белене“, ако България вземе решение за нейното съоръжаване, заяви руският държавен глава Владимир Путин по време на съвместна пресконференция с българския премиер Бойко Борисов, който е на посещение в Москва, предава репортер на „Агенция Фокус“.\r\nРуският президент увери, че ако България вземе решение да продължи строителството на АЕЦ „Белене“, Русия е готова да се върне към проекта. \r\nИван Христов", "date": "2018.05.30", "title": "Владимир Путин: Русия е готова да се върне към АЕЦ „Белене“"}
{"url": "http://www.focus-news.net/news/2018/05/30/2528023/zam-ministar-anatoliy-velichkov-osnoven-aktsent-v-proektite-za-modernizatsiya-na-balgarskata-armiya-e-vklyuchvane-na-balgarski-kompanii-po-integratsiyata-na-boynata-tehnika.html", "text": "Основен акцент в проектите за модернизация на Българската армия е не просто да бъдат закупени готови продукти от производители, а да бъдат включени български компании, които да осъществят част от дейностите по интеграция на бойната техника. Това каза на пресконференция по повод откриването на изложението „Хемус 2018” в Пловдив заместник-министърът на обраната Анатолий Величков, предаде репортер на Радио „Фокус”- Пловдив. „Внесохме в Министерски съвет два от основните проекти, които смятаме да реализираме – придобиване на бойна техника за сухопътните войски, или закупуване на бойни машини за пехотата и придобиване на нов боен самолет”, каза Величков. Той добави, че вчера е бил одобрен и третият проект за придобиване на два многофункционални патрулни кораба за Военноморските сили. „В проекта за закупуване на техника за пехотата акцент е придобиването на техника да стане чрез лицензионен трансфер на технологии, с цел максимално участие на българската оръжейна индустрия в тези проекти”, уточни Анатолий Величков. По думите му в този проект е включена и още една точка към условията в търга, а именно поддръжката, модернизацията и надграждането на тези машини, в жизнения им цикъл да бъде извършвано в България. По отношение на многоцелевия изтребител също има изисквания, които предполагат максимално включване на българската индустрия и българските ВВС. Разписани са и изисквания поддръжката на придобитите самолети да бъде кооперирана с български компании и да се осъществи обучение, с цел българските ВВС сами да извършват инспекцията на тези самолети. Ремонтът също да бъде извършван в България и наземното обслужване да бъде прехвърлено като ноухау в България.\r\nПо отношение на третия проект МО също има условия, които предполагат максимално българско участие. Фирмите, които ще се включат в търговете трябва да отговарят и на тези условия. За третия проект има и още едно условие и то е един от корабите да бъде изграден тук в България.\r\nОчаква се до два месеца да бъдат оповестени и първите оферти, конкретно за пехотата, с изброените изисквания към участниците, уточни заместник-министърът на обраната Анатолий Величков.\r\nЗаместник-министърът на икономиката Александър Манолев пък подчерта, че военно-промишленият отрасъл у нас е във възход. Той посочи, че износът на военна продукция за 2017 година надхвърля 1,2 милиарда евро, а основните ни пазари са Индия, САЩ и страни от Европа и Азия.\r\nЦветана ТОНЧЕВА", "date": "2018.05.30", "title": "Зам.-министър Анатолий Величков: Основен акцент в проектите за модернизация на Българската армия е включване на български компании по интеграцията на бойната техника"}
{"url": "http://www.focus-news.net/news/2018/05/30/2528025/aleksandar-stamboliyski-sayuz-na-balgarskite-transportni-rabotnitsi-za-obshtata-stachka-v-gartsiya-obstanovkata-vse-oshte-e-spokoyna-nyama-blokirani-patishta.html", "text": "Обстановката все още е спокойна, няма блокирани пътища. Това каза за Радио „Фокус“ – Пирин Александър Стамболийски, председател на Синдикална конфедерация „Съюз на българските транспортни работници“. „Няма никакви затруднения и блокирани пътища в Гърция, като обстановката на ГКПП „Кулата“ е нормална“, каза още Стамболийски. По думите му вчерашното задръстване на граничния пункт е било заради ремонт на мостовото съоръжение, тъй като не е било сигнализирано правилно, но вече нещата са нормални. „Във вътрешността на Гърция движението се извършва нормално. В момента съм в Гърция и се придвижвам, като пътищата са спокойни и няма проблеми“, каза още Стамболийски.\r\nЛора КАЛЧЕВА", "date": "2018.05.30", "title": "Александър Стамболийски, „Съюз на българските транспортни работници“ за общата стачка в Гърция: Обстановката все още е спокойна, няма блокирани пътища"}
{"url": "http://www.focus-news.net/news/2018/05/30/2528019/premierat-boyko-borisov-kategorichno-turski-potok-vliza-na-teritoriyata-na-balgariya.html", "text": "Категорично \"Турски поток\" влиза на територията на България. Това каза министър-председателят Бойко Борисов по време на пресконференция след срещата с президента на Русия Владимир Путин, предаде репортер на Агенция „Фокус“.\r\n„Мисля, че водихме един много полезен и прагматичен разговор. Относно това дали ще има втора точка на вход на газ през Турски поток за България – това, което говорихме и което президентът Путин ни увери, е, че е разговарял вчера с турския президент и нямат нищо против тази точка на контакт да влезе в България. От името на българите изказвам благодарности, че отново се връщаме към газоразпределителната роля, която имахме на Балканите. Да, можеше да дойде руска тръба навремето през Южен поток, но това са минали събития. Така че по тази тема – ясно и категорично Турски поток влиза на територията на България“, каза още премиерът Борисов и посочи, че съответно „Газпром“, „Булгартранзгас“ и министрите ще намерят сферата, по която след това да се преразпределя, да се търгува и да се транспортира до следващите държави в региона. \r\n„И сега на базата на това количество, което влиза от Русия през Украйна за България през \"Турски поток\" – това става около 34-35 млрд. куб. метра вече и е сериозно количество газ, което трябва да намерим формула да го разработим през газов хъб. И нашите колеги поеха ангажимент заедно с Европейската комисия да намерят приемливата формула“, коментира още министър-председателят.", "date": "2018.05.30", "title": "Премиерът Бойко Борисов: Категорично \"Турски поток\" влиза на територията на България"}
{"url": "http://www.focus-news.net/news/2018/05/30/2528029/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево, а пътните настилки са сухи. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През деня не са получавани сигнали за инциденти по пътищата в региона.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян пътните настилки по улиците са сухи, автомобилният трафик е по-интензивен по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.30", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/05/30/2528026/premierat-boyko-borisov-nadyavam-se-prezidentat-putin-da-polozhi-vsichki-usiliya-kolkoto-e-vazmozhno-po-skoro-konfliktat-v-siriya-da-svarshi.html", "text": "Надявам се президентът Путин да положи всички усилия, колкото е възможно по-скоро конфликтът в Сирия да свърши. Това каза министър-председателят Бойко Борисов по време на пресконференция след срещата с президента на Русия Владимир Путин, предаде репортер на Агенция „Фокус“.\r\n„В сферата на културата на 27 юни в Москва ще има една прекрасна изложба на икони от Средновековието - ще бъде уникално. Чудотворни икони ще докараме тук. Възобновихме доста от културните мероприятия и се надявам все по-често това да става. Говорихме и за руските хеликоптери, които се използват от Афганистан, както и нашите МИГ-ове, които сега са на въоръжение, докато се сдобием с нови самолети, да можем да ги ремонтираме. Това сме се договорили – извършва се спрямо хеликоптерите, а сега и със самолетите“, каза още премиера Борисов и посочи, че всичко, което се предлага, е одобрено от Европейската комисия.\r\n„Предадох на Путин поздрави от някои колеги от Европа. И като намери време го каня да дойде в България, би било добре да поддържаме добрите отношения. Информирах го и за това, което Европейският съюз прави за Западните Балкани – защото освен магистрали, жп линии, дигитална инфраструктура, има и газова инфраструктура. Влиянието на Русия в Балканите е факт още от Руско-турската война, така че искам да привлечем всички световни лидери, които имат отношение към региона, да помогнат за стабилността, мира, етническата толерантност, да изграждаме, да строим и да не воюваме, а да повдигнем Брутния вътрешен продукт и народите ни да живеят по-добре. Надявам се и президентът Путин да положи всички усилия, колкото е възможно по-скоро конфликтът в Сирия да свърши, за да може съответно и тази мигрантска вълна да спре да тормози Европа“, каза още той и посочи че ключовите думи, около които всички трябва да положат усилия, са мир, диалог и компромис. \r\n„И накрая искам да пожелая на президента Путин успех и добро домакинство на Световното първенство по футбол, което целият свят ще гледа. Нека да мине гладко и най-добрите да победят“, коментира премиерът.", "date": "2018.05.30", "title": "Премиерът Бойко Борисов: Надявам се президентът Путин да положи всички усилия, колкото е възможно по-скоро конфликтът в Сирия да свърши"}
{"url": "http://www.focus-news.net/news/2018/05/30/2528022/premierat-boyko-borisov-nauchili-sme-si-uroka-za-belene-iskame-proekt-na-pazaren-printsip-koyto-da-mozhe-da-se-izdarzha-i-da-generira-ne-samo-pechalba-no-i-sigurnost.html", "text": "Научили сме си урока за „Белене“, искаме проект на пазарен принцип, който да може да се издържа и да генерира не само печалба, но и сигурност. Това каза премиерът Бойко Борисов по време на пресконференция след срещата си с президента на Руската федерация Владимир Путин, предаде репортер на Агенция „Фокус“. Той посочи, че реакторите са платени и коментира, че Владимир Путин е бил така любезен да опрости на страната ни 90 млн. лихви. „Правителството на България, българският народ разполага с два реактора и с площадка на АЕЦ „Белене“. „Благодарих за 5-и и 6-и реактор на АЕЦ „Козлодуй“, за това че им се удължи живота. След 10-15 години базовата ни мощност ще има необходимост от други реактори“, коментира премиерът. По думите му всички са добре дошли на пазарен принцип с най-добрите условия. „Ние  като държава членка на ЕС, който даде най-добри условия, е добре дошъл“, каза още българският премиер.", "date": "2018.05.30", "title": "Премиерът Бойко Борисов: Научили сме си урока за „Белене“, искаме проект на пазарен принцип, който да може да се издържа и да генерира не само печалба, но и сигурност"}
{"url": "http://www.focus-news.net/news/2018/05/30/2528028/veliko-tarnovo-obshtina-svishtov-i-otdel-obrazovanie-organizirat-praznichno-veselie-za-detsata-po-sluchay-1-yuni-den-na-deteto.html", "text": "Община Свищов и отдел „Образование“ организират празнично веселие за децата от детските градини и за малчуганите от община Свищов по случай 1 юни – Ден на детето, съобщават от пресцентъра на Общината.\r\nПразникът ще се проведе на 1 юни 2018 година от 16.00 часа на спортен комплекс „Свищов“.\r\nВ продължение на 1 час, за доброто настроение ще се погрижат 10 професионални аниматора от аниматорна къща „Веселяците“, които ще се превъплътят в  15 приказни героя. Интересната програма ще направи щастливи всички малки и по-големи малчугани, които ще имат възможност да се забавляват с любимите си приказни и анимационни герои.", "date": "2018.05.30", "title": "Велико Търново: Община Свищов и отдел „Образование“ организират празнично веселие за децата по случай 1 юни – Ден на детето"}
{"url": "http://www.focus-news.net/news/2018/05/30/2528030/predstoyashti-sabitiya-v-stranata-za-31-may-agentsiya-fokus.html", "text": "***\r\nОт 10.00 часа в резиденция „Бояна“ председателят на парламента Цвета Караянчева ще приветства участниците в Европейския ден на конкуренцията, организиран от КЗК. \r\n***\r\nОт 09.00 часа ще се проведе заседание на Народното събрание.\r\n***\r\nОт 08.30 часа пред Министерството на отбраната е организиран протест на ПП „Възраждане“ с основно искане за оставка на правителството по повод водените преговори с Р Турция за сключването на двустранно споразумение за провеждането на презгранични операции по т.нар. програма Air Policing. \r\n***\r\nОт 08.30 до 14.00 часа в Литературен клуб „Перото” ще се проведе организирана от УНИЦЕФ дискусия, посветена на потребностите на съвременните родители.\r\n***\r\nОт 09.00 часа 9 състав на Специализирания наказателен съд ще гледа делото срещу Галина Ц., Красимир Н., Мирослав Ч. и др. за организиране и ръководене на организирана престъпна група. \r\n***\r\nОт 09.30 часа 21 състав на СГС ще се гледа делото срещу Герман Костин (чл. 116 НК). \r\n***\r\nОт 09.30 часа  ще се състои заседание на Пленума на Висшия съдебен съвет.\r\n***\r\nОт 09.30 часа 15 състав на Специализирания наказателен съд ще гледа делото срещу Алексей П., Антон П., Кирил Т. и др. за организиране и ръководене на организирана престъпна група. \r\n***\r\nОт 09.30 часа в Дома на Европа ще се проведе Петата международна конференция на катедра „Европеистика“ и „Жан Моне Център за високи постижения“ на СУ  „Св. Климент Охридски“. Конференцията „Съединението прави силата“ е посветена на българското ротационно председателство на Съвета на Европейския съюз.  \r\n***\r\nОт 10.00 часа ще започне заседанието на Столичния общински съвет. \r\n***\r\nОт 10.00 часа 16 състав на Специализирания наказателен съд ще гледа делото срещу Милко М., Росен Д., Златомир И. и др. за организиране и ръководене на организирана престъпна група. \r\n***\r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група. \r\n***\r\nОт 10.30 часа в Министерството на здравеопазването (залата на ет. 4) ще се проведе пресконференция по повод Световния ден без тютюнопушене. Участие в пресконференцията ще вземат зам.-министърът на здравеопазването Светлана Йорданова, ръководителят на офиса на СЗО в България д-р Михаил Околийски,  председателят на Коалиция за живот без тютюнев дим д-р Гергана Гешанова и председателят на Дружеството на кардиолозите проф. Арман Постаджиян. \r\n***\r\nОт 10.30 часа в „София Хотел Балкан“, зала Средец, заместник-министърът на икономиката Александър Манолев и изпълнителният директор на Изпълнителна агенция за насърчаване на малките и средни предприятия Габриела Козарева ще представят новите условия за кандидатстване по Националния иновационен фонд (НИФ).\r\n***\r\nОт 10.30 часа в двореца „Врана” ще се състои годишната Генерална асамблея на Европейската лига за икономическо сътрудничество. Участие в събитието ще вземат президентът на Лигата - Барон Бернард Сноа, представители на Европейската комисия, Европейска банка за възстановяване и развитие, посланици, анализатори и др.\r\n***\r\nОт 11.00 часа в пресклуба на БТА ще се състои пресконференция на Асоциацията на автомобилните производители и техните оторизирани представители в България (ААП) за откриването на международно изложение за тежкотоварни автомобили TRUCK EXPO 2018.\r\n***\r\nОт 12.00 часа в Националния пресклуб на БТА, Инициативен комитет за петиция и подписка на граждани във връзка с предложения за промяна на Кодекса за социално осигуряване (КСО) ще дадат пресконференция, на която ще представят предложения за преизчисляване на пенсиите и за отмяна на ограничението на максималния размер на пенсията за всички български граждани, придобили право на пенсия, независимо от годината на придобиване.\r\n***\r\nВ 12.00 часа в заседателната зала на МВР ще се състои редовен месечен брифинг. \r\n***\r\nОт 15.00 часа в зала „България“ ще се проведе пресконференция на Софийската филхармония за новия ѝ сезон, през който ще отбележи своята 90-а годишнина. \r\n***\r\nОт 17.30 часа в учебния театър на НАТФИЗ ще бъдат връчени осмите по ред годишни награди за принос към подобряване на благосъстоянието на децата в България „Златна ябълка“.\r\n***\r\nОт 18.00 часа в големия салон на БАН ще бъде представена книгата „Янините девет братя\" на акад. Пламен Карталов. \r\n***\r\nОт 18.00 часа в Двореца, пл. „Княз Александър І“, ще бъдат представени портрети от Злато Бояджиев. \r\n***\r\nОт 18.00 ч. в Лъчетерапевтичния комплекс на Университетската специализирана болница за активно лечение на онкологични заболявания (УСБАЛО) ще бъде открита кампания под надслов „Продължаваме“.\r\n***\r\nОт 18.30 часа в хотел „Best Western Premier“ в зала „Хийтроу“ (бул. „Брюксел“ 11) „Двунационалната Търговска Камара България - Израел“ организира семинар на тема:\r\n\"Правно и данъчно прилагане като фактор за подобряване на българската икономика в подкрепа на развитието на бизнеса\".\r\n***\r\nОт 18.30 часа в Столична библиотека ще се състои благотворително четене под надслов „Поезия с кауза“. \r\n***\r\nОт 18.00 часа в галерия „София“ ще бъде представена изложба, посветена на Милка Петрова-Коларова, автор на първия български роман-пътепис „Сама по света“.\r\n***\r\nОт 18.30 часа в Литературен клуб „Перото“ ще бъде представен полският писател, журналист и репортер Мариуш Шчигел. \r\n***\r\nОт 19.00 часа в Музикалния театър ще се състои премиерата на най-новия български мюзикъл за деца и възрастни \"МАЛКИЯТ ПРИНЦ - Пътуването на Розата\".\r\n***\r\nОт 10.30 часа в РЗИ – Благоевград ще се проведе пресконференция по повод световния ден без тютюнопушене. \r\n***\r\nОт 12.00 часа пред зала „22 септември“ ще се проведе Регионален форум по водородни технологии. \r\n***\r\nОт 10.30 часа до 20.00 часа в Сърф Училище – Бургаски Морски Клуб ще се проведат демонстрации на световния шампион по кайтсъф Аиртон Козолино и DJ парти. От 13.45 часа  ще се състои официално откриване на Европейския морски ден в Атриума на Бургаски свободен университет. От 14.00 часа ще бъде открита Научна археологическа конференция в зала „Георги Баев“ на КЦ „Морско казино“. В 15.30 часа ще се състои церемония по първа копка на Конгресен център в Зоната за обществен достъп на Пристанище Бургас. От 18.00 часа ще бъде открита изложбата „Тайните на Черно море“, зала „Ал. Г. Коджакафалията“ на КЦ „Морско казино“.\r\n***\r\nОт 14.00 до 16.00 часа в централата на ПП ГЕРБ на ул. „Георги Бенковски“ №1 общинският съветник Бонка Банкова ще има приемен ден. \r\n***\r\nОт 14.30 до 16.30 часа във фоайето на Регионалната здравна инспекция ще се проведе кампания за измерване на въглеродния оксид в издишания въздух по повод Световния ден без тютюн. \r\n*** \r\nОт 9.00 часа в голяма зала на Община Велико Търново ще се проведе Сесия на Великотърновски общински съвет. \r\n*** \r\nОт 10.00 до 13.00 часа в парк „Марно поле” – Велико Търново ще се проведе информационно-образователна кампания, посветена на превенцията на тютюнопушенето, под мотото „Загаси цигара – спаси сърце”. \r\n*** \r\nОт 11.00 часа в зала 500 на Областна администрация – Велико Търново ще се проведе работна среща по прилагане на новоприетия Закон за противодействие на корупцията и отнемане на незаконно придобито имущество и последните му промени. \r\n*** \r\nОт 17.30 часа в  Парк „Дружба“ ще се състои празник по повод 55 години Детска градина „Първи юни“.  \r\n***  \r\nОт 10.00 ч. в сградата на РЗОК – Видин ще се проведе пресконференция на тема - Договорният процес, съгласно Националния рамков договор за медицинските и Националния рамков договор за денталните дейности за 2018 година. \r\n***  \r\nОт 13.30 ч в залата на ОДМВР – Видин ще се проведе редовен месечен брифинг на старши комисар Петър Коцин, директор на ОДМВР-Видин. \r\n***\r\nОт 18.00 часа кметът на Община Видин Огнян Ценков ще участва в изнесена приемна в село Гомотарци, организираната от групата на общинските съветници на ПП ГЕРБ в Общинския съвет-Видин. \r\n***\r\nОт 9.30 часа в двора на СУ „Христо Ботев“ ще се състои първа копка за изграждане на спортна зала в училището. \r\n***\r\nВ 14.00 часа в сградата на ОДМВР-Враца ще се състои брифинг за медиите. \r\n***\r\nОт 16.30 часа на пл. „Христо Ботев“ ще се състои шествие и концерт на детски и юношески мажоретни състави от Враца.\r\n***\r\nОт 17.30 часа в Регионална библиотека „Христо Ботев“ ще бъде представено дигитализирано копие на тефтерчето на Христо Ботев. \r\n***\r\nВ 11.00 часа в заседателната зала на втория етаж в общинска администрация кметът на община Димитровград Иво Димов ще се срещне с децата от 1а клас от ОУ \"Пенчо Славейков\" с класен ръководител Петя Йорданова. \r\n***\r\nОт 11.30 часа в НЧ „Йордан Йовков – 1870 г.“ ще се състои тържество под надслов „Ваканция, здравей“. \r\n***\r\nОт 11.00 часа в клуба на БСП ще се проведе приемна на народния представител Валери Жаблянов.  \r\n***\r\nОт 14.00 часа залата на Община Кюстендил ще се състои редовно месечно заседание на Общински съвет. \r\n***\r\nОт 10.00 до 14.00 часа на бул. „България“ /до МГ „К. Величков“/  ще се извършват измервания на въглероден оксид  в издишан въздух и количество на карбоксихемоглобин в кръвта на пасивни и активни пушачи в изнесени Кабинети за консултиране и отказване от тютюнопушенето. \r\n***\r\nОт 11.00 часа в кметската зала на Община Пазарджик (бул. „България“ 2) главният изпълнителен директор на „Български пощи“ ЕАД Деян Дънешки ще пусне в употреба издание на тема „100 години футбол в Пазарджик (ФК „Хебър“)“ -  илюстрована пощенска карта с оригинален знак за цена на пощенската услуга и специален пощенски печат.\r\n***\r\nОт 11.00 часа в театрален салон, Обединен детски комплекс, официално ще бъде закрита Национална програма „Детско полицейско управление“. \r\n***\r\nОт 18.00 часа в Малък салон,  Дворец на културата, ще се състои концерт на Народни оркестър „Фолклорът – настояще и бъдеще“. \r\n***\r\nВ 09.30 часа в зала 10 на Окръжния съд ще се проведе заседание по делото срещу собствениците на фирма „Одрин 8“ за опит за събаряне на тютюнев склад – паметник на културата. \r\n***\r\nВ 10.00 часа в зала 5 на Окръжния съд ще се проведе заседание по делото срещу подсъдимия Боян Л., обвинен в избягване на установяване и плащане на данъчни задължения в особено големи размери. \r\n***\r\nВ 10.00 часа в спортната зона на Младежкия център на Гребната база ще се проведе ученическо състезание, организирано от Областната дирекция на Пловдив. \r\n***\r\nВ 15.00 часа в зала 10 на Районния съд ще се проведе заседание по делото срещу адвокатът Владимир Елдъров, обвинен за злоупотреба на доверие. \r\n***\r\nОт 17.30 часа в къща „Хиндлиян“ ще се открие изложба на театрални кукли, изработени от ученици от Националната гимназия за сценични и екранни изкуства. \r\n***\r\nОт 18.30 часа в Градската художествена галерия ще се открие изложба на художниците от 27-и фестивал „Процес – Пространство“. \r\n***\r\nОт 19.00 часа на Римския стадион,  Junior Chamber International – Bulgaria (JCI Bulgaria) ще отличи и награди  ТОП 10 на „Най-изявените млади личности на България” за 2018 г. \r\n***\r\nОт 10.00 часа в Регионалния исторически музей в Русе ще започне пресконференция по повод стартирането на дейностите по проект „Един ден от живота на праисторическия човек“. \r\n***\r\nОт 10.00 часа пред входа на поликлиниката в Смолян, а от 13.30 часа пред кардиологичните кабинети на ет. 3, в инициатива на РЗИ – Смолян, пушачите ще могат да измерят безплатно съдържанието на въглероден оксид в издишания въздух, по повод 31 май – Световен ден без тютюн. \r\n***\r\nВ 11.00 часа в почивната станция на „Мини Марица изток“ ЕАД в Старозагорските минерални бани ще бъде открита 28-та международна научна конференция, организирана от Съюза на учените в Стара Загора, Тракийския университет и община Стара Загора с партньорството на ММИ. Научният форум се провежда под надслова „Българското европредседателство – иновации и просперитет“.\r\n***\r\nОт 19.00 часа в Драматичен театър ще бъде представена постановката „Айфелова кула“. \r\n***\r\nОт 19.00 часа в Оперен театър ще бъде представена операта „Травиата“. \r\n***\r\nОт 17.30 часа на площад „Свобода“ ще се състои концерт на детските градини от общината „Ще бъдем..“. \r\n***\r\nОт 18.00 часа в Младежки център Хасково, зала №2, ще се проведе среща-разговор и представяне на книгите на известния психолог и автор Събка Дякова – Чехович.\r\n***\r\nОт 10.00 часа в с. Минерални бани ще бъде открит ХVІІІ Международен детски фестивал „Децата на Балканите – с духовност в Европа!“. \r\n***\r\nОт 9.00 часа в зала 363 на общината ще се проведе заседание на Общински съвет- Шумен. \r\n***\r\nОт 14.30 часа областният управител, зам.-областният управител,  представители на община Шумен, Областно пътно управление и Пътна полиция ще бъдат на място да проверят изпълнението на решенията по обезопасяване на кръстовището при село Дибич по пътя Шумен – Карнобат. \r\n***\r\nОт 18.30 часа Регионална библиотека „Стилиян Чилингиров” организира за шуменци и гостите на града Нощ в Библиотеката.\r\n***\r\nОт 18.30 часа в зала „Безистен“ ще се състои концерт на Дамски хор „Проф. Георги Димитров“, посветен на празника на Ямбол.", "date": "2018.05.30", "title": "Предстоящи събития в страната за 31 май (Агенция „Фокус“)"}
{"url": "http://www.focus-news.net/news/2018/05/30/2528024/tass-rusiya-i-turtsiya-sa-gotovi-da-prodalzhat-turski-potok-kam-balgariya-zayavi-boyko-borisov.html", "text": "Президентите на Русия и Турция не възразяват против това, газопроводът „Турски поток“ да бъде продължен по посока към България. Това заяви министър-председателят на България Бойко Борисов в сряда на пресконференция след преговорите си с президента на Русия Владимир Путин, предава ТАСС.\r\n„Президентът Путин ни съобщи, че вчера те са разговаряли с президента на Турция. Никой не възразява против това, „Турски поток“ да се продължи по посока на България“, заяви Борисов.\r\nПревод и редакция:", "date": "2018.05.30", "title": "ТАСС: Русия и Турция са готови да продължат „Турски поток“ към България, заяви Бойко Борисов"}
{"url": "http://www.focus-news.net/news/2018/05/30/2528032/stara-zagora-v-grada-predstaviha-avtomobil-rabotesht-s-vodorodno-gorivo.html", "text": "Автомобил, работещ изцяло с водородно гориво чрез водородна горивна клетка представиха днес в Стара Загора, съобщиха от пресцентъра на Община Стара Загора. Проявата е в рамките на Деня на водородното гориво и технологии, който се провежда по повод десетата годишнина на Съвместно предприятие“ Горивни клетки и водород“, уникално европейско публично-частно партньорство, което работи за ускореното навлизане на пазара на технологиите, базирани на горивни клетки и водород. \r\nИнициативата се реализира от Българска академия на науките, Българско водородно общество в партньорство с Община Стара Загора, Регионален академичен център (РАЦ) Стара Загора, Холдинг „Загора“ и Мол Галерия. \r\n„От името на кмета на Община Стара Загора Живко Тодоров приветствам всички, които са проявили интерес към технологиите за горивни клетки и водород.  След София ние сме първия град, в който хората ще имат възможност да се запознаят с новата технология. Нека това, което ни се струва бъдеще да стане реалност“, пожела секретарят на Общината Делян Иванов. \r\nПред участниците проф. Галя Владикова представи презентацията „Водородните технологии – от мечти до реалност“. Дошлите на инициативата имаха възможност да научат повече за предимствата на горивните клетки и водородните технологии, за визията на Европейския съюз по отношение водородните технологии, както и за актуалните проекти на европейско и национално ниво. Проф. Владикова съобщи, че Столична община ще работи за въвеждане на водородната технология в тролейбусния транспорт и обясни, че в Стара Загора също може да се разработи такъв проект. \r\nВъв втората част всеки, който има шофьорска книжка, можеше да седна зад волана на водородния автомобил и да го тества по правата отсечка на ул. „Хан Аспарух“ пред мол Галерия. Секретарят на Общината Делян Иванов бе сред първите, които провериха качествата на автомобила.", "date": "2018.05.30", "title": "Стара Загора: В града представиха автомобил, работещ с водородно гориво"}
{"url": "http://www.focus-news.net/news/2018/05/30/2528027/ria-novosti-rusiya-i-balgariya-mogat-da-obezpechat-energiynata-sigurnost-na-evropa-zayavi-vladimir-putin.html", "text": "Развитието на сътрудничеството между Русия и България в енергийната сфера ще им позволи да внесат голям принос в обезпечаването на европейската енергийна сигурност, заяви президентът на Русия Владимир Путин след края на преговорите с българския премиер Бойко Борисов, предава РИА Новости.\r\n„Русия е надежден доставчик на енергоресурси в България. Конкретно, ние осигуряваме 100% от българските потребности за природен газ... Има възможности за развитие на сътрудничеството в тази изключително важна сфера, като по този начин да се направи още по-голям принос в обезпечаването на европейската енергийна сигурност“, заяви Путин на пресконференцията.\r\nПревод и редакция:", "date": "2018.05.30", "title": "РИА Новости: Русия и България могат да обезпечат енергийната сигурност на Европа, заяви Владимир Путин"}
{"url": "http://www.focus-news.net/news/2018/05/30/2528033/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.05.30", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/05/30/2528021/ria-novosti-rusiya-e-gotova-da-se-varne-kam-proekta-za-stroitelstvo-v-balgariya-na-aets-belene.html", "text": "Русия е готова да се върне към проекта за строителство в България на АЕЦ „Белене“, ако София вземе решение за нейното съоръжаване, заяви в сряда президентът на Русия Владимир Путин, цитиран от РИА Новости.\r\n„Подробно обсъдихме взаимодействието в атомната енергетика... Руската страна е готова да се върне и към идеята за реализация на проекта за строителство на АЕЦ „Белене“, разбира се, ако българското ръководство вземе съответстващото решение и, разбира се от само себе си, на пазарни основания“, заяви Путин на пресконференция след преговорите с българския премиер Бойко Борисов.\r\nПревод и редакция:", "date": "2018.05.30", "title": "РИА Новости: Русия е готова да се върне към проекта за строителство в България на АЕЦ „Белене“"}
{"url": "http://www.focus-news.net/news/2018/05/30/2528037/zaklyuchitelen-etap-na-voennopolitseyskoto-uchenie-otvad-horizonta-2018-shte-se-provede-na-poligon-novo-selo.html", "text": "Заключителен етап на тактическото учение „Отвъд хоризонта – 2018“ за сертификация на декларирана рота „Военна полиция” за участие в Силите за отговор на НАТО през 2019 г. ще се проведе утре, 31май, от 10.30 часа на полеви учебен полигон „Ново село”. Действията на военнослужещите ще наблюдават директорът на Служба „Военна полиция“ бригаден генерал Борислав Сертов и наблюдатели от Македония. Това съобщиха от пресцентъра на Министерството на отбраната.\r\nУчението е двустепенно, командно-щабно и включва учебен процес, реални действия и сертификация на българската военнополицейска рота. Освен българските военнослужещи в него участва взвод военни полицаи от въоръжените сили на Румъния.\r\nЦелта на учението е да се повишат способностите на декларираната военнополицейска рота за изпълнение на задачи в операции в отговор на криза, възстановяване на сигурността и стабилността, да се провери готовността за реакция в кратки срокове за участие в операции по задействане и използване на Силите за отговор на НАТО, както и да се повишат способностите на военнослужещите от служба „Военна полиция” за изпълнение на задачи в антитерористични операции.", "date": "2018.05.30", "title": "Заключителен етап на военнополицейското учение „Отвъд хоризонта - 2018” ще се проведе на полигон „Ново село“"}
{"url": "http://www.focus-news.net/news/2018/05/30/2528035/zam-ministar-denitsa-nikolova-balgariya-shte-poluchi-mnogo-poveche-sredstva-ot-evropeyskite-fondove-v-perioda-2020-2026-g.html", "text": "Според представената вчера от ЕК основна рамка на разпределение на бюджетите между държавите членки в ЕС България ще получи много повече средства от фондовете на съюза за програмния период  2020-2026 г. спрямо сегашния и периода 2007-2013 г. Това коментира заместник-министърът на регионалното развитие и благоустройството и ръководител на Управляващия орган на ОПРР Деница Николова, съобщиха от пресцентъра на министерството. Тя взе участие в семинар и пресконференция относно териториалното измерение на бъдещата политика на ЕС за сближаване след 2020 г., организирана от Европейската мрежа за териториална обсервация – ESPON с участието на в Фабрицио Барка, бивш италиански министър, и директора на ESPON ЕГТС Илона Раугзе. \r\nЗам.-министър Николова обясни, че бюджетната рамка предстои да се дебатира  преди да се приеме официално на ниво ЕС, но според предварителните изчисления страната ни ще получи почти 1 млрд.евро повече европейски средства, с които да достигнем стандартите на останалите страни членски на съюза. „С радост и гордост мога да отбележа, че това за нас е признание, че сме натрупали капацитет по изпълнение на програмите и можем да постигаме резултати, които са видими за всички. Очевидно ЕК търси възможност да ни подкрепи, за да постигнем по-бързо развитието си на ключови сектори“, коментира Деница Николова. Според нея това ще бъде и стимул в следващия програмен период да постигаме още по-големи и значими резултати. Тя изрази мнение, че има основния да се счита, че кохезионната политика в страната ни ще продължи да се изпълнява със сериозни политики и след 2020 г. „Предстои дебат и на национално политическо ниво, но и чисто стратегическите решения, за да се възползваме по най-добрия начин за България от този ресурс и как да го фокусираме, за да получим по-висок стандарт на хората, коментира Николова. Заместник-регионалният министър коментира още, че в следващия програмен период ще се търси  възможност за интегрирано въздействие при изпълнението на проекти, като една от целите е  няколко региона да имат възможност да реализират голям и приоритетен обект. Приоритетен и в следващия период ще е принципът на междурегионално сътрудничество, което ще се насърчава като възможност за въздействие и цел на ЕС. „Това значи, че България ще продължи да си  партнира с други държави по стратегически проекти за целия ЕС“, обясни тя. В бъдещата кохезионна рамка  е заложено и интегрирано фокусиране на инвестиции в конкретни територии. Ще бъде подкрепян повече регионалният подход на въздействие, а не концентрацията на ниво община и местни власти. Ще се търси и вариантът, при който комплексно да се постигат резултати за конкретен регион спрямо географските особености, природните дадености, икономическите потенциали за развитие, демографията и всички останали индикатори, върху които може да се въздейства. „Ще имаме възможността да изпълняваме регионален подход, чрез многофондово финансиране, което означава, че една бъдеща регионална програма има по-добра перспектива да постигне повече резултати, ако се финансира от всички фондове на ЕК“, посочи още тя. \r\nЗам.-министър Деница Николова разясни, че семинарът на ЕСПОН е част от събитията, свързани с Българското председателство на Съвета на ЕС. ЕСПОН е хоризонтална програма на ЕС, която има за цел предоставяне на институционална подкрепа за разработването и изпълнението на различни политики в областта на териториалното развитие и сближаване. България получава подкрепа от програмата под формата на експертиза за изготвяне на стратегически документи, които да послужат за оформяне на бъдещата рамка на ниво ЕС по отношение на развитие на регионите. С помощта на предоставената експертиза бяха разработени и ключови индикатори, които да помогнат на страната ни в следващия програмен период, с оглед отчитане постигането на резултатите и прилагането на по-голяма гъвкавост в инвестициите. Програма ЕСПОН поставя и фокус върху балансираното териториално развитие, като целта е да се намали обезлюдяването на малките населени места и пренаселването на големите градове. За целта при оформянето на бъдещия пакет за кохезионната политика е залегнало балансираното регионално развитие и  развитие на териториите, което е и един от приоритетите на българското председателство. „България съсредоточава усилията си за честен и открит политически дебат за бъдещето на политиката на сближаване и за запазването на нейната важна роля след 2020 г., като отчита нарастващата необходимост по отношение опростяване на правилата и по-голяма ориентираност към резултатите и ефектите от прилаганите мерки“, коментира тя.  „Програмата ESPON играе важна роля за европейско териториално сътрудничество. През текущия и предишните програмни периоди програмата успя да популяризира и насърчи европейското териториално измерение, като предостави доказателства, трансфер на знания и обучения на публичните органи и други участници на различни равнища в цяла Европа, каза още Николова.", "date": "2018.05.30", "title": "Зам.-министър Деница Николова: България ще получи много повече средства от европейските фондове в периода 2020-2026 г."}
{"url": "http://www.focus-news.net/news/2018/05/30/2528038/stara-zagora-zavarshi-parviyat-vipusk-na-detska-gradina-kambanka-v-grada.html", "text": "Децата, постъпили в първа група през учебната 2014/2015 година в Детска градина № 6 „Камбанка“, завършиха четвърта подготвителна група и получиха удостоверенията си за задължително предучилищно образование. Това съобщиха от пресцентъра на Община Стара Загора.\r\nНа 20 септември 2014 г. тържествено бе открито новопостроеното детско заведение, в чиято красива, модерна и съвременно обзаведена сграда се обучават 110 деца от 3 до 7-годишна възраст. \r\n„Като всяко съзидание, началото беше изпълнено с много усилия, с ентусиазъм, с вълнения и преди всичко с отговорност дали ще успеем да превърнем новата детска градина в успешно функциониращо учебно заведение, което да изпълни очакванията на децата и родителите.  –Мисията, която си поставихме тогава, бе да превърнем детската градина във втори дом за нашите възпитаници, в който те да се чувстват обичани, обгрижени, спокойни, позитивни и щастливи  така, както в семействата си. През тези четири години децата израснаха физически, умствено и емоционално пред нашите очи. За тяхното развитие, обучение и възпитание най-голям принос имат Румяна Неделчева и Димитрина Иванова, учители на Четвърта група, както и Николина Койнарска и Вероника Овчарова, учители на Четвърта „а“ група“, обясни  Росица Стоянова, директор на детското заведение. \r\nНа празничните тържества децата от двете подготвителни групи показаха пред своите родители какво са научили в детската градина и обещаха винаги да помнят ,откъде е припламнала искрицата на знанието и къде са създадени първите приятелства.", "date": "2018.05.30", "title": "Стара Загора: Завърши първият випуск на детска градина „Камбанка“ в града"}
{"url": "http://www.focus-news.net/news/2018/05/30/2528034/ria-novosti-putin-i-borisov-ne-sa-obsazhdali-deloto-skripal-po-vreme-na-pregovorite-pomezhdu-si.html", "text": "„Делото Скрипал“ не е обсъждано на преговорите с премиера на България Бойко Борисов, съобщи президентът на Русия Владимир Путин, като изрази надежда, че предметен разговор по темата някога ще бъде проведен с Великобритания, предава РИА Новости.\r\n„Не сме говорили за Скрипал, надявам се, че някога ще имаме предметна дискусия по този въпрос с нашите британски колеги“, заяви Путин, отговаряйки на въпрос, дали е повдигана темата Скрипал на преговорите с Бойко Борисов.\r\nПревод и редакция:", "date": "2018.05.30", "title": "РИА Новости: Путин и Борисов не са обсъждали „делото Скрипал“ по време на преговорите помежду си"}
{"url": "http://www.focus-news.net/news/2018/05/30/2528042/sofiya-vazstanoveno-e-dvizhenieto-po-am-hemus-v-posoka-varna-v-rayona-na-gara-yana.html", "text": "Възстановено е движението по АМ \"Хемус\" в посока Варна, в района на гара Яна, съобщиха от пресцентъра на Агенция \"Пътна инфраструктура\".", "date": "2018.05.30", "title": "София: Възстановено е движението по АМ \"Хемус\" в посока Варна, в района на гара Яна"}
{"url": "http://www.focus-news.net/news/2018/05/30/2528041/sliven-sluzhiteli-na-ru-nova-zagora-izzeha-200-000-kasa-kontrabandni-tsigari.html", "text": "Служители на РУ-Нова Загора иззеха 200 000 къса контрабандни цигари, съобщиха от пресцентъра на ОДМВР - Сливен. 43-годишният В.И. от град Харманли е задържан днес от полицията в Нова Загора с голямо количество цигари без акцизен бандерол. Около 11,00 часа, при извършване на ежедневния контрол по безопасност на движението, на една от най-натоварените улици в град Нова Загора, полицейски екип спира за проверка лек автомобил „Фолксваген Шаран” с хасковска регистрация, управляван от В.И. Водачът не спира на подадения сигнал със стоп палка, увеличава скоростта, предизвиква пътно произшествие с друг автомобил  и преминава на червен светофар. След кратко преследване е спрян и задържан от екип на сектор „Криминална полиция” към РУ-Нова Загора. При последвалите процесуално следствени действия в автомобила са намерени и иззети 200 000 къса контрабандни цигари марка „Капитал”.\r\nВ.И. е отведен в РУ-Нова Загора и задържан за 24 часа. Той е криминално проявен за същото престъпление. По случая е образувано бързо производство по чл.234, ал.1 от НК под надзора на Районна прокуратура-Нова Загора.", "date": "2018.05.30", "title": "Сливен: Служители на РУ-Нова Загора иззеха 200 000 къса контрабандни цигари"}
{"url": "http://www.focus-news.net/news/2018/05/30/2528039/d-r-mariya-radoykova-mbal-ivan-skenderov-gotse-delchev-novata-zdravna-karta-shte-sakrati-bolnichnite-legla-v-blagoevgradska-oblast-s-okolo-250.html", "text": "Новата здравна карта ще съкрати болничните легла в Благоевградска област с около 250. Това коментира за Радио „Фокус“- Пирин Д-р Мария Радойкова, управител на МБАЛ „Иван Скендеров“ в Гоце Делчев. Тя каза още, че новите условия ще затруднят сериозно работата на лекарите. “Точно с колко ще бъде намален броят на леглата в болницата в Гоце Делчев не мога да кажа, защото до този момент е известно, че за областта като цяло ще бъдат намалени болничните легла за активно лечение с 250. Предвид, че само пет болници са в нашата област, очаквам една сериозна цифра намален брой легла и в болница „Иван Скендеров“, каза още д-р Радойкова. \r\nЛора КАЛЧЕВА", "date": "2018.05.30", "title": "Д-р Мария Радойкова, МБАЛ „Иван Скендеров“ - Гоце Делчев: Новата здравна карта ще съкрати болничните легла в Благоевградска област с около 250"}
{"url": "http://www.focus-news.net/news/2018/05/30/2528045/blagoevgrad-shofyorite-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel-poradi-povishena-opasnost-ot-padashti-kamani.html", "text": "Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. Това каза за Радио „Фокус“ – Пирин дежурният служител в Областно пътно управление-Благоевград. Нормално интензивно е движението по главен път Е-79 и АМ „Струма“ в участъка от областта. Няма ремонтни дейности по първокласните и второкласните пътища в региона.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nЛора КАЛЧЕВА", "date": "2018.05.30", "title": "Благоевград: Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни"}
{"url": "http://www.focus-news.net/news/2018/05/30/2528031/interfaks-rusiya-i-turtsiya-poddarzhat-prodalzhavaneto-na-turski-potok-kam-balgariya.html", "text": "Президентите на Русия и Турция Владимир Путин и Реджеп Таийп Ердоган са обсъдили темата за продължаване на газопровода „Турски поток“ в България и са подкрепили тази идея, заяви премиерът на България Бойко Борисов на пресконференция в Москва, предава руската агенция „Интерфакс“.\r\n„Владимир Путин съобщи, че вчера е обсъдил този въпрос с президента на Турция Ердоган и никой не възразява „Турски поток“ да бъде продължен по посока към България“, заяви Борисов.\r\nТой добави също, че газът, постъпващ в България откъм Украйна и Турция, е достатъчен за създаване на газов хъб.\r\nСпоред думите на българския премиер, всички въпроси, които Русия и България са обсъждали за газта, са одобрени от Европейската комисия.\r\nВ хода на пресконференция Путин заяви, че въпросът за транспортирането на газта от „Турски поток“ в Европа през България „се разработва в практически план с Турция и България“.\r\nТой също подчерта, че въпросът за обемите на транзитния газ през България трябва да бъде обвързан с обема на доставките по другите коридори.\r\nПревод и редакция:", "date": "2018.05.30", "title": "„Интерфакс“: Русия и Турция поддържат продължаването на „Турски поток“ към България"}
{"url": "http://www.focus-news.net/news/2018/05/30/2528046/aktsenti-v-sutreshniya-blok-dobro-utro-balgariya-na-31-may.html", "text": "31 май е Световния ден без тютюнопушене. Тази година той е посветен на тютюнопушенето и сърдечносъдовите заболявания. Според Световната здравна организация тютюнопушенето всяка година убива около 6 милиона, част от тях следствие на директната употреба на цигарени изделия, а други от така нареченото „пасивно пушене”. Кои са начините и стъпките за спиране на цигарите. По тези и други въпроси ще потърсим мнението на д-р Гергана Гешанова, председателят на коалиция „Живот без тютюнев дим”. По повод Световния ден без тютюн, отделът “Профилактика на болестите и промоция на здравето” към Регионалната здравна инспекция във Варна организира скринингова и разяснителна кампания, повече по темата ще научим от репортера ни във Варна Диана Стоева. Премиерът Бойко Борисов и още петима министри са на посещение в Москва, където се срещнаха с руския премиер Дмитрий Медведев  и президента Владимир Путин. От България президента Румен Радев каза, че има напрежение между институциите. За срещата в Русия и отношенията между президента и правителството ще разговаряме с политическия психолог проф. Антоанета Христова. В Шумен на 4 юли ще започне образователно-патриотичната кампания „Моят град е моята крепост“. Инициативата е на Министерството на регионалното развитие и благоустройството в партньорство с Министерството на образованието и науката и има за цел да накара децата да се гордеят още повече с родните си места, както и да открият предимствата им. Какъв е регламента на събитието ще разберем от Найден Косев зам. кмет „Образование и култура“ в община Шумен. За 1 юни читалище „Христо Ботев 1928 г.“ в село Столетово, Карлово, организира детски празник за малки и големи. Какви изненади са подготвили организаторите на събитието ще чуем от репортажа на колегата Весела Кръстева от Радио „Фокус“ – Пловдив. Земеделските стопани могат да заявяват онлайн еднодневни договори и за четири часа. В софтуера са заложени съгласуваните в НАП размери на осигурителните вноски, които трябва да бъдат заплатени авансово при наемане на работници за 4 часа. Още научаваме от репортажа на колегата от Радио „Фокус“ - Пирин Лора Калчева.\r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2018.05.30", "title": "Акценти в сутрешния блок „Добро утро, България“ на 31 май"}
{"url": "http://www.focus-news.net/news/2018/05/30/2528047/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-na-gkpp-dunav-most-ruse.html", "text": "Интензивен е трафикът на изход за товарни автомобили на ГКПП „Капитан Андреево“ и на ГКПП „Дунав мост – Русе“. Това съобщиха от пресцентъра на ГД „Гранична полиция“. Данните са към 6.00 часа. На границата със Сърбия, Македония и Гърция движението се извършва нормално на всички гранични контролно-пропускателни пунктове.", "date": "2018.05.30", "title": "ГД „Гранична полиция“: Интензивен е трафикът на изход за товарни автомобили на ГКПП „Капитан Андреево“ и на ГКПП „Дунав мост – Русе“"}
{"url": "http://www.focus-news.net/news/2018/05/30/2528036/tass-rusiya-e-gotova-da-se-varne-kam-proekta-aets-belene-na-pazarni-osnovaniya-zayavi-vladimir-putin.html", "text": "Русия е готова да се върне към участие в проекта за строителство в България на атомна електроцентрала „Белене“ на пазарни основания, ако този проект бъде възобновен от българската страна. Това заяви президентът на Русия Владимир Путин след преговорите с българския премиер Бойко Борисов, предава ТАСС.\r\n„Руската страна е готова да се върне към идеята за реализация на проекта за строителство на АЕЦ „Белене“, разбира се, ако България вземе съответстващото решение и, разбира се от само себе си – на пазарни основания“, заяви Путин.\r\nДържавният глава заяви също, че развитието на сътрудничеството с България в сферата на транзита на руски природен газ ще внесе принос в обезпечаването на европейската енергийна сигурност. Путин напомни, че Русия е надежден доставчик на енергоресурси в България, осигурявайки 100% от потребностите на газ в тази страна.\r\n„Обемът на ежегодните доставки е около 3 млрд. куб. метра. Отбелязвам, че през територията на България преминават транзитни потоци на руски въглеводороди в други страни от Югоизточна Европа и има възможности за развитие на сътрудничеството в тази изключително важна сфера, като по този начин ще бъде внесен още по-голям принос за обезпечаването на европейската енергийна сигурност“, заяви руският президент.\r\nПревод и редакция:", "date": "2018.05.30", "title": "ТАСС: Русия е готова да се върне към проекта АЕЦ „Белене“ на пазарни основания, заяви Владимир Путин"}
{"url": "http://www.focus-news.net/news/2018/05/30/2528040/ria-novosti-rusiya-i-balgariya-sazhalyavat-za-provala-na-proekta-yuzhen-potok-zayavi-vladimir-putin.html", "text": "Русия и България съжаляват за провала на проекта „Южен поток“, но ще пробват „да минат от друга страна – през Турция“, заяви руският президент Владимир Путин след края на преговорите с българския премиер Бойко Борисов, предава РИА Новости.\r\n„Ние съжаляваме. Така го разбирам и виждам това – българската страна съжалява за провала на проекта „Южен поток“, защото и никой не се съмнява в това, неговата реализация би била много изгодна за България. Но ще пробваме да минем от друга страна, в този случай – през Турция“, заяви Путин.\r\nТой уточни, че загубите на „Газпром“ във връзка с отказа от „Южен поток“ са съставили „около 800 милиона евро“.\r\nРИА припомня, че заради неконструктивната позиция на ЕС, през 2014 година Русия е обявила, че спира работата по „Южен поток“, който трябваше да мине през територията на България, Сърбия и Унгария в полза на нов газопровод по дъното на Черно море към Турция („Турски поток“).\r\nПревод и редакция:", "date": "2018.05.30", "title": "РИА Новости: Русия и България съжаляват за провала на проекта „Южен поток“, заяви Владимир Путин"}
{"url": "http://www.focus-news.net/news/2018/05/30/2528066/plovdiv-asenovgrad-shte-otbelezhi-1-yuni-den-na-deteto-s-praznichna-programa-v-gradskiya-park.html", "text": "Асеновград ще отбележи 1 юни – Деня на детето с празнична програма в Градския парк. Това съобщиха за Радио „Фокус“ – Пловдив от отдел „Връзки с обществеността“ на Общината. Празничните мероприятия започват в 09.00 часа в ОУ „Ангел Кънчев“, където ще гостуват представители на Градската библиотека „Паисий Хилендарски“ и роботът  Финч. В 10.00 часа събитията се пренасят в Градския парк на Асеновград. Там до 14.00 часа ще има празнична програма с любимците на децата кака Лара и Боби шоу . Ще участват също децата от ДГ „Мир”, ДГ „Н. Вапцаров”, ДГ„Слънце”, ДГ„Дружба”, ДГ „Асенова крепост”, ДФ „Индиго”, ВФ „Калина Малина”, ДФ „Косара”, ВГ „Весели гласчета” при НЧ„Св.преп.П. Хилендарски”, ЦПЛР „Васил Левски” и ФГ „Детска песен”. Част от празничните събития в Градския парк е и рисуване върху асфалт на тема „Мир, приятелство, толерантност”. \r\nВ 14.00 часа програмата по случай 1 юни – Деня на детето продължава с детско парти с аниматор на Градския басейн. Входът за деца до 14 години на плувния басейн ще бъде свободен. В 18.00 часа в Градската библиотека ще се състои концерт „Талантите на Асеновград”, а в 19.00 часа в читалище „Родолюбие“ ще започне празничен спектакъл на денс формация „Косара”.", "date": "2018.05.30", "title": "Пловдив: Асеновград ще отбележи 1 юни – Ден на детето с празнична програма в Градския парк"}
{"url": "http://www.focus-news.net/news/2018/05/30/2528043/ruskiyat-prezident-vladimir-putin-vizhdame-che-balgariya-sazhalyava-za-provala-na-proekta-yuzhen-potok.html", "text": "Виждаме, че България съжалява за провала на проекта „Южен поток“. Това каза президентът на Руската федерация Владимир Путин след среща с българския премиер Бойко Борисов в Кремъл, предаде репортер на Агенция „Фокус“. „Никой не се съмнява, че неговата реализация би била много изгодна за България. В момента тя ще бъде изгодна за Турция. Потвърдихме с премиера Борисов, че сме готови за реализация на тази работа на маршрута на потока. Що се отнася до южния коридор на Азербайджан, ние приветстваме всяка икономическа активност в тази сфера. Приветстваме диверсификацията на доставките на енергоносители на европейския пазар. Това създава пазарни условия на работа, а ние се интересуваме именно от това. Единственото, което нас ни безпокои през цялото време и доста често го дискутираме с нашите партньори в Брюксел, е това, че пазарните условия предполагат равни такива за всички. Доколкото знаем, в Азербайджан са били предоставяни специални мита и отстъпки“, заяви Путин и попита защо на „Южен поток“ не са предоставили такива условия. „С какво България е по-лоша от други страни? Изхождаме от това, че в хода на преговорите ни с нашите партньори в Брюксел, това постепенно ще бъде решено. Искаме да се създаде благоприятна ситуация на енергийния пазар на Европа в интерес както на продавачите, така и на купувачите“, добави още той.", "date": "2018.05.30", "title": "Руският президент Владимир Путин: Виждаме, че България съжалява за провала на проекта „Южен поток“"}
{"url": "http://www.focus-news.net/news/2018/05/30/2528067/sport-grigor-dimitrov-prodalzhava-na-rolan-garos.html", "text": "Григор Димитров победи американеца Джаред Доналдсън с 3:2 гейма и продължава участието си на „Ролан Гарос“. След 4 часа и 20 минути игра Димитров се наложи над 21-годишния Доналдсън с 6:7, 6:4, 4:6, 6:4, 10:8.\r\nВ третия кръг на „Откритото първенство на Франция“ Григор Димитров ще играе срещу Фернандо Вердаско, който отстрани аржентинеца Гуидо Андреоци с 6:3, 6:2, 6:2.", "date": "2018.05.30", "title": "Спорт: Григор Димитров продължава на „Ролан Гарос“"}
{"url": "http://www.focus-news.net/news/2018/05/30/2528068/stara-zagora-po-vreme-na-praznika-na-rozata-2018-v-kazanlak-shte-se-provede-traditsionniyat-mezhdunaroden-folkloren-festival.html", "text": "В трите кулминационни дни от Празника на розата 2018 в Казанлък ще се проведе поредното издание на Международния фолклорен фестивал, едно от традиционните събития в програмата на празника. Това съобщи за Радио „Фокус“ Анна Кожухарова, директор на Библиотека „Искра“, един от организаторите на фестивала заедно с Община Казанлък. \r\nТази година в него ще участват ансамбли от побратимените на Казанлък градове – Надканижа, Унгария; Търговище, Румъния; Кацаго Сан Мартино, Италия; Дзинан, Китай, Верия, Гърция; Димотика, Гърция; Кочани, Македония и Блида, Алжир.\r\nУчастниците във фестивала ще играят на централния площад и ще дефилират по улиците на града, като показват изкуството си. За финал ще се включат в празничното карнавално шествие по казанлъшките улици. \r\nФестивалът има дългогодишна история, в която през годините са участвали групи от всички краища на Европа и света. След кратко прекъсване, през 2013 година провеждането на фестивала е възобновено от кмета на Община Казанлък  Галина Стоянова.\r\nСлавяна ГАЙДАРОВА", "date": "2018.05.30", "title": "Стара Загора: По време на Празника на розата 2018 в Казанлък ще се проведе традиционният Международен фолклорен фестивал"}
{"url": "http://www.focus-news.net/news/2018/05/30/2528044/tass-rusiya-i-balgariya-shte-podpishat-sporazumenie-za-poddrazhka-i-ohrana-na-voennite-memoriali.html", "text": "Москва и София ще подпишат специално споразумение за сътрудничество по поддръжката и охраната на съветските военни мемориали в България. Това заяви руският президент Владимир Путин след края на преговорите с българския премиер Бойко Борисов в Кремъл , предава ТАСС.\r\n„Изразих пред господин министър-председателя признателност за внимателното отношение към нашите военни мемориали на българска земя, където са погребани десетки хиляди руски и съветски воини, загинали в боевете за освобождение на България. Договорихме се, че ще бъде подготвено специално споразумение за сътрудничество по поддръжката и охраната на гробищата“, заяви Путин.\r\nТой също благодари на българските власти за поддържането на интереса към руския език на територията на своята страна. „Важно е, че в българските граждани се запазва устойчив интерес към руския език. Изразих благодарност на господин министър-председателя за това, че правителството на България поддържа този интерес“, заяви Путин. Освен това той  отбеляза, че страните имат намерение „да поощряват и в бъдеще контактите в областта на туризма“.\r\nВ заключение Путин отбеляза, че по време на разговора с Борисов страните „са обменили мнения по актуални въпроси от международната и европейската политика“.\r\nПревод и редакция:", "date": "2018.05.30", "title": "ТАСС: Русия и България ще подпишат споразумение за поддръжка и охрана на военните мемориали"}
{"url": "http://www.focus-news.net/news/2018/05/30/2528070/kyustendil-obshtinata-shte-podpomogne-remonta-na-pravoslavniya-hram-sv-teodor-tiron-v-selo-sovolyano.html", "text": "Община Кюстендил ще подпомогне ремонта на православния храм „Св. Теодор Тирон” в село Соволяно. Това каза пред Радио „Фокус” – Кюстендилкметът на село Соволяно Пламен Илиев. Той е отправил докладна записка до кмета на Община Кюстендил Петър Паунов с искане за помощ при ремонта на черквата. В тази връзка е предложено Общински съвет да отпусне средства в размер на 3 700 лева, под формата на капиталов трансфер. Православният храм е издигнат в селото през 1834 година. Това е била втората черква, построена в района през 19 век. Първата е била митрополитската черква „Успение Богородично” в Кюстендил, изградена през 1816 г. Храмът „Свети Теодор Тирон” се намира в центъра на село Соволяно, изграден е върху основите на по-стара черква. Изградена е и 14-метрова камбанария, която допълва и оформя архитектурния облик на църковния двор. „В момента състоянието на храма е тежко. Покривът е протекъл от всички страни, има счупени керемиди, прогнила е самата покривна конструкция. По време на дъжд водата тече по иконостаса и по старинните икони. Външната мазилка се рони от ерозия. Храмът се нуждае от цялостна подмяна на покрива и на външната мазилка”, каза Пламен Илиев. В момента от Дирекцията по вероизповеданията са преведени 10 000 лева, а според изготвената количествено-стойностна сметка за ремонта са нужни 13 700 лева.\r\nВенцеслав ИЛЧЕВ", "date": "2018.05.30", "title": "Кюстендил: Общината ще подпомогне ремонта на православния храм „Св. Теодор Тирон” в село Соволяно"}
{"url": "http://www.focus-news.net/news/2018/05/30/2528064/premierat-boyko-borisov-se-sreshtna-s-balgarskata-obshtnost-v-moskva.html", "text": "Премиерът Бойко Борисов се срещна с българската общност в Москва, съобщиха от правителствената информационна служба. Пред сънародниците той отбеляза топлото отношение към българската делегация в руската столица и разказа за срещата си с руския президент Владимир Путин. Борисов подчерта отличните отношения, които поддържа с държавния глава на Русия и усилията, които ще положат двете страни за разширяването на сътрудничеството в областта на енергетиката, икономиката, културата и туризма.", "date": "2018.05.30", "title": "Премиерът Бойко Борисов се срещна с българската общност в Москва"}
{"url": "http://www.focus-news.net/news/2018/05/30/2528048/ria-novosti-putin-zayavi-che-se-smushtava-kogato-narichat-rusiya-starshi-brat.html", "text": "Президентът на Русия Владимир Путин заяви на пресконференцията след преговорите с българския премиер Бойко Борисов в сряда, че се смущава, когато наричат Русия „старши брат“, предава РИА Новости.\r\n„Много ме смущава кой е старши, кой е младши, имайки предвид, че старшия винаги го подбуждат да заплати“, заяви Путин.\r\nПо-рано руският държавен глава заяви, че Русия е готова за сътрудничество в България по мащабни енергопроекти в случай, че бъдат дадени гаранции за тяхната реализация от София, или Европейския съюз.\r\nПревод и редакция:", "date": "2018.05.30", "title": "РИА Новости: Путин заяви, че се смущава, когато наричат Русия „старши брат“"}
{"url": "http://www.focus-news.net/news/2018/05/30/2528065/komsomolskaya-pravda-vladimir-putin-za-gaza-kam-balgariya-smushtavat-me-razgovorite-koy-e-starshi-i-koy-mladshi-starshiya-vinagi-go-podtikvat-da-zaplati.html", "text": "„Пазарни отношения“ на български е „базарни принципи“. Именно такъв израз употреби българският премиер Бойко Борисов, говорейки за възраждането на икономическите отношения между София и Москва. На България толкова й е нужен руският газ, че двете първи лица долетяха на рандеву към Владимир Путин с разлика една седмица – първо президентът, а сега и премиерът, пише електронното издание на руския вестник „Комсомолская правда“ за посещението на българския лидер в Москва и срещата му с Путин.\r\n„Взимам върху себе си част от вината за развитието на ситуацията“, призна Борисов, като спомена за фактически прекъснатите отношения между двете страни преди няколко години. Отказвайки се от вече съгласувания „Южен поток“, българите изиграха тежко руските си партньори, коментира вестникът.\r\n„Загубите на „Газпром“ от отказа на „Южен поток“ възлизат на повече от 800 милиона евро“, не скри Путин. „Наложи се да прибавим изплатената неустойка към загубите, но виждаме, че България съжалява. Ще пробваме да минем от друга страна – през Турция“.\r\n„Много съм благодарен, че не ни се сърдят“, заяви Борисов“. „Но старшият винаги умее да прощава“.\r\n„Говорихме за това, но мен винаги ме смущават разсъжденията за това кой е старши и кой младши, защото старшият винаги го подтикват да заплати“, реагира Путин.\r\n„Комсомолская правда“ пише, че да се възражда погребания „Южен поток“ днес не е реално, затова в продължение на два часа зад закрити врата Путин и Борисов са обсъждали доставката на газ в България през Турция. „Турски поток“ вече се завършва и страните са се договорили да го продължат по суша. За всички е изгодно на границата между двете страни да бъде построен газов хъб, за да може през него газта да минава в България и може би по-нататък – в Южна Европа. Но сега на думата на България не вярва никой – само на „базарните принципи“, както пише руското издание.\r\n„Заинтересовани сме в това, да е изгодно за всички да работят на европейския енергиен пазар – и на продавачите и на покупателите“, заключи Путин. „Но при реализацията на крупни проекти ни трябват твърди гаранции“.\r\nПревод и редакция:", "date": "2018.05.30", "title": "„Комсомолская правда“: Владимир Путин за газа към България: „Смущават ме разговорите кой е старши и кой младши. Старшия винаги го подтикват да заплати“"}
{"url": "http://www.focus-news.net/news/2018/05/30/2528073/vidin-belgiyskiyat-poslanik-fransoa-bontan-poseti-grada.html", "text": "Негово Превъзходителство Франсоа Бонтан, посланик на Кралство Белгия в Република България, пристигна днес във Видин, придружен от съпругата си, съобщиха от пресцентъра на Oбщината. Той бе посрещнат в Областната администрация от заместник областния управител Анжело Методиев и от кмета на Общината Огнян Ценков. В официалната среща взеха участие председателят на Видинската търговско-промишлена палата Красимир Кирилов и белгийски инвеститори.\r\nПо време на разговорите Ценков запозна посланика с всички дейности, които Община Видин реализира в сферата на икономиката, социалните дейности, образованието и културата. Той информира за реализираните инициативи във връзка с привличането на инвестиции и разкриване на нови работни места в разкритите вече предприятия на територията на Общината; за участието в проекти за временна заетост; за развитието на инфраструктурата; за оказаната подкрепа от страна на държавата по отношение модернизиране на образованието, разкриването на филиал на Русенския университет „Ангел Кънчев“ във Видин и предоставяне възможност на младите хора да завършат висшето си образование; за възможностите в туризма и за историческите забележителности; за богатия културен календар и др.\r\nПосланик Франсоа Бонтан изрази удовлетворението си от проведената среща и своите хубави впечатления от визитата в българския град. Дипломатът заяви, че вижда реални възможности за сътрудничество в сферата на земеделието, туризма, логистиката и счита, че Община Видин и Видински регион ще привличат белгийски инвеститори в бъдеще.", "date": "2018.05.30", "title": "Видин: Белгийският посланик Франсоа Бонтан посети града"}
{"url": "http://www.focus-news.net/news/2018/05/30/2528072/varna-1-mln-leva-shte-vlozhi-obshtina-devnya-prez-lyatoto-za-tsyalostno-asfaltirane-na-ulitsi-podmyana-na-bordyuri-i-izgrazhdane-na-trotoari.html", "text": "1 млн. лева ще вложи Община Девня през лятото за цялостно асфалтиране на улици, подмяна на бордюри и изграждане на тротоари. Това става възможно, след като по предложение на кмета Свилен Шитов местният парламент актуализира капиталовите разходи на Общината за 2018 година, съобщиха от пресцентъра на Община Девня.\r\n„Първоначално бяхме заложили 600 000 лева за рехабилитация на пътната мрежа. Улиците в окаяно състояние обаче са много и намерихме вариант да увеличим средствата“, съобщи кметът Свилен Шитов.  Допълнителните 400000 лева ще бъдат пренасочени от перото за подмяна на улични водопроводи. Този процес ще се проточи във времето, тъй като тепърва трябва да се обяви обществена поръчка за проектиране, а след това и за изпълнител, което дава възможност за освобождаване на средства, обясни Свилен Шитов на съветниците.\r\nС актуализацията капиталовите разходи на общината набъбват до близо 4.5 млн. лева. Улиците, които ще бъдат обхванати от мащабното асфалтиране, са в процес на уточняване. В момента тече процедура за избор на изпълнител на обществената поръчка, като за нея са постъпили предложения от 3 фирми.\r\nМестният парламент одобри и предложението на кмета общината да кандидатства за отпускане на безвъзмездна финансова помощ от Предприятието за управление на дейностите по опазване на околната среда за доизграждане на уличната битова канализация в село Кипра. Общинският съвет даде становище за приоритетност на проекта – предвид обстоятелството, че с реализацията му ще се решат сериозни екологични, инфраструктурни и социално-битови проблеми.", "date": "2018.05.30", "title": "Варна: 1 млн. лева ще вложи Община Девня през лятото за цялостно асфалтиране на улици, подмяна на бордюри и изграждане на тротоари"}
{"url": "http://www.focus-news.net/news/2018/05/30/2528075/varna-nad-300-detsa-se-obuchavat-tazi-godina-v-narodna-astronomicheska-observatoriya-i-planetarium-nikolay-kopernik.html", "text": "Над 300 деца се обучават тази година в Народна астрономическа обсерватория и планетариум „Николай Коперник“ във Варна. Това съобщи за Радио „Фокус“ – Варна директорът на ЦПЛР – Народна астрономическа обсерватория и планетариум „Николай Коперник“ във Варна Свежина Димитрова.\r\nС поредица от събития през май обсерваторията във Варна отбеляза своята 50-та годишнина. На 22 май 1968 година тържествено е открит първият в България астрономически комплекс състоящ се от обсерватория, планетариум и кула с махало на Фуко. По решение на Министерския съвет той е наречен на името на великия полски учен Николай Коперник. Обсерваторията е една от забележителностите във Варна, разположена на входа на Морската градина. От построяването си през 1968 година сградата не е променяла предназначението си на научно-просветно учреждение, посветено на наблюдението и изучаването на небесните тела във Вселената. Стотици награди имат възпитаниците на обсерваторията от международни олимпиади и конкурси на НАСА. По европейски проект ще се търси финансиране за обновяване на планетариума, като необходимата сума е  1,2 млн. евро. Ръководството на обсерваторията връчи на Радио „Фокус“ – Варна благодарствена грамота и плакет за дългогодишно активно и ползотворно сътрудничество и партньорство на полето на образованието и науката.\r\nМарияна ВАЛЕНТИНОВА", "date": "2018.05.30", "title": "Варна: Над 300 деца се обучават тази година в Народна астрономическа обсерватория и планетариум „Николай Коперник“"}
{"url": "http://www.focus-news.net/news/2018/05/30/2528076/pazardzhik-obshtina-panagyurishte-shte-finansira-proekt-za-mladezhki-deynosti-za-malkite-i-golyamata-igra.html", "text": "За втора година Община Панагюрище предостави възможност за изразяване на инициативността и новаторството на младите хора чрез разработени, одобрени и реализирани от тях проекти на територията на общината. Това съобщи за Радио „Фокус“ – Пазарджик Радка Костуркова от общинската администрация. Тя обясни, че eкспертна комисия е одобрила за финансиране Проект – Турнир по футбол за деца и юноши под мотото „За малките и голямата игра“ на Клуб на привържениците на ЦСКА - Панагюрище. „Целта на проекта е чрез организирането на мащабен турнир по футбол да се стимулират младежите и другите участници в него към практикуване на активен спорт, здравословен начин на живот като средство за профилактика на социално значими заболявания сред младите хора, да се предостави възможност за изграждане на социални контакти и развитие на личностните качества на всеки участник“, обясни Костуркова. Тя допълни, че продължителността на проекта е четири месеца.\r\nВаня НИКОЛОВА", "date": "2018.05.30", "title": "Пазарджик: Община Панагюрище ще финансира проект за младежки дейности „За малките и голямата игра“"}
{"url": "http://www.focus-news.net/news/2018/05/30/2528069/parlamentaren-sblasak-mezhdu-gerb-i-bsp-zaradi-izborite-v-galiche-obzor.html", "text": "В парламента ПГ на БСП отново повдигна въпроса за изборите в Галиче. В декларация левицата заяви, че вече близо 30 години процъфтяват порочните практики за купен и корпоративен вот. Зам.-председателят на групата Крум Зарков изтъкна, че изборният процес е делегитимиран, резултатите изкривени, а гражданите отчуждени от политическия живот на страната. Опозицията апелира, че бившият кмет на Галиче- Ценко Чоков,  осъден на четири години и половина затвор за отвличане, побой и грабежи, е допринесъл за избора на кандидата на ГЕРБ Страхил Стоянов. „Щяхме да питаме правосъдния министър защо Ценко Чоков има телефон в затвора, но основните компетентни хора вече са чистачките“, коментира Крум Зарков. БСП настоя за изслушването на вътрешния министър Валентин Радев по случая. Вчера опозицията внесе 7 сигнала в Прокуратурата за нарушения на изборния процес в Галиче и Беден. Три от тях касаят изборите в Беден, а четири тези в Галиче. Според БСП бившият кмет на селото Ценко Чоков е звънял от затвора на избиратели и е оказвал влияние на вота.  В отговор от ГЕРБ заявиха, че левицата е излъгала за това, че са дописвани хора в избирателните списъци в Галиче, както и за това, че ВМРО имат най-много гласове в циганската махала в селото. Според депутата Тома Биков шокът на БСП в ситуацията показва, че за 10 години не са се научили да губят избори с достойнство. Той уточни, че за 28 частични местни избора ГЕРБ са регистрирали 24 кандидати, а БСП- само 13. „Първият извод е, че ако искате да спечелите избори, трябва да регистрирате кандидати. Вторият - ГЕРБ е единствената национална партия, разположена в цялата страна“, се обърна Тома Биков към БСП. След обвинението на ГЕРБ, че твърденията на БСП за вота в Галиче са лъжливи, лидерът на левицата Корнелия Нинова заяви: „Единственият официално признат от българския съд лъжец е премиерът и действащ председател на Съвета на ЕС Бойко Борисов“. Тя изтъкна, че когато от ГЕРБ казват, че БСП лъже трябва да се позовават на фактите и на решенията на съда.\r\nБиляна ИВАНОВА", "date": "2018.05.30", "title": "Парламентарен сблъсък между ГЕРБ и БСП заради изборите в Галиче (ОБЗОР)"}
{"url": "http://www.focus-news.net/news/2018/05/30/2528081/plovdiv-s-miting-poklonenie-i-literaturna-programa-asenovgrad-shte-otbelezhi-denya-na-botev-i-na-padnalite-geroi-za-svobodata-i-nezavisimostta-na-balgariya.html", "text": "С митинг-поклонение и литературна програма Асеновград ще отбележи Деня на Ботев и на падналите герои за свободата и независимостта на България. Това съобщиха за Радио „Фокус“ – Пловдив от отдел „Връзки с обществеността“ на Общината. Събитията ще се състоят на 1 юни пред паметника на Христо Ботев в Асеновград. Програмата по повод Деня на Ботев включва митинг- поклонение пред паметника на героя и литературна програма на ОУ „Христо Ботев”. Слово ще произнесе уредникът от Историческия музей в Асеновград Магдалена Георгиева.", "date": "2018.05.30", "title": "Пловдив: С митинг-поклонение и литературна програма Асеновград ще отбележи Деня на Ботев и на падналите герои за свободата и независимостта на България"}
{"url": "http://www.focus-news.net/news/2018/05/30/2528074/bsp-sofiya-zapochva-informatsionna-kampaniya-za-proekta-za-rdfotpadatsi-obzor.html", "text": "БСП – София започва информационна кампания за проекта за RDF–отпадъци. Това обяви председателят на Градския съвет на БСП – София Калоян Паргов. Според него няма достатъчно информираност и доверие към проекта за RDF–отпадъци. Паргов посочи, че позицията на партията е, че на този етап не са убедени в друга технология или толкова масово популярна, която да се използва и че мястото не трябва да бъде в ТЕЦ „София“, а на площадката при останалите две инсталации. Той отправи питане към Столична община и „Топлофикация“ дали този проект  ще се отрази ли в посока намаляване на сметките на софиянци.  Председателят на Градския съвет на БСП – София изрази притесненията си, че след 2020 г. „Топлофикация“ ще бъде в действителен фалит. Паргов бе част от кръгла маса на тема „Има ли София интегрирана система за управление на отпадъците?“, която се проведе в София. Тя бе организирана по инициатива на Дискусионен клуб „Политика 21“ към БСП – София. В нея взеха участие експерти в сферата екологията, членове на парламентарните комисии по околна среда и водите и по екология, общински съветници от Столичен общински съвет, университетски преподаватели и представители на граждански и неправителствени организации. Заместник-председателят на ПГ на „БСП за България“ и депутат от София Жельо Бойчев също изрази мнение, че столичани имат нужда от една информационна кампания, която трябва да им каже колко струват всички съоръжения за управление на отпадъците. Той обърна внимание, че Столична община замисля и четвърта фаза за управление на отпадъците, тъй като те са много добри в усвояването на средства. Бойчев допълни, че София плаща 100 млн. лв. за фирмите за почистване. „На тези всички скъпи съоръжения, ще имате най-скъпата поддръжка“, коментира Бойчев. По думите му София се бори с трафика и замърсяването на въздуха, а с проекта RDF технология Столична община генерира именно това. Експертът по околна среда и с 20-годишен опит в сферата на управлението на отпадъците на международно и национално ниво Любка Костова коментира, че интегрираната система за отпадъци в София не включва всички видове отпадъци, което означава, че предстоят още инвестиции. Тя обърна внимание, че във Виена заводът за третиране на отпадъци не е в центъра и посочи, че отпадъците трябва да бъдат обевзвреждани най-близко до мястото на тяхното образуване. По думите на Костова Националният план за управление на отпадъците препоръчва да се публикуват план-сметки за определяне на такса смет, а такава от Столична община няма. Според нея контролът върху цялостното функциониране на Интегрираната система за отпадъци е повърхностен и неефективен\r\nДеница КИТАНОВА", "date": "2018.05.30", "title": "БСП – София започва информационна кампания за проекта за RDF–отпадъци (ОБЗОР)"}
{"url": "http://www.focus-news.net/news/2018/05/30/2528078/plovdiv-prezidentat-rumen-radev-otkri-mezhdunarodnoto-izlozhenie-za-otbranitelna-tehnika-hemus-2018-obzor.html", "text": "Президентът Румен Радев откри Международното изложение „Хемус 2018“ в Пловдив. В него участват 17 държави, а общият брой изложители е 69, от които 48 български. „Международното изложение „Хемус“ още веднъж показва, че българската отбранителна индустрия е не само високотехнологичен сектор, даващ продукти с добавена стойност, от които България има нужда, а и че той е конкурентоспособен сектор в световен мащаб и двигател на сътрудничество между институциите в сферата на отбраната с наши и международни партньори“, каза Румен Радев. Той посочи, че на това изложение за първи път присъства и МВР, което ясно показва, че сигурността е интегрален сектор и зависи от обединяването на усилията на всички. Според Румен Радев е радостно и засиленото участие на структури и институции на образованието и науката в това изложение, без които няма успех в нито един такъв високотехнологичен сектор. Президентът благодари специално и за чуждестранното участие в изложението, което дава възможност за обмяна на опит и за засилване на сътрудничеството. Радев посочи, че е радостен и  от факта, че Министерството на отбраната задълбочава сътрудничеството с Военния промишлен комплекс, което дава възможност български компании да вземат все по-активно участие в модернизирането на Въоръжените сили.\r\nПри пристигането си на изложението, президентът прие строя на почетния караул на Гвардейската част.\r\nВ приветствието си към участниците в Международното изложение за отбранителна техника „Хемус“ в Пловдив министърът на отбраната Красимир Каракачанов каза, че тази изложба се провежда в „златно време за България“ предвид това, че преди две седмици Правителството е гласувало двата проекта за модернизация на Българската армия. Каракачанов оповести, че се очаква до няколко седмици да бъде гласуван и третия проект, касаещ Военноморските сили. Първите два проекта са свързани със закупуването на нов изтребител за Военновъздушните сили на България и придобиване на нова бронирана техника за Сухопътни войски. „Мотото на тазгодишната изложба е „Отбрана, тероризъм и сигурност“, като съществен принос в нея има и участието на специализиран отряд за борба с тероризма на Главна дирекция „Пожарна безопасност и защита на населението“ от състава на МВР, съобщи министърът на отбраната. Той изказа благодарност на всички чуждестранни фирми от Европа, Азия и Африка, които присъстват на изложението. Според Каракачанов, това показва засилен интерес към „Хемус“ и покрива амбициите на България да става все по-сериозен фактор по отношение изработването на изделия с подобно предназначение.\r\nПрезидентът Румен Радев коментира пред журналисти, че модернизацията на Българската армия няма алтернатива, по повод искането на депутата Веселин Марешки за налагане на мораториум върху средствата за модернизация на армията. Според Румен Радев невежеството в сферата на сигурността не само, че е опасно, накрая то винаги излиза скъпо.\r\nПо време на пресконференция преди изложението „Хемус 2018” в Пловдив заместник-министърът на обраната Анатолий Величков посочи, че основен акцент в трите проекта за модернизация на Българската армия е не просто да бъдат закупени готови продукти от производители, а да бъдат включени български компании, които да осъществят част от дейностите по интеграция на бойната техника. Очаква се до два месеца да бъдат оповестени и първите оферти, конкретно за пехотата с тези изисквания към участниците, уточни заместник-министърът на обраната Анатолий Величков.\r\nЗаместник-министърът на икономиката Александър Манолев пък подчерта, че военно-промишленият отрасъл е във възход. Износът на военна продукция за 2017 година надхвърля 1,2 милиарда евро, а основните ни пазари са Индия, САЩ и страни от Европа и Азия.\r\nИзложението ще продължи до 2 юни. То ще бъде съпътствано от международна научна конференция, включена в календара на Българското европредседателство. Ще има и заседание на Индустриалния форум, а също и демонстрационни стрелби на полигона „Змейово“.\r\nЦветана ТОНЧЕВА", "date": "2018.05.30", "title": "Пловдив: Президентът Румен Радев откри Международното изложение за отбранителна техника „Хемус 2018“ (ОБЗОР)"}
{"url": "http://www.focus-news.net/news/2018/05/30/2528071/perviy-kanal-rusiya-se-vrashta-kam-aets-belene-i-e-gotova-da-nasochi-turski-potok-kam-balgariya-sled-nasreshtnite-hodove-na-sofiya-v-posledno-vreme.html", "text": "Днес ( сряда, 30 май ) Владимир Путин се срещна с министър-председателя на България Бойко Борисов. Те обсъдиха международната ситуация и подготовката на футболното първенство в Русия. Но най-много внимание отделиха, разбира се, на двустранните отношения. Отделно се спряха на енергетиката. България е един от основните транзитьори на руски енергоносители. Но и тук има перспективи за развитие, пише в коментарен материал, публикуван на уебсайта на руската телевизия „Первий канал“, предаден без редакторска намеса.\r\nТакива интензивни контакти на най-високо ниво между Русия и България не е имало много отдавна. Буквално преди една седмица в Сочи дойде президентът Румен Радев, а днес в Кремъл за първи път приеха премиера Бойко Борисов, който държи почти цялата реална власт в страната, защото България е парламентарна република. Путин и Борисов се поздравиха топло. Те имат какво да обсъждат. Защото през последните няколко години в сътрудничеството между двете страни с многовековна история на приятелство не само, че нямаше пробиви, но и много планирани проекти бяха замразени.\r\nПутин: „Надявам се, че Вашата визита в Русия, нашата днешна среща с Вас и преговорите, Вашите преговори с правителството на Руската Федерация ще създадат добри условия за по-нататъшно развитие на нашите отношения и то по много направления, включително икономиката, политическите контакти, сферата на културата и хуманитарната област. Ние съвсем скоро отбелязахме 140-ата годишнина от освобождението на България от османско иго и Деня на славянската писменост и култура – всичко, което ни свързва много тясно духовно и ни обединява“.\r\nБорисов: „Благодарен съм ви за възможността да проведем днешната ни среща, бих искал да обсъдим с Вас ситуацията по света и конкретно, ситуацията в Западните Балкани, Русия винаги е имала голямо влияние в този регион. Русия и България имат потенциал за развитие на отношенията в различни сфери, като туризма и селското стопанство. Също така искам да отбележа доброто сътрудничество между специалните служби на двете страни в областта на борбата с тероризма и обезпечаването на сигурността“.\r\nВажно е, че Русия, от съветските времена остава единствения доставчик на газ в България. Именно енергетиката би могла да стане основа за развитие на сътрудничеството. Но през последните години България, под натиска на Европейския съюз –между другото, при премиера Бойко Борисов – развали едновременно три мащабни проекта с Русия: АЕЦ „Белене“, нефтопровода Бургас – Александруполис и газопровда „Южен поток“, който беше нужен на цяла Европа. В момента от него са останали само тръби във варненското пристанище.\r\nА Москва смени приоритетите бързо – „Южен поток“ почти веднага се превърна в „Турски“. Очевидно в момента в София са се замислили за собствените си интереси, след като са пресметнали загубите. Защото само заради отказа от „Южен поток“ България се лиши от три милиарда долара директни инвестиции, 400 милиона евро ежегодно за транзит на газ и хиляда потенциални работни места.\r\nЗагубите за най-бедната страна в Европейския съюз са колосални, а София така и не дочака никаква компенсация от Брюксел или Вашингтон за участието в антируските санкции за Крим. И ето, че президентът Радев неотдавна предложи възстановяване на проекта „Южен поток“ по дъното на Черно море. Наистина, под друго название – „Български“.\r\nПутин и Борисов говориха за сътрудничеството в енергетиката на пресконференцията след края на преговорите. Главното – обсъжда се идеята за продължаване на „Турски поток“ в България. Анкара не възразява против това.\r\nСъщо така Русия е готова да се върне към проекта за строителство в България на АЕЦ „Белене“, ако София вземе решение за неговата реализация.\r\nМежду другото, в последно време България прави насрещни ходове – София не изгони нито един руски дипломат след историята с отравянето на Скрипал, обяви се против румънската идея за създаване на обединена флотилия на НАТО в Черно море и се договори за ремонт в Русия на своите изтребители МиГ. Обръщане на 180 градуса. И, както се казва, по-добре късно, отколкото никога. Така че тръбите, лежащи на българския бряг, все още могат да влязат в употреба.\r\nПревод и редакция:", "date": "2018.05.30", "title": "„Первий канал“: Русия се връща към АЕЦ „Белене“ и е готова да насочи „Турски поток“ към България след насрещните ходове на София в последно време"}
{"url": "http://www.focus-news.net/news/2018/05/30/2528080/lyubka-kostova-bsp-stolitsata-prakticheski-ne-razpolaga-s-integrirana-sistema-za-upravlenie-na-otpadatsite.html", "text": "Столицата практически не разполага с интегрирана система за управление на отпадъците. Това каза в интервю за Радио „Фокус“ Любка Костова, експерт на БСП в областта на околната среда. В подкрепа на своите думи Костова цитира данни на Евростат, според които 60% от софиянци не са доволни от чистотата на своя град. Причината за това е една, продължи експертът, и се корени в слабата организация на системата за третиране на битовите отпадъци. Парадоксалното е, че София разполага с качествени съоръжения за третиране на отпадъка, но градът остава мръсен, каза още Костова. „Просто когато са правени прогнозите и оценките за избора на системата, тези прогнози не са направени както трябва. Като доказателство за това бих посочила, че, например, много трудно в официални документи на общината се намират ясни количества отпадъци, които общината се ангажира да третира. Ако погледнете програмата за управление на отпадъците на град София ще намерите всичко друго, но само не и количеството отпадък, което се събира“, коментира Костова. Тя допълни, че по начало данните за отпадъците, които се третират в столицата са крайно недостатъчни и абсолютно ненадеждни. Знанието за това с какво количество отпадък се ангажира една община е основата, върху която се гради системата за управление на отпадъка, обясни Костова. По думите й количеството отпадък също е определящо за цената на съответното третиране, както и за такса „Битов отпадък“.", "date": "2018.05.30", "title": "Любка Костова, БСП: Столицата практически не разполага с интегрирана система за управление на отпадъците"}
{"url": "http://www.focus-news.net/news/2018/05/30/2528086/krasimir-ivanov-byuro-po-truda-vidin-ravnishteto-na-bezrabotitsata-v-oblastta-e-1510-za-mesets-april.html", "text": "Равнището на безработицата в областта е 15,10% за месец април като за страната равнището е 6,4%, каза на пресконференция Красимир Иванов директор на Бюро по труда – Видин, предаде репортер на Радио „Фокус“ – Видин. Той посочи, че общият брой на регистрираните безработни е 5711 души. В сравнение с предходния месец броят им е намалял с 133 лица или с 2,28 на сто. Най-ниска е безработицата в Община Видин – 9,91% , като безработните лица са 2607.\r\nРегистрирани са 272 младежи до 29-годишна възраст, като се посочва няма промяна н броя на регистрираните младежи. Регистрирани са и 197 безработни лица с намалена работоспособност. Красимир Иванов посочи, че съотношението между предлагането на работна сила през април в областта е 7 към 1 – за едно свободно работно място през месеца са се конкурирали 7 регистрирани безработни лица.\r\nАнна ЛОЗАНОВА", "date": "2018.05.30", "title": "Красимир Иванов, Бюро по труда – Видин: Равнището на безработицата в областта е 15,10% за месец април"}
{"url": "http://www.focus-news.net/news/2018/05/30/2528085/hashim-kuyumdzhiev-sdruzhenie-minalo-nezabravimo-otkrit-e-proekt-za-izgrazhdaneto-na-pametnik-na-53-ma-zaginali-v-parvata-svetovna-voyna-v-selo-tihomir-obshtina-kirkovo.html", "text": "Създадено е сдружение и е открит проект за изграждането на паметник на 53-ма загинали в Първата световна война в село Тихомир, община Кирково. Това каза в за Радио „Фокус“ Хашим Куюмджиев, председател на сдружение „Минало незабравимо“. Според него първоначално идеята е била за изграждането единствено на паметна плочна, която да бъде поставена на джамия или училище. \"Впоследствие се е взел под внимание фактът, че тези сгради с времето могат да бъдат разрушени. Така се стига до идеята за вдигането на скромния паметник, а за целта е било проведено и допитване до мнението на жителите в село Тихомир\", обясни Куюмджиев. По думите му цената на подобен паметник варира между 5000 и 10 000 лева. „Срещнах се с един архитект, около 35-40-годишен. Обясних му какво е положението. Той отговори, че ще направи паметника без да говорим за пари. По неговите думи, когато имам пари, тогава ще му ги дам. Въобще много съвестен човек се оказа това момче“, коментира Куюмджиев. Той допълни, че е намерен и скулптор, натоварен със задачата да изготви макет на паметника.", "date": "2018.05.30", "title": "Хашим Куюмджиев, сдружение „Минало незабравимо”: Открит е проект за изграждането на паметник на 53-ма загинали в Първата световна война в село Тихомир, община Кирково"}
{"url": "http://www.focus-news.net/news/2018/05/30/2528079/the-washington-post-mezhdu-sasht-i-severna-koreya-ostavat-seriozni-razlichiya-po-vaprosa-za-yadrenoto-razorazhavane-na-koreyskiya-poluostrov.html", "text": "На фона на дипломатическите усилия за спасяването на срещата на върха между САЩ и Северна Корея, която трябва да се състои на 12 юни в Сингапур, различията между Вашингтон и Пхенян по въпроса за ядреното разоръжаване на Корейския полуостров остават значителни, коментират в редакцията на американското издание The Washington Post.\r\n\"Мога да кажа, че различията в позициите между Северна Корея и САЩ остават доста значителни. Няма да е лесно да се преодолеят и да се намери обща основа, но мисля, че не е невъзможно\", отбеляза в рамките на реч в Сеул министърът на обединението Чо Минунгюн.\r\nОценката на южнокорейския политик е отрезвяваща - представители на САЩ и Северна Корея възобновиха разговорите на ниво работни групи, насочени към запълването на тази празнина.\r\nВ края на миналата седмица представители на САЩ и Северна Корея провеждаха консултации в продължение на три часа в опит за намиране на общ език, въпреки несигурността около потенциалната среща на високо равнище между американския президент Доналд Тръмп и севернокорейския лидер Ким Чен-ун. Но от началото на седмицата разговорите бяха преустановени. Източник на редакцията твърди, че причината е свързана с графика на севернокорейците, които успяха да отделят време за преговори едва в следобедните часове на сряда. \r\nВисокопоставеният представител на Пхенян Ким Йонг-чол пристигна в Ню Йорк в сряда, за да се срещне с държавния секретар на САЩ Майк Помпео за разговори на високо равнище. Очаква се срещата помежду им да се състои в четвъртък.\r\nИ двете нива на преговори между представители на САЩ и Северна Корея са насочени към запълване на пропастта по въпроса за програмата на Пхенян за ядрени оръжия. Съгласно думите на Чо Минунгюн, надеждите са насочени към резултатите от срещата между Помпео и специалният пратеник на Северна Корея. \r\n\"Сега, когато лидерите на двете страни участват в преговори отгоре надолу, мисля, че шансовете да се намери обща основа са големи\", изрази увереност политикът на Сеул. \r\nТъй като съдбата на срещата на върха на 12 юни към настоящия момент остава нея, президентът на Южна Корея Мун Дже-ин обмисля дали да пътува до Сингапур на 12 юни в опит да организира тристранна среща, разкри говорител на Синята къща. Решението на Сеул ще зависи пряко от резултатите от преговорите между Тръмп и лидера на Пхенян.\r\nПревод и редакция:", "date": "2018.05.30", "title": "The Washington Post: Между САЩ и Северна Корея остават сериозни различия по въпроса за ядреното разоръжаване на Корейския полуостров"}
{"url": "http://www.focus-news.net/news/2018/05/30/2528083/shumen-125-uchenitsi-se-vklyuchiha-v-konkursa-industriyata-v-moya-region.html", "text": "125 ученици се включиха в конкурса „Индустрията в моя регион”. Това съобщиха от Община Шумен. Участниците са разделени в три възрастови групи. 92 деца от първи до четвърти клас са изпратили свои рисунки по темата за участие в конкурса. 33 са подадените от ученици есета в останалите две възрастови групи – от пети до осми клас и от девети до дванадесети клас. Жури от Химикотехнологичния и металургичен университет в София е оценявало творбите. Конкурсът “Индустрията в моя регион” се провежда за втора поредна година в Шумен. Организатори са Химикотехнологичният и металургичен университет, Българската асоциация на металургичната индустрия в партньорство и с финансовата подкрепа на „Алкомет” АД. Инициативата се осъществява под патронажа на кмета на община Шумен Любомир Христов. Най-добрите в трите категории ще бъдат отличени с предметни награди, а всички участници ще получат сборници, в които са отпечатани изпратените за конкурса творби. Целта е да се популяризира професионалното техническо образование, да се провокира интересът на младите хора към професията на металурга, като се укрепи връзката между образованието и бизнеса. На церемонията по награждаването ще присъстват кметът Любомир Христов, Фикрет Индже, председател на Надзорния съвет на „Алкомет” АД, представители на ХТМУ, БАМИ, на университетското и училищното образование,  учители и родители. Церемонията по връчване на наградите на отличените ученици ще се състои на първи юни от 13.00 часа в танцувалната зала на Младежкия дом в Шумен.", "date": "2018.05.30", "title": "Шумен: 125 ученици се включиха в конкурса „Индустрията в моя регион”"}
{"url": "http://www.focus-news.net/news/2018/05/30/2528084/bozhidar-mihaylov-regionalna-sluzhba-po-zaetostta-varna-shte-se-raboti-aktivno-za-osiguryavane-na-zaetost-na-prodalzhitelno-bezrabotni.html", "text": "Ще се работи активно за осигуряване на заетост на продължително безработни лица, които са с регистрация в бюрата по труда над 12 месеца. Това каза в интервю за Радио „Фокус“ – Варна Божидар Михайлов, директор на Дирекция „Регионална служба по заетостта“ във Варна. „Това е една инициатива, която поема Агенцията по заетостта. Целта е да се обърне повече внимание и да се работи по-сериозно с хората, които са продължително безработни с регистрация в бюрата по труда над 12 месеца. С тези хора ще се сключват споразумения, като продължително безработното лице се ангажира също да бъде активна страна и да изпълнява задачите, поставени му от трудовите посредници. Тези задачи са свързани с дейности за преодоляване на проблемите, които му пречат да започне работа“, заяви Божидар Михайлов. Той допълни, че в съответствие с установените проблеми и идентифицирани дефицити трудовите работници ще изготвят специални портрети, диагностика и анализ на пречките и възможностите за реализация на продължително безработните лица. „Ще им бъдат предложени изпълними във времето мерки, като идеята е предприетите действия да помогнат за преодоляване на проблемите на трайно безработните и да се намали процентът им в рамките на кратък период от време“, каза още Божидар Михайлов. По думите му допълнителните услуги, които ще се предлагат, са свързани с професионална квалификация или други дефицити, за да може хората от тази категория да бъдат успешно реализирани на трудовия пазар. Божидар Михайлов коментира, че процентът на продължително безработните лица във Варненска област не е толкова голям. Най-много продължително безработни лица има регистрирани в общините Дългопол, Вълчи дол и Суворово.\r\nМарияна ВАЛЕНТИНОВА", "date": "2018.05.30", "title": "Божидар Михайлов, Регионална служба по заетостта – Варна: Ще се работи активно за осигуряване на заетост на продължително безработни"}
{"url": "http://www.focus-news.net/news/2018/05/30/2528077/prof-mihail-konstantinov-vazstanovyavaneto-na-aets-belene-e-edin-ot-vazmozhnite-varianti-balgariya-da-izbegne-energiyna-katastrofa-sled-10-godini.html", "text": "Възстановяването на АЕЦ „Белене“ е един от възможните варианти България да избегне енергийна катастрофа след 10 години. Това каза в интервю за Радио „Фокус“ проф. Михаил Константинов по повод срещата между премиера Бойко Борисов и държавния глава на Русия Владимир Путин. Според думите му оценката след срещата на високо ниво е добра по шестобалната система. \"Направата на входна точка у нас от строящия се „Турски поток“ за захранването на газовия хъб „Балкан“ ще засили газовата зависимост на страната ни към Русия\", подчерта Константинов. Според него, за да може Европа да не бъде зависима от Русия или САЩ, трябва да предприеме две основни стъпки. „Да започне да намалява електропотреблението и да започне изграждането на мощна европейска армия. Ако не направи тези две неща, ще я направят на кашмер, както се казва, и ще бъде подхвърляна във всяко едно отношение. Между другото на европейците започват вече да им увират главите – говори се за тотална защита на границите и за обща европейска армия“, каза още той. Проф. Михаил Константинов допълни, че е крайно време българската външна политика да звучи единно. Според него за целта президентската и изпълнителната власт трябва да действат в синхрон. \"Така или иначе в ЕС вече имаме предимствата в отношенията с Русия и Турция\", поясни професорът.", "date": "2018.05.30", "title": "Проф. Михаил Константинов: Възстановяването на АЕЦ „Белене“ е един от възможните варианти България да избегне енергийна катастрофа след 10 години"}
{"url": "http://www.focus-news.net/news/2018/05/30/2528088/predstoyashti-mezhdunarodni-sabitiya-za-31-may-agentsiya-fokus.html", "text": "Започва дебатът върху вота на недоверие срещу правителството на Мариано Рахой.\r\n*** Канцлерът на Германия Ангела Меркел ще се срещне с министър-председателя на Португалия Антонио Коста и президента Марсело Ребело де Соуса.\r\n*** В Канада ще се проведе среща на финансовите министри и директорите на централните банки на държавите от Г7.\r\n*** В Йордания агенциите на ООН ще проведат пресконференция за ситуацията в Близкия изток.\r\n***", "date": "2018.05.30", "title": "Предстоящи международни събития за 31 май (Агенция \"Фокус\")"}
{"url": "http://www.focus-news.net/news/2018/05/30/2528082/turski-potok-shte-vliza-v-balgariya-obzor.html", "text": "Тръба от „Турски поток“ да влиза в България и да получаваме количества руски природен газ, които да транспортираме към трети страни. За това се договориха премиерът Бойко Борисов и руският президент Владимир Путин, които проведоха двустранна среща в Москва. Премиерът определи разговора си с руския държавен глава като прагматичен и полезен. Той посочи, че България запазва газоразпределителната си роля на Балканите. „Относно това дали ще има втора точка на вход на газ през „Турски поток“ за България – това, което говорихме и което президентът Путин ни увери, е, че е разговарял вчера с турския президент и нямат нищо против тази входна точка да бъде на българска граница“, каза министър-председателят. Борисов посочи, че количествата газ, които биха могли да идват към България от съществуващата газова връзка през  Украйна и това, което се очаква през „Турски поток“, ще възлизат общо на около 34-35 млрд. куб. метра природен газ. „Това е сериозно количество, за което трябва да намерим формула да го разработим през европейския газоразпределителен център. И нашите колеги поеха ангажимент, заедно с Европейската комисия, да намерят приемлива формула“, посочи българският премиер.\r\nРуският президент заяви, че въпросът за транспортирането на газ от „Турски поток“ в Европа през България се разработва в практически план с Турция и България. По думите му въпросът за обемите на транзитния газ през България трябва да бъде обвързан с обема на доставките за цяла Европа. \r\nПрезидентът на Руската федерация посочи и че страната му е готова да се върне към проекта за строителство на АЕЦ „Белене“, а Борисов подчерта, че в момента България разполага с два реактора и с площадка на централата и иска проектът да работи на пазарен принцип, който да може да се издържа  и да генерира не само печалба, но и сигурност. „След 10-15 години ще имаме необходимост от базова мощност. Всички са добре дошли на пазарен принцип“, подчерта Борисов в контекста на инвеститорския интерес към проекта. \r\nПремиерът Борисов изрази надежда, че президентът Путин ще положи всички усилия за нормализирането на обстановката в Сирия и спирането на мигрантския натиск към Европа. „Ключовите думи, около които всички трябва да положат усилия са: мир, диалог и компромис“, каза още българският министър-председател. \r\nДвамата отбелязаха и отличното сътрудничество между България и Русия в областта на културата, както и повишаването на стокообмена и ръста в броя на руските туристи у нас.Министър-председателят Бойко Борисов проведе среща и с премиера на Руската федерация Дмитрий Медведев. Двамата обсъдиха задълбочаването на търговско-икономическото сътрудничество, както и в сферата на енергетиката, туризма и транспорта. Дмитрий Медведев подчерта, че в последните години партньорството между двете страни се активизира. „Сега можем да обсъдим отделни параметри от нашето търговско-икономическо сътрудничество“, каза още руският премиер. Българският премиер посочи, че приоритетните теми в отношенията между България и Русия остават борбата с тероризма и сигурността, икономиката, туризмът и енергетиката. „Светът действително е едно много тежко място с неспирните конфликти. Ние и Европа сме много потърпевши от мигрантската вълна“, допълни Бойко Борисов.\r\nВ Пловдив пред журналисти българският държавен глава Румен Радев припомни, че при посещението му в Русия е поставил въпросите за оптимизация на цените и условията за доставки на руски енергийни ресурси за България, а също така и за по-добри условия за присъствието на българския бизнес в Руската федерация. „Много се надявам българското правителство да оползотвори всички тези възможности след възобновяването на диалога на най-високо равнище между двете държави“, коментира той. Държавният глава призова да се даде възможност на правителството да анализира всички варианти по отношение на обявената идея за възобновяване на работата по проекта АЕЦ „Белене“ и за вдигане на мораториума върху реализацията на проекта. „Това решение трябва да изключва финансовия риск за държавата и да има действени механизми за контрол на ядрения риск“, подчерта президентът Радев. \r\nПо програма премиерът Борисов трябваше да се прибере в България на 31 май, но поради важни ангажименти и срещи министър-председателят си тръгна с ден по-рано от предвиденото.", "date": "2018.05.30", "title": "„Турски поток“ ще влиза в България (ОБЗОР)"}
{"url": "http://www.focus-news.net/news/2018/05/30/2528090/afp-vissh-predstavitel-na-severna-koreya-e-pristignal-v-nyu-york.html", "text": "Висшият представител на Северна Корея Ким Йонг-чол е пристигнал в сряда в Ню Йорк за разговори относно организирането на срещата на върха между президента на САЩ Доналд Тръмп и лидера на Северна Корея Ким Чен-ун, съобщава AFP.\r\nГоворител на севернокорейската мисия в САЩ заяви че Ким Йонг-чол, описван като дясната ръка на Ким Чен-ун, е пристигнал с полет на борда на „Air China“ на летище „Kennedy“ в Ню Йорк. Йонислав Дочев", "date": "2018.05.30", "title": "AFP: Висш представител на Северна Корея е пристигнал в Ню Йорк"}
{"url": "http://www.focus-news.net/news/2018/05/30/2528087/poseshtenieto-na-boyko-borisov-v-moskva-obzor-na-ruskite-medii.html", "text": "„РИА Новости“ : Русия и България могат да обезпечат енергийната сигурност на Европа, заяви Владимир Путин „РИА Новости“ : Путин заяви, че се смущава, когато наричат Русия „старши брат“\t „РИА Новости“ : Владимир Путин заяви, че са необходими гаранции за енергийните проекти с България „РИА Новости“ : Путин и Борисов не са обсъждали „делото Скрипал“ по време на преговорите помежду си\t „РИА Новости“ : Русия е готова да се върне към проекта за строителство в България на АЕЦ „Белене“\t „РИА Новости“ : Премиерът на България посочи сферите, в които може да се сътрудничи по-активно „РИА Новости“ : Дмитрий Медведев и премиера на България обсъдиха икономическото сътрудничество „РИА Новости“ : Владимир Путин заяви, че се смущава, когато наричат Русия старши брат „ТАСС“ : Дмитрий Медведев също ще проведе среща с премиера на България Бойко Борисов „ТАСС“ : Българската бойна авиационна техника ще се ремонтира в Русия\t „ТАСС“ : Дмитрий Медведев към Бойко Борисов: В последно време контактите между България и Русия се активизираха много съществено „ТАСС“ :Русия и България ще подпишат споразумение за поддръжка и охрана на военните мемориали\t „ТАСС“ : Русия е готова да се върне към проекта АЕЦ „Белене“ на пазарни основания, заяви Владимир Путин\t „ТАСС“ : Владимир Путин ще обсъди с българския премиер перспективите за двустранно сътрудничество  „ТАСС“ : Контактите с премиера на България ще дадат импулс за развитие във всички сфери\t „ТАСС“ : Русия и Турция са готови да продължат „Турски поток“ към България, заяви Бойко Борисов\t „Интерфакс“: Русия и Турция поддържат продължаването на „Турски поток“ към България  „Интерфакс“: Русия се съгласи да обсъди въпроса за второ разклонение на „Турски поток“ \"Газета.Ru\": Путин обясни смущението от обръщението „старши брат“ по отношение на Русия \"Газета.Ru\": Путин разказа за алтернативите на „Южен поток \"Газета.Ru\": Путин съобщи за готовността на Русия да се върне към „Южен поток“ \"Газета.Ru\": Путин и Борисов са обсъдили възможно участие на България в „Турски поток“ \"Федеральное агентство новостей\": Путин заяви, че се смущава, когато наричат Русия „старши брат\"Федеральное агентство новостей\": Русия и България съжаляват за срива на строителството на „Южен поток“\"РБК\": България няма претенции към разширяването на „Турски поток“\"РБК\": България благодари на Русия, че не е злопаметна за „Южен поток“\"EA Daily\": „Български поток“: София вече изпусна своя златен шанс\"Рамблер/новости\": Премиерът на България се извини пред Путин за „Южен поток“Аргументы и факты:Путин заяви, че преговорите с Борисов са били резултатни „Взгляд“ : Премиерът на България потвърди намерението си да ремонтира българските бойни самолети в Русия „Взгляд“ : Песков обясни как могат да прекарат „Южен поток“ през България „Взгляд“ : Премиерът на България се извини пред Путин „Взгляд“ :  Оказа се, че Русия и Турция не са против да продължат „Турски поток“ към БългарияВзгляд: Путин се пошегува с думите на българския премиер за „старшия и младшия“Взгляд: Путин назова условията за възобновяване на проекта за българската АЕЦ „Белене“ „Коммерсантъ“ :  Путин обяви, че Русия е готова да се върне към строителството на АЕЦ „Белене“ при желание на България „Коммерсантъ“ : „Турски поток“ ще мине през България „Комсомольская правда“ : Путин заяви, че Русия е готова да се върне към проекта АЕЦ „Белене“ „Комсомольская правда“ : Владимир Путин за газа към България: „Смущават ме разговорите кой е старши и кой младши. Старшия винаги го подтикват да заплати“ „Комсомольская правда“ : Премиерът на България се покая подкупващо за „Южен поток“ „Российская Газета“ : Путин разкри плановете си за АЕЦ „Белене“\"Известия\": Русия и Турция са готови да продължат „Турски поток“ до България\"Известия\": Путин се смути от сравнението на Русия със „старши брат“\"Известия\": Президентът на България разказа за целите на визитата на делегацията в Москва „Независимая газета“ : Посещението на Бойко Борисов в Москва: Българският министър-председател има по-голяма тежест от президента Румен Радев\t „Первий канал“ : Владимир Путин се срещна с българския премиер Бойко Борисов  „ТВ Цариград“ : „Големият винаги прощава“: България се извини за срива на скъпия проект на „Газпром“ \"RT на руски\": Премиерът на България заяви, че Турция и Русия са готови да продължат „Турски поток“\"Life.ru\": Песков: Русия е заинтересована в доставките на газ през България\"Life.ru\": Русия и Турция не са против продължаване на „Турски поток“ към България\"Life.ru\": Премиерът на България пожела успех на Русия в организацията на Световното първенство\"Мир 24\": Бойко Борисов: „Турски поток“ може да стигне до България „Mail.Ru\"„: Путин разкри какви са загубите на „Газпром“ от „Южен поток“\"Росбалт\": Москва излиза от обкръжение?\r\nРедакция:", "date": "2018.05.30", "title": "Посещението на Бойко Борисов в Москва  (ОБЗОР на руските медии)"}
{"url": "http://www.focus-news.net/news/2018/05/30/2528091/the-wall-street-journal-prezidentat-na-italiya-tarsi-reshenie-na-politicheskata-bezizhoditsa.html", "text": "Политическа безизходица в Италия, която разтърси глобалните пазари и притесни европейските партньори на страната, продължава близо четвърти ден, докато президентът на Италия Серджо Матарела търси начин да насърчи създаването на ново правителство и да отклони провеждането на нови избори, пише The Wall Street Journal.\r\nМатарела обмисля възможността за съживяване на коалиционното правителство подкрепяно от двете най-големите партии в Италия в момента – „Движение пет звезди“ и „Лигата“.\r\nСъс запазването на високото напрежение, обаче, и натискът на някои политически лидери за бързи избори, събитията в Италия останаха крайно непостоянни.\r\nПрез уикенда италианският президент наложи вето на създаването на ново правителство, заради предложения министър на икономиката, който изповядва евроскептични идеи.\r\nВетото предизвика разрив в коалицията, вкарвайки Италия в политически хаос и повишавайки вероятността от нови избори.\r\nНо в сряда, лидерът на „Движение пет звезди“ Луиджи ди Майо потърси начин за възкресяване на коалиционното правителство с „Лигата“.\r\nСлед неформална среща с президента в сряда, ди Майо предложи на „Лигата“ да сформират правителство с различен министър на икономиката.\r\nЛидерът на „Лигата“ Матео Салвини заяви пред своите последователи, че ще обмисли предложението на Луиджи ди Майо.\r\nСпоред представител на президентския офис, Серджо Матарела обмисля тази нова опция „с високо внимание“. Йонислав Дочев", "date": "2018.05.30", "title": "The Wall Street Journal: Президентът на Италия търси решение на политическата безизходица"}
{"url": "http://www.focus-news.net/news/2018/05/30/2528089/the-times-of-israel-benyamin-netanyahu-zayavi-che-izrael-e-nanesal-nay-tezhkiya-udar-ot-godini-na-teroristichnite-grupi-v-gaza.html", "text": "Министър-председателят на Израел Бенямин Нетаняху заяви в сряда, че военните сили на Израел са нанесли „най-силния удар“ от години на терористичните групи в Газа, които той подчерта че са вдъхновени от Иран, пише The Times of Israel.\r\n„От вчера насам израелските отбранителни сили отвърнаха на обстрелите от Ивицата Газа и удариха дузина терористични цели в най-силния удар, който сме им нанесли от години“, заяви Нетаняху.\r\nГоворейки по време на възпоменателна церемония за жертвите от кораба „Алталена“, потопен по време на войната за независимост на Израел, премиерът обвини „Хамас“ и „Ислямски джихад“ за изстрелването на близо 200 ракети и предупреди палестинските терористични групировки, че ще „платят скъпо“ ако обстрелването продължи.\r\n„Режимът на Хамас, Ислямски джихад и другите терористични групировки, вдъхновени от Иран, са отговорни за ескалацията“, заяви израелският премиер. „Няма да излагам нашите планове, защото не желая нашите врагове да знаят какво да очакват. Но едно нещо е ясно: Когато ни тестват, си плащат веднага. И ако продължат да ни тестват, ще продължат да си плащат скъпо“.\r\nНетаняху допълни, че през следващата седмица ще пътува до Германия, Франция и Великобритания, за да се срещне с европейските лидери относно ядреното споразумение с Иран и иранското военно засилване в съседна Сирия.\r\n„Ще ги запозная с последните стратегически развития в нашия регион, които са свързани с усилията за спиране на иранската агресия в Сирия и другаде“, обясни той. Йонислав Дочев", "date": "2018.05.30", "title": "The Times of Israel: Бенямин Нетаняху заяви, че Израел е нанесъл „най-тежкия удар от години“ на терористичните групи в Газа"}
