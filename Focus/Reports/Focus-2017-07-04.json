{"url": "http://www.focus-news.net/news/2017/07/04/2412102/ivitsa-dachich-sarbiya-nyama-da-promenya-svoyata-vanshna-politika.html", "text": "Сръбският вицепремиер и външен министър Ивица Дачич заяви, че страната няма да промени своята външна политика и че същността на мъдрата политика е да не се позволи страната да се изправи пред дилема „ЕС или Русия“, предаде  ТАНЮГ.\r\n„През последните пет години успяхме да устоим на всеки натиск и да останем на европейския път без да прекъснем отношенията с нашите приятели – на първо място Русия и Китай“, заяви Дачич. Виктор Турмаков", "date": "2017-07-04", "title": "Ивица Дачич: Сърбия няма да променя своята външна политика"}
{"url": "http://www.focus-news.net/news/2017/07/04/2412079/kyustendil-zapochva-izpalnenie-na-merki-za-energiyna-efektivnost-v-detska-gradina-slantse.html", "text": "Започва изпълнение на мерки за енергийна ефективност в Детска градина „Слънце” в Кюстендил. Това каза пред Радио „Фокус” – Кюстендил инженер Росица Плачкова, зам.-кмет на Община Кюстендил. По думите й ремонтът на детската градина е част от планираните дейности, заложени в приетия от Общински съвет – Кюстендил списък с капиталови разходи за образователна инфраструктура. „Ремонтът се финансира със собствени средства, предвижда се да бъдат въведени мерки за енергийна ефективност”, каза Росица Плачкова. По думите й в още една детска градина ще бъдат въведени подобни мерки. Става въпрос за Детска градина „Славейче”. Реалните ремонтни дейности започват след провеждането на необходимите обществени поръчки.\r\nВенцеслав ИЛЧЕВ", "date": "2017-07-04", "title": "Кюстендил: Започва изпълнение на мерки за енергийна ефективност в Детска градина „Слънце”"}
{"url": "http://www.focus-news.net/news/2017/07/04/2412074/kyustendil-obshtinata-podpomaga-provezhdaneto-na-nyakolko-sportni-proyavi-prez-mesetsa.html", "text": "Община Кюстендил подпомага провеждането на няколко спортни прояви през месеца. Това каза пред Радио „Фокус” – Кюстендил Офелия Димова, експерт „Спортни дейности” към Община Кюстендил. По думите й през настоящия месец има няколко основни спортни събития, чието провеждане се подпомага от общинския бюджет. Вече е проведено състезание по планинско колоездене, предстои традиционното изкачване на връх Руен в Осоговска планина, където ще се проведе и среща на туристите от България, Сърбия и Македония. В спортния календар са включени колоездачен поход на децата от село Пиперков чифлик и турнир по снукър. „Организатори на тези събития са различни спортни клубове и организации, а Община Кюстендил подпомага финансово провеждането им”, каза Офелия Димова.\r\nВенцеслав ИЛЧЕВ", "date": "2017-07-04", "title": "Кюстендил: Общината подпомага провеждането на няколко спортни прояви през месеца"}
{"url": "http://www.focus-news.net/news/2017/07/04/2412078/silistra-regionalen-seminar-natsionalni-registri-na-narodnite-chitalishta-i-obshtestvenite-biblioteki-shte-se-provede-na-5-yuli.html", "text": "От 09.30 часа на 5 юли в конферентна зала „Диоген Вичев“ на Регионална библиотека „Партений Павлович“ – Силистра ще се проведе регионален семинар на тема „Национални регистри на народните читалища и обществените библиотеки“. Това съобщиха от библиотеката. Форумът се организира от библиотека „Партений Павлович“ и Регионален експертно-консултантски и информационен център „Читалища“ /РЕКИЦ/. Поканени са секретари и библиотекари от читалищните библиотеки в област Силистра.", "date": "2017-07-04", "title": "Силистра: Регионален семинар „Национални регистри на народните читалища и обществените библиотеки“ ще се проведе на 5 юли"}
{"url": "http://www.focus-news.net/news/2017/07/04/2412073/sport-grigor-dimitrov-pobedi-diego-shvartsman.html", "text": "Българинът Григор Димитров започна участието си на Уимбълдън с победа срещу Диего Шварцман с 7:6,6:2,6:2.  Димитров си осигури място във втория кръг на Уимбълдън след тази победа. Двамата са се срещали и през 2016 г. в Истанбул, когато аржентинецът победи Григор Димитров.\r\nСледващият мач на Димитров ще е срещу Маркос Багдатис.", "date": "2017-07-04", "title": "Спорт: Григор Димитров победи Диего Шварцман"}
{"url": "http://www.focus-news.net/news/2017/07/04/2412080/anadolu-agency-kyurdskoto-regionalno-pravitelstvo-na-severen-irak-privika-iranskiya-konsul-v-erbil-zaradi-voenen-intsident.html", "text": "Кюрдското регионално правителство (КРП)  на северен Ирак привика иранския консул в Ербил, за да изрази неодобрението си за ирански артилерийски обстрел през границата, предава Anadolu Agency.\r\nВ изявление, КРП осъди обстрела на граничната зона от ирански артилерийски батареи. От КРП призоваха иранските власти да се въздържат от подобни действия към цивилни региони.\r\nАгенция „Фокус“ припомня, че в понеделник ирански артилерийски батареи обстреляха областта Джоман, която се намира в контролираната от кюрдите иракска провинция Сюлеймания.Симеон Миланов", "date": "2017-07-04", "title": "Anadolu Agency: Кюрдското регионално правителство на северен Ирак привика иранския консул в Ербил заради военен инцидент"}
{"url": "http://www.focus-news.net/news/2017/07/04/2412083/kyustendil-globa-do-500-leva-shte-bade-nalagana-na-sobstvenitsi-na-svobodno-pusnati-selskostopanski-zhivotni-v-dupnitsa.html", "text": "Глоба до 500 лева ще бъде налагана на собственици на свободно пуснати селскостопански животни в Дупница. Това каза пред Радио „Фокус” – Кюстендил Христо Апостолов, експерт към Община Дупница. По думите му размерът на глобата е от 50 лева до 500 лева. Към Община Дупница действа „Контролно звено”, ангажирано с установяване на нарушения. Вече са съставени актове на собственици на животни, пуснати свободно да се движат, които са излизали на път Е-79, създавайки предпоставка за инциденти. Установени са и животни, унищожили част от селскостопанска продукция. При този случай глобата за собствениците на животните може да достигне до 1 500 лева. \r\n„Имаме и установени случаи на изхвърляне на отпадъци на нерегламентирани сметища. Служители на две фирми са установени на място от „Контролно звено”, изхвърляйки строителни отпадъци в землището на село Самораново”, каза Христо Апостолов. Санкцията в тези случаи може да достигне до 3 000 лева.\r\nВенцеслав ИЛЧЕВ", "date": "2017-07-04", "title": "Кюстендил: Глоба до 500 лева ще бъде налагана на собственици на свободно пуснати селскостопански животни в Дупница"}
{"url": "http://www.focus-news.net/news/2017/07/04/2412085/starshi-komisar-yanko-yankolov-odmvr-vidin-prestapleniyata-protiv-sobstvenostta-zaemat-nay-golyam-dyal-v-strukturata-na-kriminalnata-prestapnost-v-oblastta.html", "text": "Престъпленията против собствеността заемат най-голям дял в структурата на криминалната престъпност във Видинска област през първото петмесечие на 2017 г, каза за Радио „Фокус“ – Видин старши комисар Янко Янколов, директор на ОДМВР – Видин. Той посочи, че от общо регистрирани 520 престъпления, 216 или 41,54% се падат на престъпленията против собствеността. \r\n„От началото на годината на територията на ОДМВР– Видин са регистрирани 177 кражби при 271 за 2016 г. Разкрити са 75 посегателства, или разкриваемостта при кражбите възлиза на 42,37% . От общия брой регистрирани кражби, домовите са 91, като 30 от тях са разкрити. Взломните кражби са били 57, кражбите от магазини – 30, кражбите на части и вещи от автомобили – шест, джебчийските кражби 3. Кражбите на селскостопанска продукция, домашни животни и птици са общо 29 , при 48 за същия период на 2016 г. Разкрити са 22 от тях, или процентът на разкриваемост е 75,86“, каза още старши комисар Янколов. \r\nТой допълни, че проотиводействието на конвенциалната престъпност остава основен приоритет в работата на Видинската полиция. „Да осигурим спокойствието на хората от региона, да съдействаме за опазване на имуществото им е важна задача, за изпълнението на която полагаме активни и целенасочени усилия“, заяви старши комисар Янколов.\r\nАнна ЛОЗАНОВА", "date": "2017-07-04", "title": "Старши комисар Янко Янколов, ОДМВР – Видин: Престъпленията против собствеността заемат най-голям дял в структурата на криминалната престъпност в областта"}
{"url": "http://www.focus-news.net/news/2017/07/04/2412084/metodi-biserkov-obshtina-petrich-mestnostta-rupite-obedinyava-v-sebe-si-energiite-na-prirodata-i-silata-na-baba-vanga-kakto-i-velichieto-na-antichniya-grad-herakleya-sintika.html", "text": "Местността Рупите обединява в себе си енергиите на природата и силата на баба Ванга, както и величието на античния град „Хераклея Синтика“. Това каза за Радио „Фокус“-Пирин Методи Бисерков, началник на отдел „Образование и култура” в Община Петрич. Той посочи, че в района на Рупите е разположен и комплексът на баба Ванга. Според него природните дадености там са невероятни, заради минералните извори, вулканичните скали и растителността. Бисерков отбеляза, че много малко хора знаят, че тази местност е защитена и е част от мрежата „Натура 2000“, както и я обитават редки ендемитни видове, най-вече влечуги, могат да видени само там. \r\n„Тази местност е свързана с времето на елинизма, времето на римската епоха и Ранното Средновековие покрай античния град „Хераклея Синтика“ и, съответно - с един от другите символи на Петрич – баба Ванга и нейния храмов комплекс, изграден през 1994 година в чест на Света Петка. Къщата-музей на баба Ванга, която се намира в града, е мястото, където тя е живяла от 1947 година до смъртта си през 1996 година. Това е къщата, в която тя е приемала десетки хиляди хора с техните болки, страдания и различни съдби. Баба Ванга е достатъчно известна, неслучайно част от българското свещеничество към днешна дата иска да бъде канонизирана за светица“, допълни той. Методи Бисерков заяви, че баба Ванга е един достоен наследник на Преподобна Стойна.\r\nНатали СТЕФАНОВА", "date": "2017-07-04", "title": "Методи Бисерков, Община Петрич: Местността Рупите обединява в себе си енергиите на природата и силата на баба Ванга, както и величието на античния град „Хераклея Синтика“"}
{"url": "http://www.focus-news.net/news/2017/07/04/2412081/plovdiv-plovdivskiyat-garnizon-otbelyaza-svoya-praznik-s-voenen-parad.html", "text": "Пловдивският гарнизон отбеляза своя празник с военен парад, предаде репортер на Радио „Фокус“ Пловдив. В стройни редици военослужещите от подразделенията на гарнизона преминаха от пл. „Съединение“ през цялата Главна улица до пл. „Централен“. Пред паметника на военнослужещите, доблестно изпълнили воинския си дълг, бяха поднесени венци и цветя. След това Пловдивският митрополит Николай отслужи заупокойна молитва в памет на загиналите военни. „Българската православна църква е съпричастна към това тържество, защото за нас не е без значение труда, усилията, подвига, храбростта и себежертвата на българското христолюбиво войнство“, каза в словото си митрополит Николай. „За българския православен християнин не е без значение подвика на война, който и в мирно време бди на своя пост, за да пази мира и спокойния труд и живот на благочестивия ни народ“, допълни още владиката.\r\nСлед молебена в Концертна зала се проведе тържествен концерт с участието на Ансамбъла на въоръжените сили и Военния духов оркестър. \r\nПредстои и заря, на която ще присъстват вицепремиерът и министър  на отбраната – Красимир Каракачанов, зам.-председателят на парламента Цвета Караянева, началникът на отбраната – генерал Андрей Боцев и началниците на трите вида въоръжени сили. Поканени са също депутати от комисията по отбрана, кметът Иван Тотев, областният управител Здравко Димитров и митрополит Николай.\r\n4 юли (по стар стил 21 юни) е денят, в който през 1913 година Българската армия побеждава сръбската армия в битката при Криволак. Именно затова той е обявен през 1926 година за празник на Втора тракийска дивизия и подразделенията в състава й.\r\nЦветана ТОНЧЕВА", "date": "2017-07-04", "title": "Пловдив: Пловдивският гарнизон отбеляза своя празник с военен парад"}
{"url": "http://www.focus-news.net/news/2017/07/04/2412076/premierat-boyko-borisov-poiska-gramotnost-za-vsyako-dete-obzor.html", "text": "Всяко едно дете в България не само да посещава, но да излиза и образовано от училище. За това призова премиерът Бойко Борисов в Министерския съвет по време на представянето на Механизъм за съвместна работа на институциите по обхващане и задържане в образователната система на деца и ученици. Той посочи, че иска правителството и министерствата да бъдат въвлечени и всяко дете да излиза ограмотено. Борисов подчерта, че това трябва да бъде направено с всички ресурси са правителството. Според него само така можем да достигнем до по-голяма производителност на труда. Той допълни, че безработицата в момента е 6% и не може да падне повече. Премиерът заяви, че не си спомня друго правителство с конкретна цифра, която е около 330 млн. лв. на година, да увеличава учителските заплати. Според него обаче най-важното е, че в България трябва да има образовани хора. „Виждате в Асеновград и Столипиново, или където и да било, образованието не е на необходимото ниво. Затова сигурно е правилно и необходимо и на полицаи, военни, санитари, доктори да се вдигнат заплатите. Всички искаме да се повишат. Решихме като начало незабавно да говорим за преподавателите. За тези, които създават образовани хора. Всичките ни други програми за иновации, растеж в икономиката минават през нивото на преподавателите“, коментира Борисов.\r\nПо думите му всяко едно дете в България трябва не само да посещава, но и да излиза образовано, да чете и пише, и да е с познания от училище. Според него само това гарантира и просперитета на икономиката и държавата. \r\nТой уточни, че безработицата не може да падне повече, защото в някои от етносите има хора, които не могат да пишат и четат и по този начин не могат да си намерят каквато и да е работа. „Искаме всички институции да бъдат въвлечени всяко дете да посещава училище и да излиза от там ограмотено. Това с всички ресурси, които имаме трябва да бъде направено. Молбата или заповедта ми е, че това е най-важното нещо, това е \"магистрала от знание\". Само с човешкия потенциал, който имаме, може да достигнем до по-голяма производителност на труда“, допълни премиерът. Според него България ще започне да се мери с останалите, когато производителността стане такава, каквато е в други държави, към които се стремим.\r\nНа заседанието си правителството прие решението за създаване на механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Причина за въвеждането му е необходимостта от интегрирана политика и ангажираност на всички ведомства и институции, свързани с образованието и с личностното и професионалното развитие на децата и учениците в България. Целта на механизма е да се подобри междуинституционалното взаимодействие и да се определят функциите и задълженията на всички отговорни страни. \r\nПо данни на Националния статистически институт през учебната 2015/2016 година 21 170 ученици са напуснали образователната система, което означава, че всеки 7-ми ученик между 15 и 18 години не е в училище. Основните причини са свързани със социално-икономически фактори, институционални проблеми, миграция, фактори на местоживеенето и жилищната среда, етнокултурни фактори, както и проблеми, свързани с образователната система.\r\nПредстои оптимизиране на процедурата за отпускане на семейни и други помощи в натура спрямо индивидуалните потребности на децата и учениците, както и засилване на санкционния механизъм спрямо родителите при неизпълнение на задълженията им по Закона за закрила на детето и Закона за предучилищното и училищното образование. Предвижда се създаване на процедура за предоставяне на информация от институциите и съвместни действия за налагане на санкции по реда на Закона за административните нарушения и наказания на родители, чиито деца в задължителна предучилищна и училищна възраст не посещават училище.\r\nСъздава се и Координационно звено под ръководството на заместник министър-председателя с функции на координация по отношение на дейността на МОН, със задача да осъществява междуинституционална координация и контрол на национално ниво за изпълнението на механизма.\r\nЛюба АЛЕКСИЕВА", "date": "2017-07-04", "title": "Премиерът Бойко Борисов поиска грамотност за всяко дете (ОБЗОР)"}
{"url": "http://www.focus-news.net/news/2017/07/04/2412087/kyustendil-chitalishte-bratstvo-shte-bade-domakin-na-predstavyaneto-na-poetichna-kniga-i-na-klasicheski-kontsert-na-tvortsi-ot-makedoniya.html", "text": "В читалище „Братство” в Кюстендил ще бъдат представени поетична книга и класически концерт на творци от Македония. Това съобщи за Радио „Фокус” – Кюстендил Иван Андонов, председател на читалище „Братство”. Събитието е насрочено за 8 юли от 20.00 часа и ще се състои в зала „Велики учители”. \r\n„То е в рамките на единадесетия международен фолклорен конкурс „Пауталия”. Пред публиката ще се представи пианистът Ангеле Михайловски от Македония. В концертната програма ще прозвучат произведения на Хенри Дутиле, Сергей Прокофиев, Гоце Коларовски”, каза Иван Андонов. По думите му участниците в културното събитие са част от представителна група от град Щип, която ще вземе участие в програмата на фолклорния конкурс.\r\nВенцеслав ИЛЧЕВ", "date": "2017-07-04", "title": "Кюстендил: Читалище „Братство” ще бъде домакин на представянето на поетична книга и на класически концерт на творци от Македония"}
{"url": "http://www.focus-news.net/news/2017/07/04/2412075/makedoniya-ministarat-na-vanshnite-raboti-nikola-dimitrov-obyavi-che-dogovorat-s-balgariya-nyama-da-bade-podpisan-na-2-avgust-2017-g.html", "text": "Министърът на външните работи Никола Димитров обяви на парламентарната комисия по външна политика, че договорът за добросъседство с България няма да бъде подписан на 2 август 2017 г., предават македонските медии.\r\nСпоред министър Димитров въпреки поканата на премиера Заев към българския министър-председател Бойко Борисов да подпишат договора между двете страни на 2 август 2017 г., подписването ще се отложи, поради ангажименти на Македония към заседание на страните от Адриатическата харта.\r\nНа 2 август 2017 г. в Подгорица трябва да се състои среща на страните от Адриатическата харта с вицепрезидента на САЩ, Майк Пенс.\r\nВ Адриатическата харта членуват Македония, Черна Гора, Албания, Хърватия, Босна и Херцеговина, а статут на наблюдатели имат Сърбия, Косово и Словения.\r\nМакедония е съдомакин на срещата в Подгорица.", "date": "2017-07-04", "title": "Македония: Министърът на външните работи Никола Димитров обяви, че договорът с България няма да бъде подписан на 2 август 2017 г."}
{"url": "http://www.focus-news.net/news/2017/07/04/2411779/burgas-trima-mazhe-sa-zadarzhani-za-pritezhaniya-na-klyuchove-i-prisposobleniya-za-otklyuchvane-na-avtomobili-i-sekretni-bravi.html", "text": "Трима мъже са задържани за притежания на ключове и приспособления за отключване на автомобили и секретни брави. Това съобщиха от ОДМВР - Бургас. На 3 юли в района на бензиностанция на входа на Бургас при идване от Слънчев бряг, служители от Пето Районно управление - Бургас спрели за проверка лек автомобил, с бургаска регистрация, с който се придвижвали криминално проявените и осъждани за домови кражби бургазлии мъже с инициали П. П. (42-годишен), Д. Д. (51-годишен) и И. К. (39-годишен). Под капачката за зареждане с гориво полицаите намерили и иззели укрити кутия от цигари и платнена торбичка, съдържащи пет изпилени ключове - шперцове за отключване на МПС, четири изпилени метални ключове - шперцове за отключване на секретни брави, пет метални приспособления за отключване на секретни брави и шпатула, пригодена за отключване. На задната седалка в управлявания от лицето с инициали П. П. автомобил е открита торбичка, съдържаща златни накити (синджирчета и гривна), чийто произход е в процес на изясняване. Тримата бургазлии са задържани с полицейски заповеди за срок до 24 часа. Работата по документиране на престъпната им дейност продължава от служители на Пето Районно управление – Бургас.", "date": "2017-07-04", "title": "Бургас: Трима мъже са задържани за притежания на ключове и приспособления за отключване на автомобили и секретни брави"}
{"url": "http://www.focus-news.net/news/2017/07/04/2411844/kosovo-osadiha-19-godishen-albanets-za-zname-na-islyamska-darzhava-na-180-evro.html", "text": "Деветнадесетгодишен албанец е осъден от градския съд в Прищина за знаме на \"Ислямска държава\", предава сръбското електронно издание Blic.\r\nПрисъдата включва полагане на общественополезен труд на стойност 180 евро.\r\nСпоред изданието младежът от Враневац, Печки окръг, Северозападно Косово, на 16 септември 2016 г. е закачил на улицата знаме на Ислямска държава.\r\nНаказанието е наложено по действащия закон за предотвратяване на участие във военни конфликти и в чужди паравоенни формации.Тереза Герова", "date": "2017-07-04", "title": "Косово: Осъдиха 19-годишен албанец за знаме на \"Ислямска държава\" на 180 евро"}
{"url": "http://www.focus-news.net/news/2017/07/04/2411726/sport-fifa-opredeli-shestimata-pretendenti-za-nay-dobar-gol-ot-kupata-na-konfederatsiite.html", "text": "Международната футболна федерация (ФИФА) определи шестимата претенденти за най-добър гол от Купата на конфедерациите, която се проведе в Русия. Сред тях са мексиканците Марко Фабиан и Раул Хименес, германеца Керем Демирбай, камерунеца Андре-Франк Замбо и португалците Андре Силва и Рикардо Куарежма. \r\nНа официални сайт на ФИФА феновете могат да гласуват за своя фаворит до 10 юли.", "date": "2017-07-04", "title": "Спорт: ФИФА определи шестимата претенденти за най-добър гол от Купата на конфедерациите"}
{"url": "http://www.focus-news.net/news/2017/07/04/2412086/grabezhat-na-inkaso-avtomobil-ot-nachaloto-na-godinata-e-bil-instseniran-ot-shofyora-saprugata-mu-i-negov-priyatel-obzor.html", "text": "Грабежът на инкасо автомобил от началото на годината е бил инсцениран от шофьора, съпругата му и негов приятел. Това стана ясно от думите на градския прокурор Емилия Русинова по време на брифинг в сградата на Съдебната палата. Тя припомни, че на 27 януари 2017 г. около 21.45 часа в близост до търговски център „The mall“ беше извършен въоръжен грабеж на инкасо автомобил, от който бяха отнети около 360 000 лв. В резултат на множество оперативно-издирвателни мероприятия, процесуално-следствени действия, включително и специални разузнавателни средства, се е стигнало до разкриване на това престъпление и сутринта на 4 юли около 8.00 часа са били задържани извършителите. По думите й са били намерени част от парите, предмет на престъплението. Те са били пакетирани по начина, по който са били отнети от инкасо автомобила, с лепенките на съответната фирма, което е безспорно за тях, че именно те са част от средствата, отнети по време на въоръжения грабеж. „Към днешна дата можем да кажем, че е инсцениран въоръжен грабеж, тъй като от събраните доказателства правим извод, че в него са участвали шофьорът на инкасо автомобила, негов приятел и съпругата на шофьора“, допълни тя. Русинова посочи, че паричните средства са намерени в дома на близка приятелка на шофьора, с която той е имал лични отношения. „При инсценирания въоръжен грабеж шофьорът на автомобила, който се казва Явор Георгиев е предоставил на своя приятел собствените си белезници и тиксо, което е било предварително подготвено, с които той е бил закопчан, а тиксото е било залепено на устата му. Приятелят на Явор Георгиев се казва Илиян Илиев, който също смятаме, че е участник в престъплението. Илиян Илиев, заедно със съпругата на Явор Георгиев са били в близост до мястото, където е спрял инкасо автомобилът и в момента, в който другия служител е слязъл от него и отишъл да отнесе съответната пратка, в автомобила е влязъл Илиян Илиев“, каза още градският прокурор. Тя допълни, че освен тези 360 000 лв., които са били отнети, в автомобила са останали около 405 000 лв. По думите й това веднага е породило въпросът защо е взета едната част, а са останали другите. „Макар и да прозвучи смешно, сакът, който са носили предварително подготвен, се е оказал малък. Впоследствие инкасо автомобилът е намерен малко по-далеч от мястото на извършения грабеж. В него е открит Явор Георгиев и в резултат на множество действия по разследването, се стигна до днешния момент. От белезниците има ДНК профил на повече от едно лице, което предстои да се изследва и установи чий е“, обясни Русинова. Тя уточни, че в резултат на използваните СРС-та, е събрана информация, която впоследствие е установена и чрез други доказателства. Градският прокурор добави, че е намерено и саморъчно написано писмо от Илиян Илиев, в което прави самопризнание за това, което е извършил, за парите, които е получил и каква част не е получил. Русинова поясни, че в разговор със своя брат по телефона Илиев е споменал за това писмо. „Брат му е имал съмнение, че той е извършил някакво престъпление, поради което е искал и от него средства. Индиректно Илиян Илиев е споделил, че действително е извършил нещо, което е малко по-леко наказуемо от убийство“, допълни тя. По думите й по делото предстои всеки момент да бъдат привлечени в качеството на обвиняеми тримата извършители, като по отношение на тях ще бъде определена мярка за неотклонение „задържане до 72 часа“ и в рамките на определения от закона срок ще бъде внесено искане за постоянна мярка. \r\nДиректорът на СДВР ст. комисар Ивайло Иванов допълни, че именно шофьорът на инкасо автомобила е мозъкът на операцията, измислил е схемата и си е намерил съучастници. „Пестелив е бил при харченето, по-голяма част от сумата е намерена. Още от януари месец, след като се появяват съмненията за инсцениран грабеж, е създаден екип между СДВР и „Национална полиция“ под ръководството на Прокуратурата. След като бяхме убедени вече, че имаме годни доказателства, които могат да послужат за задържане, пристъпихме към реализация. Имахме данни, че евентуално лицата може да са въоръжени, тъй като единият е служител на охранителна фирма. За задържането беше използван специализирания отряд „Кобра“ на СДВР“, коментира Йорданов. По думите му за щастие всичко е минало благополучно. \r\nГрадският прокурор Емилия Русинова добави, че инкасо автомобилът е бил с повреди и се е оказало, че заключването не е било достатъчно добро. Тя поясни, че няколко дни преди това е установено, че Явор Георгиев е карал този автомобил. Русинова коментира още, че парите са били намерени зад гардероб на земята. От брифинга стана ясно още, че на един от адресите е намерено незаконно оръжие с боеприпаси. Агенция „Фокус“ припомня: Около 300 хил. лв. са откраднати от инкасо автомобил в столицата. Сигналът за извършения въоръжен грабеж от инкасо автомобил е подаден в петък към 22.50 часа от охранителната фирма. По първоначални данни престъплението е извършено към 21.30 часа, когато единият от служителите е слязъл от автомобила, за да прибере оборота в магазин на бул. „Цариградско шосе“, обслужван от фирмата. Другият охранител е останал сам в инкасо автомобила, бил изненадан от двама маскирани и принуден да потегли в посока „Полигона“. В края на една от улиците те го завързали за седалката, взели един от саковете с пари и избягали. Липсата на специализираната кола била установена от втория охранител, излизайки от магазина, който веднага сигнализирал работодателя си. Охранителната фирма подала сигнал в полицията, след като открила автомобила и служителя си. От инцидента няма сериозно пострадали.\r\nОт МВР тогава съобщиха, че са констатирани сериозни пропуски в осъществяваната от служителите на фирмата инкасо дейност, в резултат на което са създадени условия за извършеното престъпление. Според събраната информация нападателите са се възползвали от небрежността на служителите, отговорни за осъществяваната охрана. \r\nЛюба АЛЕКСИЕВА", "date": "2017-07-04", "title": "Грабежът на инкасо автомобил от началото на годината е бил инсцениран от шофьора, съпругата му и негов приятел (ОБЗОР)"}
{"url": "http://www.focus-news.net/news/2017/07/04/2411709/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "***\r\nКитайското министерство на отбраната съобщи, че въоръжените сили на страната ще засилят патрулирането си в Южнокитайско море след като разрушител на САЩ навлезе в  акваторията на обявеното от Пекин за негова територия море, пише  „Женмин Жибао“.\r\nВ неделя Китай разположи два ракетни разрушителя, един миночистач и два изтребителя Джей-11Б, за да идентифицират и да предупредят американския разрушител „Стейтъм“, след като се е приближил край остров Сиша в Южнокитайско море. \r\nВ свое официално заявление китайското министерство на отбраната обвини САЩ в провокация и посочи, че допълнителни патрули ще помогнат на Китай да предпази суверенитета си и регионалната сигурност.\r\n***\r\nПрезидентът на САЩ Доналд Тръмп е обърнал внимание на регионалното единство по време на разговорите си с няколко лидери на страни от Персийския залив, пише  The Hill.\r\n„Доналд Тръмп посочи притесненията си относно настоящия спор между Катар и някои от неговите арабски съседи по време на разговорите“, пише в официално заявление на Белия дом. Тръмп е провел разговор с крал Салман бин Абдулазиз ал Сауд от Саудитска Арабия, с престолонаследника принц Мохамед бин Зайед ал Нахиян от Абу Даби и с емир Тамим бин Хамад ал Тани на Катар.\r\n„Той посочи колко е важно да се прекрати финансирането на тероризма и разпространяването на терористична идеология“, сочи Белият дом. „Президентът също така подчерта, че единството в региона е необходимо за постигането на целите от срещата на високо равнище в Рияд по побеждаването на тероризма и постигането на регионална стабилност.\r\n***\r\nВ понеделник превозно средство се е врязало в група пешеходци край международното летище „Логан“ в американския град Бостън, пише вестник The New York Times. \r\n „Според първоначалните доклади няколко пешеходци са пострадали, като сериозността на техните наранявания е различна“, написаха от полицията в социалната мрежа „Туитър“. \r\nОт службите за спешна медицинска помощ отбелязаха, че към 14.20 ч. местно време поне 10 души са били приети в болниц\r\n***\r\n  Президентът на Египет Абдел Фатах ас Сиси призова международната общност да заеме твърди позиции срещу страните, които спонсорират терористични групи, екипират ги с оръжие и жива сила и им дават политическа и медийна подкрепа, пише Asharq Al-Awsat.\r\nПрезидентът на Египет отправи тези думи по време на среща с американски конгресмени. По време на срещата са засегнати най-скорошните събития в региона, както и начините да се разреши кризата в Либия и Сирия. \r\nПрезидентът е посочил визията на Египет, която подчертава важността да се поддържа суверенитета и единството на засегнатите от кризи държави, за да може да бъде подкрепяна регионалната стабилност.", "date": "2017-07-04", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/07/04/2411710/predstoyashti-sabitiya-v-stranata-za-4-yuli-agentsiya-fokus.html", "text": "***\r\nОт 10.00 часа ще се проведе заседание на Министерски съвет. \r\n***\r\nВ Министерски съвет заместник министър-председателят по икономическата и демографската политика Валери Симеонов организира среща с национално-представителни пенсионерски организации. След срещата, около 12.00 часа, са предвидени изявления за медиите.\r\n***\r\nВ Гранитната зала на Министерски съвет ще бъде представен Механизъм за съвместна работа на институциите по обхващане и задържане в образователната система на деца и ученици. В събитието ще участват вицепремиерът Томислав Дончев и министрите Красимир Вълчев и Бисер Петков.\r\n***\r\nОт 09.30 часа ще се проведе заседание на Съдийската колегия на ВСС. \r\n***\r\nОт 09.30 часа 8 състав на СГС ще гледа делото срещу Николай Ненчев (чл. 282, ал. 3 НК).\r\n***\r\nОт 09.30 часа 28 състав на СГС ще гледа делото срещу Светла Пиралкова (чл. 220 ал.2 НК)\r\n***\r\nОт 09.00 часа в Специализирания наказателен съд ще се гледа делото срещу Петър П. и Марина И. за трафик на хора, представляващ опасен рецидив.\r\n***\r\nОт 09.30 часа в Специализирания наказателен съд ще се гледа делото срещу Недялко Ц. за образуване и ръководене на организирана престъпна група. \r\n***\r\nОт 10.00 часа в Националния пресклуб на БТА ще бъде представен доклад, посветен на промените в изборната система и визията на Българското либертарианско общество за смислената й реформа.\r\n***\r\nОт 10.00 часа Специализирания наказателен съд ще гледа делото за атентата в Сарафово. \r\n***\r\nОт 10.00 часа в Специализирания наказателен съд ще се гледа делото срещу Мелиад Х. и Хасан Х. за тероризъм. \r\n***\r\nОт 10.30 часа в Специализирания наказателен съд ще се гледа делото срещу Христо В., Станка В.,  Борис М. и др. за образуване и ръководене на организирана престъпна група. \r\n***\r\nОт 11.00 часа в Националния пресклуб на БТА ще се състои пресконференция, на която ще бъдат представени подробности за предстоящия рок концерт Rock in Bulgaria (22 септември, Национален стадион „Васил Левски\").\r\n***\r\nОт 11.00 часа в Специализирания наказателен съд ще се гледа делото срещу Поля П., Спасена Г., Любомир Д. и др. за образуване и ръководене на организирана престъпна група.\r\n***\r\nОт 11.00 часа в Специализирания наказателен съд ще се гледа делото срещу Атанас П., Веселин М., Николай Н. и Чавдар Н. за образуване и ръководене на организирана престъпна група. \r\n***\r\nОт 12.00 часа в Националния пресклуб на БТА, Международен организационен комитет ще представи подробности за Световния събор на българите „КЪМ ЗАВЕТА – КУБРАТ 2017“, който ще се проведе на 16 и 17 септември 2017 г., с. Мала Перешчепина, Полтавска обл., Украйна. \r\n***\r\nОт 12.00 до 14.00 часа в клуба на ПП ГЕРБ - район „Надежда\" народният представител Антон Тодоров ще проведе приемен ден за граждани.\r\n***\r\nОт 14.00 часа в Специализирания наказателен съд ще се гледа делото срещу Нидал А., Алдин Н., Данаил А. и Георги Ф. за образуване и ръководене на организирана престъпна група. \r\n***\r\nОт 14.00 до 17.00 часа в кабинет 112 в поликлиниката на ВМА, медицински специалисти от Клиника „Съдова хирургия” ще извършват безплатни профилактични прегледи за съдови заболявания. Пациентите ще се преглеждат само след предварително записване, което може да бъде направено на телефон: 02/ 92 26 049, от 08.00 до 14.00 часа.\r\n***\r\nОт 15.00 до 17.00 часа на ул. „Леге\" №10, етаж 1, приемен ден за граждани ще имат общинският съветник от БСП Николай Николов и народният представител от „БСП за България“ Христо Проданов. \r\n***\r\nОт 17.00 часа в зала „Асен Злтарев“ ще се състои среща-дискусия за безопасността и сигурността по пътищата на България. След дискусията от 18.30 часа ще има шествие по ул. „Раковски“ през бул. „Цар Освободител“ до Министерски съвет.\r\n***\r\nОт 18.00 часа в Галерия-книжарница „София прес“ ще бъде открита изложба на Иван Манойлев „Спомен от миналото“. \r\n***\r\nОт 18.30 часа пред Народен театър „Иван Вазов“ ще се състои концерт на Представителния духов оркестър при Академията на МВР. \r\n***\r\nОт 10.30 часа ще бъдат поднесени цветя на паметната плоча в двора на ОДМВР-Благоевград, след което в киносалона ще се проведе събрание по повод празника на служителите на реда. \r\n***\r\nОт 10.00 часа в парк „Дружба” ще бъде отбелязан професионалния празник на МВР.\r\n***\r\nОт 11.00 часа в Регионалния пресклуб на БТА ще се състои пресконференция във връзка с десетото издание на Дикси джаз фест – Велико Търново 2017. \r\n*** \r\nОт 10.00 часа с се открива Лятно училище по дърворезба, грънчарство и тъкачество започва, с което продължават Празниците на културата.\r\n***\r\nОт 14.00 часа във Враца ще бъде официално открит Център за правата на децата.\r\n***\r\nОт 10.00 до 12.00 часа в Интерактивна зала в Регионална библиотека „Дора Габе“ ще се състои летен детски клуб „Играй и учи“. \r\n***\r\nОт 09.00 часа в ОУ „Св. св. Кирил и Методий\" ще се проведе тест за отпускане на общинска стипендия на  ученици от VІІІ, ІХ, Х и ХІ клас.\r\n***\r\nОт 14.30 часа в залата на Областен съвет на БЧК – Кюстендил ще се състои пресконференция във връзка с началото на проекта „Хората около нас”, финансиран от Община Кюстендил. \r\n***\r\nОт 09.30 часа в салона на ОДМВР – Монтана ще се състои награждаване на служители от Дирекцията по случай празника за постигнати успехи в служебната дейност. От 10.30 часа пред Паметник на загиналите във войните за България ще се състои тържествената церемония по поднасяне на венец за почитане подвига на служителите от МВР, отдали живота си при изпълнение на служебния дълг.\r\n*** \r\nОт 09.30 часа Окръжен съд –Пазарджик ще гледа делото за екстрадиране на 7 задържани с Европейска заповед за арест, сред които е и кметът на село Семчиново.\r\n***\r\nОт 09.00 часа в поделението на 68-ма бригада „Специални сили“ (до Полиграфията) ще се проведе церемония по връчване на пагони на над 100 новопроизведени офицери и сержанти. \r\n***\r\nОт 10.00 часа в Дома на културата „Борис Христов” ще бъде открит Център за творческо обучение в Пловдив.\r\n***\r\nОт 10.00 часа в пресклуба на БТА - Пловдив, бул.\"Шести септември\" 140, ще се състои пресконференция на„БИО ФРЕШ“ ООД по проект „Подобряване на производствения капацитет в „БИО ФРЕШ“ ООД“. \r\n***\r\nОт 18.00 – 21.15 часа в централната част на града ще се проведе празник на Пловдивския гарнизон.\r\n***\r\nОт 14.00 часа в зала 1 на Областната администрация ще бъдат представени подробности за инициативата „Индекс на Местната система за почтеност“, както и основни резултати и изводи от Индекса за 2016 за Община Русе.\r\n***\r\nОт 11.00 часа в Дом на културата, заместник-министърът на регионалното развитие и благоустройство и ръководител на УО на ОПРР Деница Николова ще участва в представянето на резултатите по проект „Подобряване на енергийната ефективност на сградата на Дома на културата в град Сандански“. \r\n*** \r\nОт 10.00 часа на площад „Хаджи Димитър” служителите на Областната дирекция на МВР ще отбележат  138-мата годишнина от създаването на Министерството на вътрешните работи. \r\n***\r\nОт 12.00 часа в залата на ОДМВР-Смолян ще се проведе празнична пресконференция по случай Професионалния празник на служителите на Министерството на вътрешните работи  - 5-ти юли.\r\n***\r\nОт 17.30 часа в РДТ „Николай Хайтов“ ще бъдат представени постановките „Крушата Рагаца”  и „Филмирана провинция”.\r\n*** \r\nОт 11.00 часа в залата на ДНА ще се проведе тържествено събрание на служителите в ОДМВР-Сливен.  \r\n***\r\nВ 09.30 часа с тържествена церемония с издигане на знамената на Република България и на Европейския съюз пред централния вход на сградата на ОДМВР-Търговище ще бъде открита Спартакиада по различни видове спорт за празника на служителите на Областната дирекция.\r\n***\r\nОт 11.00 часа на басейн „Аква свят“ ще се проведе кампания „Ваканция без риск“.", "date": "2017-07-04", "title": "Предстоящи събития в страната за 4 юли (Агенция „Фокус“)"}
{"url": "http://www.focus-news.net/news/2017/07/04/2412082/neutraliziraha-prestapna-grupa-za-trafik-na-hora-s-tsel-seksualna-eksploatatsiya-v-ispaniya-germaniya-i-shveytsariya-obzor.html", "text": "Неутрализираха престъпна група за трафик на хора с цел сексуална експлоатация в Испания, Германия и Швейцария. Това стана ясно на брифинг в прокуратурата, в който взеха участие: Иван Гешев – административен ръководител на Специализираната прокуратура,  Стоян Темелакиев – зам.-директор на ГДБОП, Красимир Тренчев – заместник на ръководителя и наблюдаващ делото прокурор, както и Рафаел Варас, задграничен представител на испанското вътрешно министерство у нас. \r\nВ операцията с название „Европа“ са участвали служители на отдел „Трансгранична организирана престъпност“ в ГДБОП, Специализираната прокуратура, както и Централната бригада за трафик на хора при Генералната дирекция на полицията в Испания. От брифинга стана ясно, че разследването е започнало в края на 2015 г., когато е била получена информация  от испанските власти по линия на международното оперативно сътрудничество за засечена организирана престъпна група, която извършва дейността си и там. В началото на 2016 г. у нас било е образувано досъдебното производство и са проведени няколко координационни срещи, чрез които са изяснени задачите на всяка част на екипа, както и датата за съвместната реализация – 26 юни т.г. Общо са изпратени 16 европейски заповеди за арест. В хода на проведените действия на територията на страната са извършени процесуално-следствени действия на 17 адреса, иззети са документи, пари, накити, мобилни телефони, часовници и др. вещи. Задържани са осем участници в престъпната група. По същото време в Испания са извършени претърсвания на 21 адреса, откъдето също са иззети пари, накити, часовници, намерени са упойващи и наркотични вещества, български регистрационни табели и мобилни телефони, задържани са множество лица, съпричастни към престъпната дейност на групата.\r\nИзяснена е и схемата, по която е работила организираната престъпна група.  В по-голямата си част набирането на жертвите у нас се  е извършвало чрез измама, възползвайки се от техния социален статус. Пристигайки в  Испания, групата е налагала своите условия на експлоатация върху тях, като не се е колебаела да  използва насилие и заплахи. Жените са били принуждавани да крадат пари, кредитни карти и ценности от клиентите си, които след това са продавани на нелегалния пазар. Голяма част от участниците са били установени на адрес в град Торемолинос, Испания заедно с жертвите и от там жените били извозвани с коли или микробуси до района на Пуерто Банус в Марбея. В тази област групата, която работела при строго установени йерархични нива,  имала пълен контрол над проституцията.  Първи помагачи на лидерите са се явявали тези, които са осъществявали указанията им на територията на Испания.  Установено е, че част от парите, получени от престъпната дейност, бивали декларирани като приходи от продажба на животни и се използвали за закупуване на движими и недвижими вещи. В групата се включвали и други помагачи, част от които и шофьорите, превозвали жертвите, управителки на домовете в Пуерто Банус, както и получателите, чрез които се извеждала открадната стока. Към този момент са идентифицирани  51 жертви. Работата по документирането на престъпната дейност на групата продължава.", "date": "2017-07-04", "title": "Неутрализираха престъпна група за трафик на хора с цел сексуална експлоатация в Испания, Германия и Швейцария (ОБЗОР)"}
{"url": "http://www.focus-news.net/news/2017/07/04/2411711/izvestiya-eskalatsiya-v-otnosheniyata-mezhdu-izrael-i-ivitsata-gaza-mozhe-da-prerasne-v-nova-voyna.html", "text": "Ескалацията на ситуацията в района на Ивицата Газа през последните дни заплашва да се превърне в нов конфликт, пише руският вестник „Известия“.  Израел и палестинското движение „Хамас“ се обстрелват с ракети, а също така въвеждат различни ограничения едни против други. \r\nСпоред Усама Хамдан, който е член на „Хамас“ и отговаря за международните връзки, ескалацията на ситуацията около Ивицата Газа може отново да се превърне в сериозен военен сблъсък. „Това е свързано със затоплянето на отношенията между властите в Кайро и „Хамас“. Опитват се да създадат непоносими условия за жителите в Ивицата Газа. Ние възприемаме действията на израелските власти като война“, подчерта Хамдан. \r\n„Както се съобщава зад последните нападения стои не „Хамас“, а джихадистки групировки. Но тъй като „Ислямското съпротивително движение“ контролира Ивицата газа, то в Израел на него прехвърлят отговорността за ситуацията. Всъщност нашата страна над десет години съществува до терористичен анклав. Според нас изходът от настоящата ситуация е в демилитаризацията на Ивицата Газа, в отказа на „Хамас“ от въоръжена борба и от плановете за унищожаването на Израел“, заяви израелският депутат Ксения Светлова.  Мария Динкова", "date": "2017-07-04", "title": "„Известия“: Ескалация в отношенията между Израел и Ивицата Газа може да прерасне в нова война"}
{"url": "http://www.focus-news.net/news/2017/07/04/2411750/v-ms-shte-bade-predstaven-mehanizam-za-vzaimodeystvie-mezhdu-institutsiite-po-obhvashtane-i-zadarzhane-na-detsata-i-uchenitsite-v-obrazovatelnata-sistema.html", "text": "Механизъм за съвместна работа на институциите по обхващане и задържане в образователната система на деца и ученици ще бъде представен в Гранитната зала на Министерския съвет. Това съобщиха от пресцентъра на Министерски съвет. Целта на механизма е да се подобри взаимодействието между институциите, както и да се определят функциите и задълженията на всяка от тях. \r\nВ събитието ще участват вицепремиерът Томислав Дончев и министрите Красимир Вълчев и Бисер Петков.", "date": "2017-07-04", "title": "В МС ще бъде представен Механизъм за взаимодействие между институциите по обхващане и задържане на децата и учениците в образователната система"}
{"url": "http://www.focus-news.net/news/2017/07/04/2412077/the-jerusalem-post-naprezhenie-i-diplomaticheski-skandal-mezhdu-izrael-i-yunesko-sled-kato-organizatsiyata-nareche-izraelskite-vlasti-okupatsionna-silav-erusalim.html", "text": "Десет страни гласуваха „За“ решението на ЮНЕСКО да се нарече Израел „окупираща сила“ в Ерусалим, предава The Jerusalem Post.\r\nОсвен това, организацията разкритикува археологическите разкопки в града. Три страни гласуваха против предложението, а осем се въздържаха.\r\nИзраелските лидери реагира бързо, заклеймявайки ЮНЕСКО.\r\n„Нищо не е по-срамно от това, ЮНЕСКО да обяви единствената на света еврейска държава за „окупатор“ на Западната стена и Стария град на Ерусалим“, заяви посланикът на Израел в ООН Дани Данън.\r\n„Един фалшив „комитет за наследството“ не може да скъса връзката между народа ни и Ерусалим“, добави Данън.\r\nИзраелският министър на образованието Нафтали Бенет каза, че „ЮНЕСКО повтаря лъжливи твърдения, които не изменят еврейската връзка с Ерусалим, или реалността“.\r\n„Вместо да защитава стотиците обекти разрушени от радикалния ислям, включително джамията ал Нури в Мосул, ЮНЕСКО действа срещу единствената страна в Близкия изток, която пази свещените места, и дава религиозна свобода на вярващите“, допълни Бенет. Симеон Миланов", "date": "2017-07-04", "title": "The Jerusalem Post: Напрежение и дипломатически скандал между Израел и ЮНЕСКО, след като организацията нарече израелските власти „окупационна сила“в Ерусалим"}
{"url": "http://www.focus-news.net/news/2017/07/04/2411713/afp-obshto-10-dushi-sa-postradali-pri-novi-gorski-pozhari-v-portugaliya.html", "text": "В понеделник 10 души, включително деветима пожарникари, са пострадали при два горски пожара в централната част на Португалия, предава AFP. \r\nЕдиният пожар, който е избухнал близо до град Трамагал, вече е овладян и „не представлява опасност за населението и засегнатите зони“, съобщиха от службите за извънредни ситуации. \r\nС втрия горски пожар, който е до град Сао Педро де Томар, се борят 240 пожарникари и 50 превозни средства. \r\nДвама от пострадалите пожарникари са в критично състояние, след като са претърпели изгаряния от втора степен. Останалите са с по-леки наранявания или са вдишали дим.  Мария Динкова", "date": "2017-07-04", "title": "AFP: Общо 10 души са пострадали при нови горски пожари в Португалия"}
{"url": "http://www.focus-news.net/news/2017/07/04/2411714/sport-vav-vtornik-shte-se-provede-chetvartiyat-etap-ot-tur-dyo-frans.html", "text": "Във вторник ще се проведе четвъртият етап от състезанието „Тур дьо Франс“, което стартира миналата седмица от Дюселдорф, Германия.\r\nЧетвъртият етап ще започне от Мондорф ле Бен, Люксембург и ще приключи във френския град Вител. Дължината на отсечката е 207,5 км. \r\nЗасега в общото класиране  води британецът Герант Томас. На второ място се нарежда неговият сънародник и трикратен победител в „Тур дьо Франс“ Крис Фрум. Трето място заема австралиецът Майкъл Матюс.", "date": "2017-07-04", "title": "Спорт: Във вторник ще се проведе четвъртият етап от „Тур дьо Франс“"}
{"url": "http://www.focus-news.net/news/2017/07/04/2411712/sport-holandiya-pobedi-germaniya-s-41-v-mach-ot-evropeyskoto-parvenstvo-po-futbol-za-yunoshi-do-19-g.html", "text": "Холандия победи Германия с 4:1 в мач от група „Б“ на Европейското първенство по футбол за юноши до 19 г., което се провежда в Грузия. Три от точните попадения за холандците бяха отбелязани от Жоел Пирое в 49-та минута, в 65-та минута и в 79-та минута. В добавеното време на мача Грот вкара четвъртия победен гол за холандците. \r\nВ следващия кръг на 6 юли България ще се изправи срещу Германия, а Англия ще играе с Холандия.", "date": "2017-07-04", "title": "Спорт: Холандия победи Германия с 4:1 в мач от Европейското първенство по футбол за юноши до 19 г."}
{"url": "http://www.focus-news.net/news/2017/07/04/2411715/falshiv-signal-za-bomba-na-letishte-sofiya-obzor.html", "text": "Фалшив сигнал за взривно устройство на Терминал 2 на летище „София“ беше подаден на телефон 112 към 18.55 часа. На място бяха извършени всички рутинни действия по процедура, като органите на реда не откриха нищо съмнително. В 20.08 часа, след извършване на проверката, работата на летището беше възстановена.  Графикът на полетите, които се изпълняват по разписание, не беше нарушен.  От МВР уточниха, че подателят на обаждането е установен. Действията по изясняването на случая продължават.", "date": "2017-07-04", "title": "Фалшив сигнал за бомба на летище „София“ (ОБЗОР)"}
{"url": "http://www.focus-news.net/news/2017/07/04/2411718/interfaks-vav-vtornik-vladimir-putin-i-si-dzinpin-shte-provedat-pregovori-v-moskva.html", "text": "Във вторник руският президент Владимир Путин ще разговаря със своя китайски колега Си Дзинпин, който в момента е на официално посещение в Русия, предава Интерфакс. \r\nОчаква се да бъде обсъдена инициативата „Един пояс, един път“ и Евразийската икономическа общност, а също така въпроси от двустранните отношения и актуални международни проблеми. Освен това се планира подписването на 40 двустранни споразумения, заяви помощникът на руския лидер Юрий Ушаков. \r\nВечерта, на 3 юли, двамата държавни глави проведоха неофициална среща в Кремъл.  Мария Динкова", "date": "2017-07-04", "title": "Интерфакс: Във вторник Владимир Путин и Си Дзинпин ще проведат преговори в Москва"}
{"url": "http://www.focus-news.net/news/2017/07/04/2411716/nezavisimaya-gazeta-kakvo-sledva-sled-kraya-na-bitkata-za-mosul.html", "text": "След завладяването на развалините на джамията Ан Нури в Мосул Министерството на отбраната на Ирак побърза да обяви приключването на битката за града, пише вестник „Независимая газета“. Но там все още има снайперисти джихадисти, периодично се чуват избухвания на снаряди и стрелби. Сблъсъците в кварталите на стария град с останалите там членове на терористичната групировка „Ислямска държава“ продължават. \r\nНе е толкова важно обаче колко дълго време ще продължават последните огнища на боевете с джихадистите в Мосул. По-важното е  какво чака Ирак след поражението на „Ислямска държава“ и окончателното освобождаване на територията на страната. Съществуват притеснения, че след приключването на битката за Мосул ще започне битката за Ирак. Тя ще бъде още по-ожесточена и кръвопролитна, като ще се води между арабите шиити, арабите сунити, кюрдите, туркмените и християните, а резултатът може да бъде окончателната фрагментация на страната по етнически и религиозен признак. \r\nПри Садам Хюсеин, независимо от репресивния режим, повечето от иракчаните се чувстваха като граждани на една държава, заедно с която бяха част от арабския и ислямския свят и в която се развиваше икономиката. Сега отношенията в Ирак се изграждат на базата на клановата, племенната, религиозната и етническата принадлежност и лоялност. Държавните структури и институции са слаби и неефективни, а хазната са празни.  Мария Динкова", "date": "2017-07-04", "title": "„Независимая газета“: Какво следва след края на битката за Мосул"}
{"url": "http://www.focus-news.net/news/2017/07/04/2411719/obilni-valezhi-gradushki-i-buri-v-tsyalata-strana-obzor.html", "text": "Обилни валежи и гръмотевични бури обхванаха почти цялата страна. Най-много са валежите, паднали в районите на Кнежа и Плевен. Лошите метеорологични условия предизвикаха локални аварии и проблеми с електрозахранването в Плевенска, Врачанска, Русенска и Софийска области. Най-голямо количество валежи за последните 12 часа (09.00 до 21.00 часа в понеделник)  е отчетено в Плевен - 76 л/кв. м. В Русе падналото количество е 67 л/кв. м. Във Видин са отчетени - 54 л/кв. м, Свищов - 41 л/кв. м, Ново село – 35 л/кв. м, Шумен – 38 л/кв. м, Кнежа – 34 л/кв. м, Силистра – 32 л/кв. м, София – 19 л/кв. м. \r\nПредупреждение за гръмотевични бури и обилни валежи е в сила за 16 области в страната за 4 юли. В 12 области е обявен оранжев код за гръмотевична активност и обилни дъждове – Габрово, Велико Търново, Русе, Търговище, Разград, Силистра, Добрич, Шумен, Варна, Бургас, Сливен и Ямбол. В 4 области е в сила жълт код за гръмотевична активност и обилни валежи – Плевен, Ловеч, Стара Загора и Хасково.\r\nПороят в столицата образува наводнения на две кръстовища - между бул. „Вардар“ и „Възкресение“ и между ул. „Кукуш“ и „Сливница“. Екипи на Дирекция „Аварийна помощ и превенция“ към Столична община се включиха в отводняването им. Образуваха се и локални наводнения, заради невъзможността на отводнителните шахти да поемат количеството вода. Във всички райони на Столична община има дежурни, които следят обстановката. Нивата на речните корита, които се наблюдават, са в норма.\r\nВ община Самоков беше обявено бедствено положение. Кметът на Самоков Владимир Георгиев обясни, че обстановката е доста тежка. По думите му всички улици са се превърнали в реки от 60-70 см. вода. „Целият водосбор от планината минава през града, пълнят се къщи и административни сгради. \r\nВ Плевенска област бе обявено частично бедствено положение, заради състоянието на яз. „Николаево 5“.  При продължителни и обилни валежи язовирът става критичен заради дига, която е започнала да просмуква вода. Частичното бедствено положение е обявено на територията на  селата Николаево, Горталово, Къртожабене, Дисевица и Търнене от 15.30 ч. на 03 юли със заповед на кмета Георг Спартански. Със заповедта беше въведен в изпълнение Общинският план за защита на населението на територията на Община Плевен в частта „Наводнение”. С нея се въвежда в изпълнение и Аварийният план на язовир „Николаево 5” и временно извеждане на лицата, живущи или пребиваващи в мотел „Тенекиен хан”, както и в къщата, намираща се в разливната зона на язовира. Затворен е за движение за всички моторни превозни средства пътят Плевен - Ловеч поради свличане на голямо количество земна маса.  На територията на областта няма бедстващи хора. Няма излезли от коритата реки. Тежка беше ситуацията в Долна Митрополия, където е имало силен порой и наводнения. Сериозни щети са нанесени в района на община Левски. Градушка с размер на орех е потрошила покриви и прозорци в Асеновци, Градище и Варана. \r\nВъв Врачанско областният управител Малина Николова разпореди допълнителни превантивни мерки, заради лошото време. Екипи на Областно пътно управление – Враца провеждат отводнителни процедури и премахват кални маси по пътя преди ферибота на Оряхово, на Люти дол, между селата Враняк и Габаре и отстраняват паднали клони и дървета в община Криводол. Наблюдават се реките и язовирите, като по думите на областния управител те имат достатъчно обем за поемане на високите валежи. Прелива язовирът в село Долна Кремена, Община Мездра. Обемът на съоръжението се изпуска през кран и няма опасност за разлив на вода. Язовирът в Крапец има нужния обем да поеме още голямо количество вода. Около 08.30 часа малката река в с. Ребърково е била излязла от коритото си в района на вливането й в р. Искър. Обемът на р. Боденска бара  е близък до максималния - има един метър до стената. Започнало е пълнене на чували с пясък за изграждане на превантивна дига.\r\nВ Русенска област падналата градушка в района на Две могили е унищожила 90% от земеделската продукция. В общината е имало и две улици, на които са нанесени щети от водата. Поройният дъжд и силната градушка са нанесли сериозни щети и в община Ценово. Няма информация за пострадали хора. Нарушено е било електроснабдяването в доста населени места в общините Бяла, Две могили и Ценово. Това се е отрази и на водоснабдяването в някои населени места, там където хидравлично водата се подава към потребителите. По пътищата в областта е имало много нападали клони, а на места са се образували наноси. \r\nКритична е обстановката в Свищовско след проливните дъждове. Най-тежко е положението в село Овча могила, където и дерето прелива. Залети са и малкият и големият мост в селото. Кметът на Община Свищов Генчо Генчев съобщи, че ако се наложи, населението от ниските части на селото ще бъде евакуирано. С нарушено електрозахранване са селата Червена вода, Деляновции Горна Студена. В село Ореш тази сутрин се е образувало свлачище. На място е изпратен екип, който да насипи брега с каменна фракция, за да се спре свличането. Залят е и пътят в село Вардим. В Свищов има наводнения в централната част на града, както и в района на жп гарата. Наводнени са мазета и гаражи. \r\nВ Ловешка област най-тежко пострадала е община Летница, заради градушка от 2.30 часа. Има счупени стъкла на автомобили и нарушена цялост на покриви. \r\nВъв Видин заради влошената метеорологична обстановка се проведе заседанието на щаба за защита при бедствия в общината. Направен е оглед, започнало е почистване на дъждоприемните шахти на три възлови места във Видин. Наблюдават се речните корита и се осъществява координация с Регионална дирекция „Борба с градушките”. При евентуална опасност от наводнения, има възможност хора да бъдат настанени в два от социалните центрове – в Гомотарци и Видин. \r\nВ Кюстендилско градушка унищожи зеленчуковите градини в дворовете на жителите от село Трекляно. Щети са нанесени и върху земеделската продукция в селата Горановци, Стенско и Драговищица. Създадена е готовност за реакция при усложнена метеорологична обстановка в региона. Наблюдават се реките и водоемите, при забелязване на проблем от страна на кметовете и на кметските наместници по места, се подава сигнал към оперативния дежурен.", "date": "2017-07-04", "title": "Обилни валежи, градушки и бури в цялата страна (ОБЗОР)"}
{"url": "http://www.focus-news.net/news/2017/07/04/2411721/sport-daniil-medvedev-pobedi-stanislav-vavrinka-v-mach-ot-tenis-turnira-uimbaldan.html", "text": "Руснакът Даниил Медведев отстрани швейцареца Станислас Вавринка в мач от тенис турнира Уимбълдън. Медведев надделя над  трикратния шампион на Големия шлем и световния  №3 с 6:4, 3:6, 6:4, 6:1.", "date": "2017-07-04", "title": "Спорт:  Даниил Медведев победи Станислав Вавринка в мач от тенис турнира Уимбълдън"}
{"url": "http://www.focus-news.net/news/2017/07/04/2411720/moskovskiy-komsomolets-mariya-zaharova-opredeli-politikata-na-zapada-sreshtu-siriya-kato-himichesko-shou.html", "text": "Официалният представител на Министерството на външните работи на Русия Мария Захарова на своята страница в социалната мрежа „Фейсбук“ коментира последните заявления и действия на водената от САЩ антитерористична коалиция срещу режима на законно избрания президент на Сирия Башар Асад, пише вестник „Московский комсомолец“. \r\n„Информационно-пропагандната кампания срещу сирийските власти, това „химическо шоу“, набира сила... Съобщението за използването на отровен газ в Източна Гута, е лист, оформен по всички изисквания за работа на западните пресслужби, посочва началото на „химическата атака“ и я осъжда. Особено много ми се иска да отбележа безупречния английски език, именно на такъв език са написани всички резолюции на Съвета за сигурност и другите международни документи. Това не е разговорен английски, не е битов и не е литературен английски. Това е езикът на международно-правното общуване. Именно тези фрази след това ще се предлагат на западните колеги за работа, например, над изявлението на председателя на Съвета за сигурност с одъждането на „химическите атаки на режима срещу мирните граждани“. \r\nИ това е само прелюдия“, написа Захарова.  Мария Динкова", "date": "2017-07-04", "title": "„Московский комсомолец“: Мария Захарова определи политиката на запада срещу Сирия като „химическо шоу“"}
{"url": "http://www.focus-news.net/news/2017/07/04/2411722/the-independent-chlen-na-pregovorniya-ekip-za-brekzit-iska-palnoto-unishtozhavane-na-es.html", "text": "Най-новия член в преговорния екип за Брекзит на министър-председателя Тереза Мей е бил заснет  на видео клип, на който призовава за унищожаването на Европейския съюз, пише британският вестник The Independent. \r\nПо време на реч пред тинк-танк организация Стив Бейкър заявява, че ЕС трябва „изцяло да бъде унищожен“, преди да бъде определен като „препятствие“ за световния мир и несъвместим със свободното общество. \r\nДепутатите от Консервативната партия предупредиха, че назначаването на Бейкър сега може да представлява риск за способността на Обединеното кралство да гарантира добри условия за Брекзит. Същевременно лейбъристите подчертаха, че това е „необичайно“ и повдигнаха въпроса за преценката на министър-председателя. \r\nКоментарите ще бъде засрамващи за Мей, докато тя се подготвя за срещата си с европейските лидери тази седмица, включително с германския канцлер Ангела Меркел и с френския президент Еманюел Макрон.  \r\n„Според мен Европейският съюз трябва да бъде изцяло унищожен“, казва Бейкър във видео клипа, заснет през 2010г.  Мария Динкова", "date": "2017-07-04", "title": "The Independent: Член на преговорния екип за Брекзит, иска пълното унищожаване на ЕС"}
{"url": "http://www.focus-news.net/news/2017/07/04/2411723/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "***\r\nСлед завладяването на развалините на джамията Ан Нури в Мосул Министерството на отбраната на Ирак побърза да обяви приключването на битката за града, пише вестник „Независимая газета“. Но там все още има снайперисти джихадисти, периодично се чуват избухвания на снаряди и стрелби. Сблъсъците в кварталите на стария град с останалите там членове на терористичната групировка „Ислямска държава“ продължават. \r\nНе е толкова важно обаче колко дълго време ще продължават последните огнища на боевете с джихадистите в Мосул. По-важното е  какво чака Ирак след поражението на „Ислямска държава“ и окончателното освобождаване на територията на страната. Съществуват притеснения, че след приключването на битката за Мосул ще започне битката за Ирак. Тя ще бъде още по-ожесточена и кръвопролитна, като ще се води между арабите шиити, арабите сунити, кюрдите, туркмените и християните, а резултатът може да бъде окончателната фрагментация на страната по етнически и религиозен признак. \r\nПри Садам Хюсеин, независимо от репресивния режим, повечето от иракчаните се чувстваха като граждани на една държава, заедно с която бяха част от арабския и ислямския свят и в която се развиваше икономиката. Сега отношенията в Ирак се изграждат на базата на клановата, племенната, религиозната и етническата принадлежност и лоялност. Държавните структури и институции са слаби и неефективни, а хазната са празни. \r\n***\r\nОфициалният представител на Министерството на външните работи на Русия Мария Захарова на своята страница в социалната мрежа „Фейсбук“ коментира последните заявления и действия на водената от САЩ антитерористична коалиция срещу режима на законно избрания президент на Сирия Башар Асад, пише вестник „Московский комсомолец“. \r\n„Информационно-пропагандната кампания срещу сирийските власти, това „химическо шоу“, набира сила... Съобщението за използването на отровен газ в Източна Гута, е лист, оформен по всички изисквания за работа на западните пресслужби, посочва началото на „химическата атака“ и я осъжда. Особено много ми се иска да отбележа безупречния английски език, именно на такъв език са написани всички резолюции на Съвета за сигурност и другите международни документи. Това не е разговорен английски, не е битов и не е литературен английски. Това е езикът на международно-правното общуване. Именно тези фрази след това ще се предлагат на западните колеги за работа, например, над изявлението на председателя на Съвета за сигурност с одъждането на „химическите атаки на режима срещу мирните граждани“. \r\nИ това е само прелюдия“, написа Захарова.\r\n***\r\nЕскалацията на ситуацията в района на Ивицата Газа през последните дни заплашва да се превърне в нов конфликт, пише руският вестник „Известия“.  Израел и палестинското движение „Хамас“ се обстрелват с ракети, а също така въвеждат различни ограничения едни против други. \r\nСпоред Усама Хамдан, който е член на „Хамас“ и отговаря за международните връзки, ескалацията на ситуацията около Ивицата Газа може отново да се превърне в сериозен военен сблъсък. „Това е свързано със затоплянето на отношенията между властите в Кайро и „Хамас“. Опитват се да създадат непоносими условия за жителите в Ивицата Газа. Ние възприемаме действията на израелските власти като война“, подчерта Хамдан. \r\n„Както се съобщава зад последните нападения стои не „Хамас“, а джихадистки групировки. Но тъй като „Ислямското съпротивително движение“ контролира Ивицата газа, то в Израел на него прехвърлят отговорността за ситуацията. Всъщност нашата страна над десет години съществува до терористичен анклав. Според нас изходът от настоящата ситуация е в демилитаризацията на Ивицата Газа, в отказа на „Хамас“ от въоръжена борба и от плановете за унищожаването на Израел“, заяви израелският депутат Ксения Светлова.", "date": "2017-07-04", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/07/04/2411725/ria-novosti-indiyskiyat-premier-za-parvi-pat-v-istoriyata-shte-poseti-izrael.html", "text": "Нарендра Моди ще стане първият действащ министър-председател на Индия, който ще посети Израел  на фона на бързо растящия стокооборот, оръжейните сделки за милиарди и политическото сближаване между двете страни, предава РИА Новости. \r\nИзраелците очакват срещата, която започва във вторник, да донесе нови възможности за внедряване в третата най-голяма икономика на Азия и затвърждаване на тенденцията за отдръпване на Индия от критиците на окупираните палестински територии. \r\n„Това е историческа визита, първата за последните 70 г., на индийски правителствен ръководител в Израел. Това показва, че нашите отношения през последните години са станали по-близки. Посещението ще позволи да задълбочим сътрудничеството си в сферата на сигурността, селското стопанство, управлението на водните ресурси, енергетиката“, отбеляза  премиерът на Израел Бенямин Нетаняху Мария Динкова", "date": "2017-07-04", "title": "РИА Новости: Индийският премиер за първи път в историята ще посети Израел"}
{"url": "http://www.focus-news.net/news/2017/07/04/2411717/aa-v-telefonen-razgovor-turskiyat-prezident-i-britanskiyat-premier-sa-obsadili-vaprosa-za-kipar.html", "text": "В понеделник президентът на Турция Реджеп Тайип Ердоган е провел телефонен разговор с министър-председателя на Великобритания Тереза Мей и са обсъдили двустранните отношения и регионални въпроси, включително преговорите за Кипър, предава Anadolu Agnecy. \r\nДвамата лидери са подчертали важността от постигането на „справедливо, дълготрайно и всестранно решение за двете страни“, заяви източник, пожелал да запази своята анонимност. \r\nМей и Ердоган също така са потвърдили своята решимост да засилят двустранните си отношения, особено икономическите връзки и тези в областта на отбранителната индустрия, както и да задълбочат сътрудничеството си в борбата с тероризма.  Мария Динкова", "date": "2017-07-04", "title": "АА: В телефонен разговор турският президент и британският премиер са обсъдили въпроса за Кипър"}
{"url": "http://www.focus-news.net/news/2017/07/04/2411731/vratsa-tsentar-za-pravata-na-detsata-shte-bade-razkrit-v-grada.html", "text": "На 4 юли, от 14.00 часа, във Враца ще бъде официално открит Център за правата на децата. Това съобщиха от пресцентъра на Община Враца. Центърът за правата на децата в община Враца се разкрива с финансовата подкрепа на Национална мрежа за децата по проект „Развиване на Центрове за права на децата в конфликт и в контакт със закона”, финансиран от Фондация „Велукс“. Основна цел на проекта е изграждане на Центрове за правата на децата в страната, а специфичните цели са развиване и прилагане на модели на услуги за деца в конфликт или контакт със закона и промяна на обществените нагласи спрямо децата в конфликт със закона. Проектът ще е с продължителност 36 месеца и започна на 1 март 2017 г. В община Враца дейностите ще се управляват и реализират от Сдружение за педагогическа и социална помощ за деца ФИЦЕ-България - българска неправителствена организация, създадена през 2001 г., част от ФИЦЕ Интернационал – Международна федерация на възпитателните общности. Сдружението работи за повишаването на качеството на грижата за децата в риск в България и защитата на техните права.\r\nВ началото на март 2017 г. се подписа Споразумение за сътрудничество между община Враца и СПСПД ФИЦЕ-България. Общината предостави за безвъзмездно ползване в рамките на двугодишния проект помещение на ул. “Поп Андрей - Зорница” №4. Извършен е ремонт и оборудване на помещението. В Центъра са назначени един психолог и един социален работник, които ще бъдат обучени за работа с деца в конфликт и контакт със закона. Детски център за правата на детето - Враца ще представлява интегрирана социална услуга в общността за деца и техните семейства. Основните дейности, които ще изпълнява екипа на центъра са информиране, превенция и консултиране на деца и техните родители с цел да се гарантира спазването на правата им. В рамките на услугата ще се предоставят консултации, индивидуална и групова подкрепа за деца и семейства в сферата на социално-психологическата, здравна и образователна подкрепа. Основен акцент е поставен върху работата с деца, които са в контакт със закона - жертви на престъпления и/или извършители на противообществени прояви.", "date": "2017-07-04", "title": "Враца: Център за правата на децата ще бъде разкрит в града"}
{"url": "http://www.focus-news.net/news/2017/07/04/2411751/afp-sasht-potvardiha-che-izstrelyanata-ot-severna-koreya-raketa-e-sas-sreden-obseg.html", "text": "Късно в понеделник вечерта (местно време) САЩ потвърдиха, че Северна Корея е извършила ново ракетно изпитание, предава AFP. \r\nРакетата е била наземна, със среден обсег, летяла е в продължение на 37 минути и е паднала в Японско море. Тя не представлява заплаха за Северна Америка, допълниха американските власти. \r\n„Ние продължаваме на следим отблизо действията на Северна Корея. Американското Тихоокеанско командване ще изпълнява своя категоричен ангажимент към съюзниците от Южна Корея и Япония“, се допълва в изявлението. Мария Динкова", "date": "2017-07-04", "title": "AFP: САЩ потвърдиха, че изстреляната от Северна Корея ракета е със среден обсег"}
{"url": "http://www.focus-news.net/news/2017/07/04/2411730/balgariya-komentari-v-svetovnite-medii-ruski-agenti-shte-predotvratyat-sblizhavaneto-na-makedoniya-i-balgariya-zaev-pod-ultimatum-ot-balgarite-vmro-dpmne-prodalzhava-da-osporva-podpisvaneto-na-dogovora-za-dobrosasedstvo-s-balgariya-agentsiya-fokus.html", "text": "***\r\nСпоред българския евродепутат Андрей Ковачев в България, Гърция и Македония в момента са мобилизирани всички руски агенти, за да попречат на страните на тяхното сближаване в бъдеще, особено след срещата между министър-председателите на България и на Македония Бойко Борисов и Зоран Заев, предаде македонската медия \"Либертас\". \r\n\"Подобряването на отношенията между София и Скопие не е в полза на Москва и Белград. Само през първите няколко дни след срещата в Скопие са написани над 300 статии срещу Заев за посещението и договора за добросъседство с България, поради което е обявен за предател на македонската идентичност\", сочи Ковачев.\r\n\"В Гърция се активира партия \"Златна зора\", за да организира \"протести\" със сръбски знамена заради отношенията на Скопие и София. У нас е активирано цялото войнство на Държавна сигурност, за да се бори срещу сближаването на Македония и България, подчертавайки, че националните интереси на България са предадени и че сме признали \"македонския език\", сочи Ковачев. Евродепутатът посочва, че очаква нови провокации спрямо отношенията между Македония и България.\r\n\" Партията ВМРО-ДПМНЕ излиза всеки ден с декларация на официалния си сайт да защитава \"идентичността на македонците\". Тази партия има съкращението ВМРО в името си, Боже, виждат ли старите войводи какво се случва? И всички те, в трите държави, се наричат \"патриоти\", които имат за задача да пречат и саботират\" пише евродепутатът.\r\n***\r\nПредседателят на Алианса на албанците Зиядин Села излезе с ултиматум към министър-председателя на Македония Зоран Заев. Той поиска Закон за езиците, приет в първите сто дни от формирането на правителството, като в противен случай заяви, че ще напусне коалиционното правителство, предаде македонската медия  \"Република\".  \r\n\"Казвали сме редица пъти нашата партийна позиция. Казахме я и преди  преди да се сформира правителство. Политическите събития ни заставиха  да направим един компромис, но друг компромис след 100-те дни няма да има\", посочи Зиядин Села. \r\nЗаев е изправена пред множество ултиматуми - Гърция има искания относно името и идентичността, България за историята, албанците за езика. Македонците с право се питат какво следва след ултиматума на Гърция за промяна на името, исканията на България, настояването на албанските партии, които влязоха в коалиция с Заев. \"Какво ще се случи с македонската идентичност и македонската държава ?!\", задава въпроса македонската медия.\r\n***\r\nЧленовете на незаконната македонистка организация ОМО \"Илинден-Пирин\" били разочаровани от политиката на правителството на Зоран Заев към България, пише близкото до ВМРО-ДПМНЕ електронно издание \"Курир\".\r\nИзданието цитира съпредседателя на организацията Иван Сингартийски, който заявява, че Декларацията за добросъседство, подписана по времето на Любчо Георгиевски е \"предателска\" и ако сега бъде подписан нов Договор, предателството ще продължи, тъй като в тези документи \"права имала само България\".\r\nСпоред Сингартийски договорът трябва да гарантира пълна реципрочност между двете страни. В този дух е била и приетата декларация на ОМО \"Илинден-Пирин\".\r\nДругият съпреседател на незаконната организация, Ангел Безев, е разочарован от политиката на Заев и не е съгласен \"македонското малцинство в България да бъде разменна монета\" и \"с нас да се търгува, без никой да не ни пита\".\r\nПред \"Курир\" член на организацията, пожелал да остане анонимен, заявява, че \"в България има много македонци и дори македонци-мюсюлмани\".Според него \"в България се плюе върху всичко македонско, а българите нямат право да празнуват Илинден, тъй като тогавашната държава не се опитала дори да помогне\".\r\n\"Курир\" пише, че разочарованието на т.нар. македонци в България е \"огромно\" и те \"не знаят какво държи в тайна македонския премиер\".\r\n***\r\n\"Месец преди официалното му подписване, договорът за добросъседство с България продължава да бъде цялостно непрозрачен и крит от македонската общественост\". Това твърди ВМРО-ДПМНЕ в официално съобщение, публикувано на партийната страница.\r\nСпоред партията премиерът Зоран Заев продължава да крие ангажиментите, поети в София спрямо ревизирането на македонската история и поставянето под съмнение на македонската идентичност с готовността му за общо отбелязване на Илинденското въстание.\r\nДекларацията на ВМРО-ДПМНЕ вече е позната по съдържанието си, като единствените нови моменти в нея са инцидента с футболните фенове на \"Ботев\" (Пловдив), които бяха добавени към \"провокациите\" на Божидар Димитров и които изписаха графити, че Македония е българска и констатацията за \"историческия инженеринг, който се извършва над македонската нация и държава\".\r\nПо повод поредната декларация на ВМРО-ДПМНЕ срещу договора за добросъседство с България, държавната МРТ (Македонска радио и телевизия) предава:\"Договорът с България е напълно непрозрачен и бие в основите на македонската държава\".\r\nЕлектронното издание \"Точка\" цитира декларацията на ВМРО-ДПМНЕ, като обръща внимание на цитата, в който \"Заев крие договора със София в ущърб на македонските граждани и македонската държава\".\r\nВестник \"Вечер\" пише, че \"според ВМРО-ДПМНЕ време е Заев да каже какво е договорил в София\".\r\nМакедонският \"Фокус\" съобщава, че според партията на Никола Груевски, \"Заев цял месец крие договорa със София и не казва какви щети може да причини на Македония\".\r\nАгенция \"Мета\" предава, че \"Зоран Заев продължава да мълчи за договорките, които е поел в София\".\"МКД\" пише, че \"опозиционната ВМРО-ДПМНЕ подсеща за пореден път, че Заев трябва да каже какви ангажименти има към София\".\r\nБлизките на Груевски телевизии \"Канал 5\" и \"Телевизия Нова\" извеждат в заглавие \"Заев да си каже за София\".\r\nЕлектронното издание \"Фактор\" съобщава: \"Опозиционерите ги вълнува какво е договорил Заев в България\".", "date": "2017-07-04", "title": "България - коментари в световните медии: Руски агенти ще предотвратят сближаването на Македония и България, Заев под ултиматум от българите, ВМРО-ДПМНЕ продължава да оспорва подписването на договора за добросъседство с България (Агенция „Фокус“)"}
{"url": "http://www.focus-news.net/news/2017/07/04/2411728/abc-news-oon-shte-okurazhi-politicheskiya-dialog-mezhdu-pravitelstvoto-i-opozitsiyata-v-siriya.html", "text": "Постоянният представител на Китай в ООН заяви, че Съветът за сигурност е готов да подкрепи всякакво позитивно развитие, постигнато по време на преговорите за Сирия в казахстанската столица Астана, които започват във вторник, както и при разговорите в Женева, насрочени за следващата седмица, предава ABC News. \r\nЛи Цзеи поясни в понеделник, че Съветът за сигурност се опитва да окуражи политическия диалог между правителството и опозицията.  Мария Динкова", "date": "2017-07-04", "title": "ABC News: ООН ще окуражи политическия диалог между правителството и опозицията в Сирия"}
{"url": "http://www.focus-news.net/news/2017/07/04/2411734/balkan-insight-prezidentat-na-moldova-beshe-razkritikuvan-zaradi-reshenieto-si-da-prieme-ofitsialna-delegatsiya-ot-severna-koreya.html", "text": "Опонентите на молдовския президент Игор Додон го разкритикуваха във връзка с решението му в събота да приеме официална делегация от севернокорейската Работническа партия, предава Balkan Insight. Визитата е свързана с отбелязването на 20-та годишнина от създаването на молдовската Социалистическа партия.  \r\nДодон се срещна с всички десет чуждестранни делегации, които се включиха в честванията на 1 юли и публикува в социалната мрежа „Фейсбук“ своя коментар. \r\n„Северна Корея има огромен потенциал да развива търговски отношения“, написа Додон. „Те имат интерес към няколко категории от молдовски земеделски продукти, особено към молдовското вино и първата партида от молдовско вино скоро ще бъде изнесена за тази страна“, обясни държавният глава. Мария Динкова", "date": "2017-07-04", "title": "Balkan Insight: Президентът на Молдовa беше разкритикуван заради решението си да приеме официална делегация от Северна Корея"}
{"url": "http://www.focus-news.net/news/2017/07/04/2411724/natsionalniyat-literaturen-muzey-organizira-chestvane-na-167-godini-ot-rozhdenieto-na-ivan-vazov-na-7-yuli.html", "text": "На 7 юли 2017 г., от 11.00 часа, Националният литературен музей организира честване пред паметника на Иван Вазов на ул. „Г. С. Раковски” в столицата, по повод 167-годишнината от рождението на поета. Това съобщиха от пресцентъра на Национален литературен музей. В събитието ще вземат участие Атанас Капралов,  директор на Националния литературен музей и Стефан Филчев, директор на къщата музей на Иван Вазов в град Сопот, където от 3 юли започват традиционните Вазови празници. Специални гости на събитието ще бъдат лауреатът на Националната литературна награда „Иван Вазов” за 2010 г. Георги Константинов и актьорът Янко Лозанов. В тържеството ще участват и деца с рецитал по Вазови произведения.", "date": "2017-07-04", "title": "Националният литературен музей организира честване на 167 години от рождението на Иван Вазов на 7 юли"}
{"url": "http://www.focus-news.net/news/2017/07/04/2411732/sport-grigor-dimitrov-i-tsvetana-pironkova-zapochvat-uchastieto-si-na-uimbaldan.html", "text": "Във вторник първите ракети на България при мъжете и жените Григор Димитров и Цветана Пиронкова започват участието си на тенис турнира на трева Уимбълдън. \r\nГригор Димитров ще се изправи срещу аржентинеца Диего Шварцман, а Цветана Пиронкова ще излезе срещу италианската Сара Ерани. \r\nОсвен това днес на централния корт ще изиграят своите първи мачове Новак Джокович, Роджър Федерер и Анджелик Корбер.", "date": "2017-07-04", "title": "Спорт: Григор Димитров и Цветана Пиронкова започват участието си на Уимбълдън"}
{"url": "http://www.focus-news.net/news/2017/07/04/2411737/reuters-kitay-shte-otdeli-103-mln-dolara-za-da-pomogne-za-spravyaneto-s-navodneniyata.html", "text": "Китайското правителство е отделило 103 млн. долара за оказване на хуманитарна помощ в четири провинции в южната  и източната част на страната заради големите наводнения, предава Reuters. \r\nПроливните дъждове заляха голяма час от страната през последните няколко дни, като унищожиха земеделските култури, принудиха стотици хиляди да напуснат домовете си. \r\nОт Министерството на гражданските дела уточниха, че хуманитарната помощ ще бъде изпратена в провинциите Джъдзян, Дзянси, Хунан и Гуейджоу. \r\nВсяка години при наводненията по време на летния дъждовен сезон десетки загиват в Китай. Мария Динкова", "date": "2017-07-04", "title": "Reuters: Китай ще отдели 103 млн. долара, за да помогне за справянето с наводненията"}
{"url": "http://www.focus-news.net/news/2017/07/04/2411738/pregled-na-mezhdunarodnite-novini-do-6-chasa-agentsiya-fokus.html", "text": "Северна Корея е изстреляла нова балистична ракета, която може да падне в изключителната икономическа зона на Япония. Това се случва на фона на все по-голямата ескалация на напрежението със САЩ. \r\nНеидентифицираната ракета е била изстреляна от място, разположено близо до границата с Китай в 9. 40 ч. местно време. \r\nВсе още не се знае дали тази ракета е толкова мощна, колкото беше последната изсреляна ракета, която се издигна на височина пет пъти по-голяма от Международната космическа станция.\r\n*** Министър-председателят на Япония Шиндзо Абе заяви, че смята в кулоарите на Г-20 в Германия да поиска руският президент Владимир Путин и китайският държавен глава Си Дзинпин да заемат „по-конструктивна“ позиция по отношения на Северна Корея във връзка с ракетните изпитания. \r\n„Северна Корея отново проведе поредното изстрелване на ракета. Пхенян игнорира предупрежденията на световната общност и продължава с провокационните действия. Утре летя за Хамбург за срещата на върха на страните от Г-20 и там ние ще проведем тристранни срещи с американския президент Доналд Тръмп и с южнокорейския лидер Мун Джей-ин. Също така ще се възползвам от това, че във форума ще участват много други страни. Смятам да се обърна към държавните глави на Китай и Русия Си Дзинпин и Владимир Путин с молба да заемат по-конструктивна позиция по отношения на Пхенян“, подчерта Абе.\r\n*** Във вторник руският президент Владимир Путин ще разговаря със своя китайски колега Си Дзинпин, който в момента е на официално посещение в Русия.\r\nОчаква се да бъде обсъдена инициативата „Един пояс, един път“ и Евразийската икономическа общност, а също така въпроси от двустранните отношения и актуални международни проблеми. Освен това се планира подписването на 40 двустранни споразумения, заяви помощникът на руския лидер Юрий Ушаков. \r\nВечерта, на 3 юли, двамата държавни глави проведоха неофициална среща в Кремъл.\r\n*** Китайското правителство е отделило 103 млн. долара за оказване на хуманитарна помощ в четири провинции в южната  и източната част на страната заради големите наводнения. \r\nПроливните дъждове заляха голяма час от страната през последните няколко дни, като унищожиха земеделските култури, принудиха стотици хиляди да напуснат домовете си. \r\nОт Министерството на гражданските дела уточниха, че хуманитарната помощ ще бъде изпратена в провинциите Джъдзян, Дзянси, Хунан и Гуейджоу. \r\nВсяка години при наводненията по време на летния дъждовен сезон десетки загиват в Китай.\r\n*** В понеделник 10 души са били приети в болница, след като таксиметров автомобил се е врязал в група пешеходци в Източен Бостън, край международното летище „Логан“, съобщиха властите.\r\nСпоред два източника от правоприлагащите органи случилото се разглежда като инцидент, а не като терористичен акт. \r\nШофьорът на превозното средство е заявил пред властите, че случайно е натиснал газта вместо спирачката. Неговата самоличност не е разкрита все още, но е известно, че той е 56-годишен мъж от Кеймбридж.\r\nОсвен това източниците допълниха, че шофьорът оказва съдействие на полицията, която в момента провежда разследване относно причините за инцидента.\r\n*** Австрия „много скоро“ ще наложи граничен контрол и ще разположи войници по границата си с Италия, ако притокът на мигранти от Средиземно море не намалее.\r\n„Очаквам, че много скоро граничният контрол ще бъде поставен и че ще се поиска разполагането на военнослужещи“, заяви министърът на отбраната на Австрия Ханс Петер Доскозил пред изданието Krone daily. \r\nОсвен това в края на миналата седмица вече четири бронирани превозни средства са били изпратени в района, а 750 военнослужещи са на разположение. \r\nПрез 2015 г. Австрия въведе граничен контрол по източната си граница с Унгария.  \r\nОколо 85 хил. мигранти и бежанци са пристигнали в Италия по море тази година, съобщи по-рано днес Агенцията на ООН за бежанците.\r\n*** В понеделник президентът на Турция Реджеп Тайип Ердоган е провел телефонен разговор с министър-председателя на Великобритания Тереза Мей и са обсъдили двустранните отношения и регионални въпроси, включително преговорите за Кипър. \r\nДвамата лидери са подчертали важността от постигането на „справедливо, дълготрайно и всестранно решение за двете страни“, заяви източник, пожелал да запази своята анонимност. \r\nМей и Ердоган също така са потвърдили своята решимост да засилят двустранните си отношения, особено икономическите връзки и тези в областта на отбранителната индустрия, както и да задълбочат сътрудничеството си в борбата с тероризма.\r\n***  След завладяването на развалините на джамията Ан Нури в Мосул Министерството на отбраната на Ирак побърза да обяви приключването на битката за града. Но там все още има снайперисти джихадисти, периодично се чуват избухвания на снаряди и стрелби. Сблъсъците в кварталите на стария град с останалите там членове на терористичната групировка „Ислямска държава“ продължават. \r\nНе е толкова важно обаче колко дълго време ще продължават последните огнища на боевете с джихадистите в Мосул. По-важното е  какво чака Ирак след поражението на „Ислямска държава“ и окончателното освобождаване на територията на страната. Съществуват притеснения, че след приключването на битката за Мосул ще започне битката за Ирак. Тя ще бъде още по-ожесточена и кръвопролитна, като ще се води между арабите шиити, арабите сунити, кюрдите, туркмените и християните, а резултатът може да бъде окончателната фрагментация на страната по етнически и религиозен признак. \r\nПри Садам Хюсеин, независимо от репресивния режим, повечето от иракчаните се чувстваха като граждани на една държава, заедно с която бяха част от арабския и ислямския свят и в която се развиваше икономиката. Сега отношенията в Ирак се изграждат на базата на клановата, племенната, религиозната и етническата принадлежност и лоялност. Държавните структури и институции са слаби и неефективни, а хазната са празни.", "date": "2017-07-04", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/07/04/2411741/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nПрез нощта в Централна и Източна България ще продължи да се развива мощна купесто-дъждовна облачност. Ще има интензивни валежи, гръмотевични бури и градушки. В Западна България валежите ще отслабват и до сутринта ще спрат. На 04.07 преди обяд все още на места в Източна България ще има превалявания, но вече по-слаби и в процес на спиране. Над останалата част от страната облачността ще се разкъсва и намалява, в следобедните часове до предимно слънчево време. В източната половина от страната ще духа умерен и временно силен север-северозападен вятър. Максимални температури - между 21° и 26°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n- АМ „Хемус“ София-Ябланица от км 0+000 до км 78+554;\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна – Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.07.2017 г.; от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 15.07.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 10:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 10:00 часа до 10:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; от км 143+164 до км 146+856 – превантивно поддържане. Стесняване на една от лентите за движение. Срок: 07.07.2017 г.; Мездра-Новачене от км 163+000 до км 175+600 – ремонт на ограничителни системи. Една от лентите е затворена за движение. Срок до 07.07.2017 г.; Обходен път на гр. Враца от км 0+000 до км 6+500 –полагане на напречна пътна маркировка. Една от лентите е затворена за движение. Срок до 07.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: Благоевград-Кресненско ханче от км 363+000 до км 392+000 – косене от ляво и дясно на пътя. Движението се извършва в лявата или дясната лента за движение, съгласно поставените пътни знаци. Срок до 07.07.2017 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: област Разград: от км 37+300 до км 93+500 – полагане на хоризонтална маркировка. Срок до 07.07.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000– движение в една лента, поради полагане на хоризонтална маркировка. Водачите да се движат със съобразена скорост и повишено внимание. Срок до 10.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; Палаузово-Шипка от км 155+000 до км 170+000 – движение в едната лента, поради извършване на ремонтни дейности по асфалтовата настилка.  Срок до 06.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.;  Кърджали-Момчилград-Макза-Граница Гърция от км 346+350 до км 350+000 между гр.Кърджали и спирка Джебел – ремонтни дейности. Срок до 06.07.2017г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Кюстендил: от км 38+000 до км 42+480 – движение в една лента, поради частични ремонти на асфалтовата настилка. Сигнализирано с необходимите пътни знаци. Срок до 19:00 часа на 02.05.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: от км 276+000 до км 282+000 Окоп-Елхово, движение в една лента – ремонтни дейности по настилката. Срок до 10.07.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 07.07.2017 г.; км 168+100 до км 224+900 в посока Обзор-Поморие – подмяна на пътни знаци. Срок до 10.07.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-прохода Предел от км 5+000 до км 21+500 – косене от ляво и дясно на пътя. Движение в лявата или дясната лента за движение, съгласно поставените пътни знаци. Срок до 07.07.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-198 Марино поле-с. Струмешница от км 61+000 до км 91+000 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 07.07.2017 г.; път III-198 Горно Спанчово-Катунци от км 44+000 до км 46+000 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 07.07.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г.; път III-1972 с. Блатска до с. Боголин от км 5+000 до км 15+000 – частични ремонтни дейности на асфалтовата настилка. Движението ще се извършва в лявата или дясната лента за движение, съгласно поставените пътни знаци. Срок до 06.07.2017 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път II-99 Бургас-Караагач от км 0+000 до км 49+000 – движение с повишено внимание, поради частични ремонтни работи по асфалтовата настилка. Срок до 07.07.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г. \r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-24 Нови Пазар-Изворник-Ст.Караджа-Червенци-Бдинци от км 25+000 до 42+000 – частичен ремонт на пътната настилка. Срок до 05.07.2017г.; път II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности .Движението на МПС се осъществява в свободната лента. Срок до 16.04.2018 г.; път III-2902 Въглен-Кичево от км 12+000 до км 14+000 – ремонтни дейности на асфалтовата настилка. Движение в свободната от ремонтни дейности лента. Срок до 15.07.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът IІ-53 ,Поликраище-Г.Оряховица – частичен ремонт на пътната настилка в участъка от км 2+200 до км 6+470. Движението се осъществява в една лента чрез последователно пропускане в двете посоки от регулировчици. Срок до до 05.07.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-114 с.Ружинци и с. Фалковец от км 42+000 до км 47+000 – движение с повишено внимание, поради ремонтни дейности. Срок до 10.07.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 14.07.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г. \r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-623 Враня стена-Габрешевци от км 62+800 до км 65+360 – движение с повишено внимание, поради частични ремонтни дейности на асфалтовата настилка. Срок 05.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 05.07.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на частични ремонтни дейности. Срок до 20.07.2017 г.; път III-507 Кърджали-Мост от км 14+000 до км 17+000 с.Чифлик и с.Мост – извършване на частични ремонтни дейности. Срок до 07.07.2017г.; път III-593 Падало-Орешари-Маджари-Доллно Ботево от км 0+000 до км 18+000 между с.Падало и с. Орешари –  ремонтни дейности. Срок до 07.07.2017г.; път III-5902 п.к.Звездел-п.к.Голяма чинка от км 1+000 до км 6+000 между Рудник Звездел и с.Конче – ремонтни дейности. Срок до 07.07.2017г.; път III-8653 Кобиляне-Брезен-Боровица-Сполука  от км 16+000 до км 19+000 между селата Боровица и Сполука – ремонтни дейности.Срок до 07.07.2017г.\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 10.07.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът ІІІ-305 Садовец-Гложене от км 25+000 до км 51+800 – движение с повишено внимание , поради частични ремонтни дейности на пътната настилка тип „Печматик“. Срок до 07.07.2017 г.; път ІІІ-358 Шипково-Рибарица от км 22+300 до км 34+500 – движение с повишено внимание, поради частични ремонтни дейности на пътната настилка тип „Печматик“. Срок до 07.07.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-137 Крушовене-Брегаре – ограничено е движението на всички МПС, поради свлечена кал и вода върху пътното платно. \r\nОбходен маршрут: път II-11 Крушовене-Байкал-Гиген, по общински път Гиген-село Искър-Славовица до кръстовището с път III-3004 Ореховица-Тръстеник и по път III-3004 от разклона за Тръстеник до Ореховица-Брегаре.\r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІІ-306 Кнежа-Селановци от км 44+000 до км 50+000 – поетапно движение в едната лента и преминаване с повишено внимание, поради частично асфалтиране. Срок до 05.07.2017 г.;  път ІІІ-304 Дебово-разклон Санадиново от км 14+000 до км 21+000 – регулирано поетапно движение в едната лента, поради ремонтни дейности на асфалтовата настилка Срок до 07.07.2017 г.; път ІІІ-3404 Дебово-разклон Любеново от км 0+000 до км 7+000 – регулирано поетапно движение в едната лента, поради ремонтни дейности на асфалтовата настилка Срок до 07.07.2017 г.;\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Търговище-Разград от км 9+800 до км 30+600 – движение в една лента в работните участъци. Обекта включва ландшафтно оформяне, подобряване на отводняването, извършване на предварителни ремонти в асфалтовата настилка, локални ремонти, преасфалтиране, подмяна на ОСП и знаци. Различните дейности се извършват успоредно на различни участъци от обекта, като движението се контролира от регулировчици и се пропуска на една лента.  Срок до 01.09.2018 г.; път II-51 Лозница-с. Мировец от км 89+517 до км 93+517 – частичен ремонт на асфалтова настилка. Срок до 07.07.2017 г. \r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-7001 от кръстовище с път ІІІ-207 до с. Войново от км 0+000 до км 15+305 – частичен ремонт на асфалтова настилка. Срок до 07.07.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г; път ІІІ-866 Стойките-Девин от км 27+000 до км 50+300 – частични ремонти на асфалтовата настилка. Срок до 05.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът ІІ-82 Самоков-София от км 57+000 до км 58+000 в посока София – движение в една лента поради ремонтни дейности по свлачище. Движението се осъществява двупосочно в лентата посока Самоков. Срок 04.07.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.; път III- 6602 Старозагорски бани-Пъстрово от км 14+000 до км 29+963 – частични ремонтни дейности на асфалтова настилка. Срок до 07.07.2017 г. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът III-707 Петолъчката-Воденичене от км 4+000 до км 7+341 – движение в една лента, поради ремонтни дейности на асфалтовата настилка. Срок до 10.07.2017 г.; път III-5308 Калчево-Саранско от км 1+636 до км 1+672 – движение в една лента, поради ремонтни дейности на асфалтовата настилка. Срок до 07.07.2017 г.; път III-6601 от км 31+000 до км 39+600 Межда-Скалица, движение в една лента – ремонтни дейности по настилката. Срок до 10.07.2017 г.;път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.; път ІІІ–7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 07.07.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-07-04", "title": "Актуална пътна обстановка"}
{"url": "http://www.focus-news.net/news/2017/07/04/2411742/the-telegraph-spored-filip-hamand-tryabva-da-se-provede-seriozen-debat-otnosno-uvelichavaneto-na-danatsite.html", "text": "Британският финансов министър Филип Хамънд заяви, че страната трябва да проведе сериозен дебат по въпроса дали гражданите са подготвени да плащат по-високи данъци, за да се увеличат публичните разходи, пише The Telegraph. \r\n„Сериозният въпрос към избирателите не може да бъде: бихте ли искали да събираме по-големи данъци от някого, а не от вас, за да може вие да потребявате повече? А правилният въпрос е: „бихте ли искали да плащате по-високи данъци, за да потребявате повече обществени услуги?“, категоричен беше Хамънд.  Мария Динкова", "date": "2017-07-04", "title": "The Telegraph:  Според Филип Хамънд трябва да се проведе сериозен дебат относно увеличаването на данъците"}
{"url": "http://www.focus-news.net/news/2017/07/04/2411739/afp-podkrepyanite-ot-sasht-sili-v-siriya-sa-napravili-probiv-pri-stariya-grad-na-rakka.html", "text": "Подкрепяните от САЩ сили в Сирия са пробили стената, ограждаща Стария град на Ракка, докато са опитвали да превземат населеното място от терористичната групировка „Ислямска държава“, предава AFP. \r\n„Коалиционните сили, които подкрепят Свободните демократични сили, достигнаха до най-силно укрепената част от Ракка, като успяха да пробият две малки части от стената, заобикаляща Стария град“, съобщиха в понеделник вечерта от американското централно командване. Мария Динкова", "date": "2017-07-04", "title": "AFP: Подкрепяните от САЩ сили в Сирия са направили пробив при Стария град на Ракка"}
{"url": "http://www.focus-news.net/news/2017/07/04/2411740/london-evening-standard-donald-tramp-nyama-da-poseti-velikobritaniya-prez-sledvashtite-dve-sedmitsi.html", "text": "Американският президент Доналд Тръмп не планира изненадващо посещение в Обединеното кралство, заяви в понеделник неговият говорител, пише London Evening Standard. Така той сложи край на спекулациите, че държавният глава може да пристигне в своя голф курорт в Шотландия по време на официалната си визита в Европа този месец.  \r\n„Макар че очаква с нетърпение да посети Великобритания, това няма да се случи през следващите две седмици“, коментира говорителят на президента Шон Спайсър. \r\nМей покани Тръмп на официално посещение в Обединеното кралство малко, след като той встъпи в длъжност. Предполага се, че Тръмп иска да отложи пътуването за момент, когато няма да има протести срещу него.  \r\nНа въпрос дали визитата ще бъде през 2017 г. Спайсър отговори: „Ние получихме покана, приехме я и ще направим своите планове в подходящия момент“. \r\nТръмп ще прекоси Атлантическия океан този месец, за да посети Полша, за да присъства на срещата на Г-20 в Германия и  на честванията по случай Деня на Бастилията във Франция. Мария Динкова", "date": "2017-07-04", "title": "London Evening Standard: Доналд Тръмп няма да посети Великобритания през следващите две седмици"}
{"url": "http://www.focus-news.net/news/2017/07/04/2411727/greek-reporter-vanshniyat-ministar-na-gartsiya-napomni-che-pregovorite-za-kipar-predstavlyavat-golyama-otgovornost.html", "text": "Министърът на външните работи на Гърция Никос Кодзиас изрази критика към онези, които бързат да създадат някакво впечатление по време на конференция за Кипър, която се провежда в Швейцария, предава Greek Reporter. \r\nМинистърът обясни, че според него някои бързат, защото не искат преговорите да се състоят по въпросите за сигурността и гаранциите или защото искат да поставят министър-председателите пред свършен факт. \r\n„Това е голяма отговорност за всички нас“, коментира Кодзиас, допълвайки, че „ние няма да позволим някой да мисли, че може да попречи на това Кипър да се превърне... в нормална държава“. „Не идеална държава, а страна като всички останали, които решават своето бъдеще и могат да мечтаят, че техните деца ще живеят в независим“ Кипър, посочи министърът.\r\n Той уточни, че позицията на Гърция не се е променила и „окупационните войски трябва да се изтеглят“ от острова.  Мария Динкова", "date": "2017-07-04", "title": "Greek Reporter: Външният министър на Гърция напомни, че преговорите за Кипър представляват голяма отговорност"}
{"url": "http://www.focus-news.net/news/2017/07/04/2411743/predstoyashti-sabitiya-v-stranata-za-4-yuli-agentsiya-fokus.html", "text": "***\r\nОт 10.00 часа ще се проведе заседание на Министерски съвет. \r\n***\r\nВ Министерски съвет заместник министър-председателят по икономическата и демографската политика Валери Симеонов организира среща с национално-представителни пенсионерски организации. След срещата, около 12.00 часа, са предвидени изявления за медиите.\r\n***\r\nВ Гранитната зала на Министерски съвет ще бъде представен Механизъм за съвместна работа на институциите по обхващане и задържане в образователната система на деца и ученици. В събитието ще участват вицепремиерът Томислав Дончев и министрите Красимир Вълчев и Бисер Петков.\r\n***\r\nОт 09.30 часа ще се проведе заседание на Съдийската колегия на ВСС. \r\n***\r\nОт 09.30 часа 8 състав на СГС ще гледа делото срещу Николай Ненчев (чл. 282, ал. 3 НК).\r\n***\r\nОт 09.30 часа 28 състав на СГС ще гледа делото срещу Светла Пиралкова (чл. 220 ал.2 НК)\r\n***\r\nОт 09.00 часа в Специализирания наказателен съд ще се гледа делото срещу Петър П. и Марина И. за трафик на хора, представляващ опасен рецидив.\r\n***\r\nОт 09.30 часа в Специализирания наказателен съд ще се гледа делото срещу Недялко Ц. за образуване и ръководене на организирана престъпна група. \r\n***\r\nОт 10.00 часа в Националния пресклуб на БТА ще бъде представен доклад, посветен на промените в изборната система и визията на Българското либертарианско общество за смислената й реформа.\r\n***\r\nОт 10.00 часа Специализирания наказателен съд ще гледа делото за атентата в Сарафово. \r\n***\r\nОт 10.00 часа в Специализирания наказателен съд ще се гледа делото срещу Мелиад Х. и Хасан Х. за тероризъм. \r\n***\r\nОт 10.30 часа в Специализирания наказателен съд ще се гледа делото срещу Христо В., Станка В., Борис М. и др. за образуване и ръководене на организирана престъпна група. \r\n***\r\nОт 11.00 часа в Националния пресклуб на БТА ще се състои пресконференция, на която ще бъдат представени подробности за предстоящия рок концерт Rock in Bulgaria (22 септември, Национален стадион „Васил Левски\").\r\n***\r\nОт 11.00 часа в Специализирания наказателен съд ще се гледа делото срещу Поля П., Спасена Г., Любомир Д. и др. за образуване и ръководене на организирана престъпна група.\r\n***\r\nОт 11.00 часа в Специализирания наказателен съд ще се гледа делото срещу Атанас П., Веселин М., Николай Н. и Чавдар Н. за образуване и ръководене на организирана престъпна група. \r\n***\r\nОт 12.00 часа в Националния пресклуб на БТА, Международен организационен комитет ще представи подробности за Световния събор на българите „КЪМ ЗАВЕТА – КУБРАТ 2017“, който ще се проведе на 16 и 17 септември 2017 г., с. Мала Перешчепина, Полтавска обл., Украйна. \r\n***\r\nОт 12.00 до 14.00 часа в клуба на ПП ГЕРБ - район „Надежда\" народният представител Антон Тодоров ще проведе приемен ден за граждани.\r\n***\r\nОт 14.00 часа в Специализирания наказателен съд ще се гледа делото срещу Нидал А., Алдин Н., Данаил А. и Георги Ф. за образуване и ръководене на организирана престъпна група. \r\n***\r\nОт 14.00 до 17.00 часа в кабинет 112 в поликлиниката на ВМА, медицински специалисти от Клиника „Съдова хирургия” ще извършват безплатни профилактични прегледи за съдови заболявания. Пациентите ще се преглеждат само след предварително записване, което може да бъде направено на телефон: 02/92 26 049, от 08.00 до 14.00 часа.\r\n***\r\nОт 15.00 до 17.00 часа на ул. „Леге\" №10, етаж 1, приемен ден за граждани ще имат общинският съветник от БСП Николай Николов и народният представител от „БСП за България“ Христо Проданов. \r\n***\r\nОт 17.00 часа в зала „Асен Злтарев“ ще се състои среща-дискусия за безопасността и сигурността по пътищата на България. След дискусията от 18.30 часа ще има шествие по ул. „Раковски“ през бул. „Цар Освободител“ до Министерски съвет.\r\n***\r\nОт 18.00 часа в Галерия-книжарница „София прес“ ще бъде открита изложба на Иван Манойлев „Спомен от миналото“. \r\n***\r\nОт 18.30 часа пред Народен театър „Иван Вазов“ ще се състои концерт на Представителния духов оркестър при Академията на МВР. \r\n***\r\nОт 10.30 часа ще бъдат поднесени цветя на паметната плоча в двора на ОДМВР-Благоевград, след което в киносалона ще се проведе събрание по повод празника на служителите на реда. \r\n***\r\nОт 10.00 часа в парк „Дружба” ще бъде отбелязан професионалния празник на МВР.\r\n***\r\nОт 11.00 часа в Регионалния пресклуб на БТА ще се състои пресконференция във връзка с десетото издание на Дикси джаз фест – Велико Търново 2017. \r\n*** \r\nОт 10.00 часа с се открива Лятно училище по дърворезба, грънчарство и тъкачество започва, с което продължават Празниците на културата.\r\n***\r\nОт 14.00 часа във Враца ще бъде официално открит Център за правата на децата.\r\n***\r\nОт 10.00 до 12.00 часа в Интерактивна зала в Регионална библиотека „Дора Габе“ ще се състои летен детски клуб „Играй и учи“. \r\n***\r\nОт 09.00 часа в ОУ „Св. св. Кирил и Методий\" ще се проведе тест за отпускане на общинска стипендия на ученици от VІІІ, ІХ, Х и ХІ клас.\r\n***\r\nОт 14.30 часа в залата на Областен съвет на БЧК – Кюстендил ще се състои пресконференция във връзка с началото на проекта „Хората около нас”, финансиран от Община Кюстендил.\r\n***\r\nОт 09.30 часа в салона на ОДМВР – Монтана ще се състои награждаване на служители от Дирекцията по случай празника за постигнати успехи в служебната дейност. От 10.30 часа пред Паметник на загиналите във войните за България ще се състои тържествената церемония по поднасяне на венец за почитане подвига на служителите от МВР, отдали живота си при изпълнение на служебния дълг.\r\n*** \r\nОт 09.30 часа Окръжен съд –Пазарджик ще гледа делото за екстрадиране на 7 задържани с Европейска заповед за арест, сред които е и кметът на село Семчиново.\r\n***\r\nОт 09.00 часа в поделението на 68-ма бригада „Специални сили“ (до Полиграфията) ще се проведе церемония по връчване на пагони на над 100 новопроизведени офицери и сержанти. \r\n***\r\nОт 10.00 часа в Дома на културата „Борис Христов” ще бъде открит Център за творческо обучение в Пловдив.\r\n***\r\nОт 10.00 часа в пресклуба на БТА - Пловдив, бул. \"Шести септември\" 140, ще се състои пресконференция на„БИО ФРЕШ“ ООД по проект „Подобряване на производствения капацитет в „БИО ФРЕШ“ ООД“. \r\n***\r\nОт 18.00 – 21.15 часа в централната част на града ще се проведе празник на Пловдивския гарнизон.\r\n***\r\nОт 14.00 часа в зала 1 на Областната администрация ще бъдат представени подробности за инициативата „Индекс на Местната система за почтеност“, както и основни резултати и изводи от Индекса за 2016 за Община Русе.\r\n***\r\nОт 11.00 часа в Дом на културата, заместник-министърът на регионалното развитие и благоустройство и ръководител на УО на ОПРР Деница Николова ще участва в представянето на резултатите по проект „Подобряване на енергийната ефективност на сградата на Дома на културата в град Сандански“. \r\n*** \r\nОт 10.00 часа на площад „Хаджи Димитър” служителите на Областната дирекция на МВР ще отбележат 138-мата годишнина от създаването на Министерството на вътрешните работи. \r\n***\r\nОт 12.00 часа в залата на ОДМВР - Смолян ще се проведе празнична пресконференция по случай Професионалния празник на служителите на Министерството на вътрешните работи - 5-ти юли.\r\n***\r\nОт 17.30 часа в РДТ „Николай Хайтов“ ще бъдат представени постановките „Крушата Рагаца” и „Филмирана провинция”.\r\n*** \r\nОт 11.00 часа в залата на ДНА ще се проведе тържествено събрание на служителите в ОДМВР - Сливен.  \r\n***\r\nВ 09.30 часа с тържествена церемония с издигане на знамената на Република България и на Европейския съюз пред централния вход на сградата на ОДМВР - Търговище ще бъде открита Спартакиада по различни видове спорт за празника на служителите на Областната дирекция.\r\n***\r\nОт 11.00 часа на басейн „Аква свят“ ще се проведе кампания „Ваканция без риск“.", "date": "2017-07-04", "title": "Предстоящи събития в страната за 4 юли (Агенция „Фокус“)"}
{"url": "http://www.focus-news.net/news/2017/07/04/2411744/predstoyashti-mezhdunarodni-sabitiya-za-4-yuli-agentsiya-fokus.html", "text": "Президентът на Китай Си Дзинпин ще посети Москва, където ще проведе преговори със своя руски колега Владимир Путин. \r\n*** Ще се проведе съдебен процес срещу председателя на основната прокюрдска партия в страната за \"терористична дейност\". \r\n*** САЩ празнуват своя национален празник Денят на независимостта.  Министър-председателят на Индия Нарендра Моди ще посети Израел. \r\n***", "date": "2017-07-04", "title": "Предстоящи международни събития за 4 юли /Агенция „Фокус“/"}
{"url": "http://www.focus-news.net/news/2017/07/04/2411746/pravitelstvoto-shte-razgleda-proekt-na-postanovlenie-za-sazdavaneto-na-natsionalen-savet-po-antikoruptsionni-politiki.html", "text": "Правителството ще разгледа Проект на постановление за промени в постановление №136 на Министерския съвет от 2015 г. за създаване на Национален съвет по антикорупционни политики. Това предвижда първата точка от дневния ред на министрите в кабинета „Борисов“ 3 за днешното правителствено заседание. Предложението е внесено от вицепремиерa по правосъдната реформа и министър на външните работи Екатерина Захариева. Освен това, министрите ще разгледат и Проект на постановление за одобряване на допълнителни трансфери по бюджетите на общините за 2017 г. за финансово осигуряване на дейностите по Национална програма „Оптимизация на училищната мрежа”, одобрена с решение №216 на МС от 2017 г. за одобряване на Национални програми за развитие на образованието. Точката е по предложение на просветния министър Красимир Вълчев, който освен нея, е предложил кабинетът да гласува и Проект на решение за отпускане на персонални пенсии по Кодекса за социално осигуряване. Правителството ще обсъди още и Проект на постановление за одобряване на допълнителни разходи/трансфери за 2017 г. за изплащане на стипендии по Програмата на мерките за закрила на деца с изявени дарби от държавни и общински училища през 2017 г., приета с постановление №46 на МС от 2017 г.\r\nСъщо така министрите ще гласуват Проект на постановление за промени на Постановление №138 на правителството 2014 г. за създаването на Национален съвет по демографска политика към МС.", "date": "2017-07-04", "title": "Правителството ще разгледа Проект на постановление за създаването на Национален съвет по антикорупционни политики"}
{"url": "http://www.focus-news.net/news/2017/07/04/2411745/nimh-dnes-v-iztochna-balgariya-sa-vazmozhni-prevalyavaniya-nad-ostanalata-chast-ot-stranata-oblachnostta-shte-se-razkasva-do-predimno-slanchevo-vreme.html", "text": "Днес преди обяд все още на места в Източна България ще има превалявания, но вече по-слаби и в процес на спиране. Над останалата част от страната облачността ще се разкъсва и намалява в следобедните часове до предимно слънчево време. Това съобщи за Агенция „Фокус” дежурният синоптик Мартина Цветанова от Националния институт по метеорология и хидрология (НИМХ) при Българската академия на науките (БАН). В източната половина от страната ще духа умерен и временно силен север-северозападен вятър. Максимални температури между 21° и 26°. Атмосферното налягане е по-ниско от средното за месеца – ще започне да се повишава.  \r\nПо Черноморието преди обяд ще е предимно облачно с валежи, в отделни райони с гръмотевици. Около и след обяд валежите ще спрат и облачността ще се разкъса и ще намалее. Ще е ветровито с умерен и силен север-северозападен вятър. Максимални температури на въздуха: 23° и 25°. Температурата на морската вода е 25-28°, на север от н. Калиакра – 16 - 18°. Вълнението на морето ще бъде 3-4 бала.  \r\nНад планините преди обяд облачността ще е значителна и все още на места в масивите от Централна и Източна България ще има превалявания. След обяд валежите ще спрат и облачността ще се разкъса и намалее. Ще духа силен северен вятър. Максимална температура на височина 1200 метра - около 15°, на 2000 метра – около 9°.", "date": "2017-07-04", "title": "НИМХ: Днес в Източна България са възможни превалявания, над останалата част от страната облачността ще се разкъсва до предимно слънчево време"}
{"url": "http://www.focus-news.net/news/2017/07/04/2411747/vitsepremierat-valeri-simeonov-organizira-sreshta-s-pensionerski-organizatsii-za-politikata-za-povishavane-na-pensiite.html", "text": "Заместник министър-председателят по икономическата и демографската политика организира днес среща с национално-представителни пенсионерски организации, съобщиха от правителствена информационна служба. \r\nВицепремиерът Симеонов ще представи актуалното състояние на пенсионната система в България, етапите на повишаване на пенсиите през 2017 година и очакваните повишения в следващия 3-годишен период. Ще бъдат обсъдени приоритетите на демографската и социална политика, както и разработваната от Българска академия на науките стратегия за разрешаване на демографската криза в България.", "date": "2017-07-04", "title": "Вицепремиерът Валери Симеонов организира среща с пенсионерски организации за политиката за повишаване на пенсиите"}
{"url": "http://www.focus-news.net/news/2017/07/04/2411748/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Северна Корея е изстреляла нова балистична ракета, която може да падне в изключителната икономическа зона на Япония, пише британския вестник Daily Express. Това се случва на фона на все по-голямата ескалация на напрежението със САЩ. \r\nНеидентифицираната ракета е била изстреляна от място, разположено близо до границата с Китай в 9. 40 ч. местно време. \r\nВсе още не се знае дали тази ракета е толкова мощна, колкото беше последната изсреляна ракета, която се издигна на височина пет пъти по-голяма от Международната космическа станция.\r\n***\r\nАмериканският президент Доналд Тръмп не планира изненадващо посещение в Обединеното кралство, заяви в понеделник неговият говорител, пише London Evening Standard. Така той сложи край на спекулациите, че държавният глава може да пристигне в своя голф курорт в Шотландия по време на официалната си визита в Европа този месец.  \r\n„Макар че очаква с нетърпение да посети Великобритания, това няма да се случи през следващите две седмици“, коментира говорителят на президента Шон Спайсър. \r\nМей покани Тръмп на официално посещение в Обединеното кралство малко, след като той встъпи в длъжност. Предполага се, че Тръмп иска да отложи пътуването за момент, когато няма да има протести срещу него.  \r\nНа въпрос дали визитата ще бъде през 2017 г. Спайсър отговори: „Ние получихме покана, приехме я и ще направим своите планове в подходящия момент“. \r\nТръмп ще прекоси Атлантическия океан този месец, за да посети Полша, за да присъства на срещата на Г-20 в Германия и  на честванията по случай Деня на Бастилията във Франция.\r\n***\r\nБританският финансов министър Филип Хамънд заяви, че страната трябва да проведе сериозен дебат по въпроса дали гражданите са подготвени да плащат по-високи данъци, за да се увеличат публичните разходи, пише The Telegraph. \r\n„Сериозният въпрос към избирателите не може да бъде: бихте ли искали да събираме по-големи данъци от някого, а не от вас, за да може вие да потребявате повече? А правилният въпрос е: „бихте ли искали да плащате по-високи данъци, за да потребявате повече обществени услуги?“, категоричен беше Хамънд.\r\n***\r\nНай-новия член в преговорния екип за Брекзит на министър-председателя Тереза Мей е бил заснет  на видео клип, на който призовава за унищожаването на Европейския съюз, пише британският вестник The Independent. \r\nПо време на реч пред тинк-танк организация Стив Бейкър заявява, че ЕС трябва „изцяло да бъде унищожен“, преди да бъде определен като „препятствие“ за световния мир и несъвместим със свободното общество. \r\nДепутатите от Консервативната партия предупредиха, че назначаването на Бейкър сега може да представлява риск за способността на Обединеното кралство да гарантира добри условия за Брекзит. Същевременно лейбъристите подчертаха, че това е „необичайно“ и повдигнаха въпроса за преценката на министър-председателя. \r\nКоментарите ще бъде засрамващи за Мей, докато тя се подготвя за срещата си с европейските лидери тази седмица, включително с германския канцлер Ангела Меркел и с френския президент Еманюел Макрон.  \r\n„Според мен Европейският съюз трябва да бъде изцяло унищожен“, казва Бейкър във видео клипа, заснет през 2010г.", "date": "2017-07-04", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/07/04/2411749/blagoevgrad-zamestnik-ministar-denitsa-nikolova-shte-predstavi-rezultatite-ot-obnovyavaneto-na-doma-na-kulturata-v-sandanski.html", "text": "Заместник-министърът на регионалното развитие и благоустройство и ръководител на УО на ОПРР Деница Николова ще участва в представянето на резултатите по проект „Подобряване на енергийната ефективност на сградата на Дома на културата в град Сандански“. Това съобщиха от пресцентъра на МРРБ.\r\nС финансиране от Оперативна програма „Региони в растеж“ по сградата са реализирани обновителни дейности, включващи цялостна подмяна на външните дограми, поставяне на топлоизолация по външни стени, реконструкция на покрива, електрическата, както и ВиК-системата. В резултат от реализирания пакет от енергоспестяващи мерки се очаква сградата на Дома на културата до повиши своя енергиен клас от F на B. \r\nМодернизираната сграда представлява културно средище на град Сандански. Създадена е в края на 70-те години на миналия век, а голяма част от културните събития се провеждат в нея. \r\nСъбитието ще се състои от 11.00 часа във фоайето на Дома на културата.", "date": "2017-07-04", "title": "Благоевград: Заместник-министър Деница Николова ще представи резултатите от обновяването на Дома на културата в Сандански"}
{"url": "http://www.focus-news.net/news/2017/07/04/2411735/yonhap-izstrelyanata-ot-severna-koreya-balistichna-raketa-e-preletyala-nyakolko-stotin-kilometra.html", "text": "Балистичната ракета, която Северна Корея изстреля във вторник, е прелетяла няколко стотин километра, което означава, че изпитанието е било успешно, съобщиха южнокорейските власти, предава Yonhap. \r\n„Но Южна Корея и САЩ анализират достигнатата от ракетата височина и нейната точна полетна дистанция“, посочиха властите в Сеул.\r\n„Нашите военни са в пълна готовност за реакция срещу възможна допълнителна провокация от страна на Северна Корея“, допълниха севернокорейските власти.  Мария Динкова", "date": "2017-07-04", "title": "Yonhap: Изстреляната от Северна Корея балистична ракета е прелетяла няколко стотин километра"}
{"url": "http://www.focus-news.net/news/2017/07/04/2411752/narodniyat-predstavitel-ot-bsp-za-balgariya-hristo-prodanov-i-obshtinskiyat-savetnik-nikolay-nikolov-shte-provedat-priemna-za-grazhdani.html", "text": "Днес, от 15.00 до 17.00 часа, народният представител от „БСП за България“ Христо Проданов и общинският съветник Николай Николов ще бъдат на разположение на софиянци в постоянната приемна на ул. „Леге“ №10, етаж 1. Това съобщиха от пресцентъра на БСП - София. Желаещите могат да се запишат предварително на телефон 02/987 20 86.", "date": "2017-07-04", "title": "Народният представител от „БСП за България“ Христо Проданов и общинският съветник Николай Николов ще проведат приемна за граждани"}
{"url": "http://www.focus-news.net/news/2017/07/04/2411753/denyat-4-yuli-v-balgarskata-istoriya.html", "text": "През 1901 г. - разформирова се 5-и кавалерийски полк и от него, от 1-ви и 2-ри конен полк се формират шест кавалерийски дивизиона. На този ден през 1913 г. е формирано правителството от Либералната, Народнолибералната и Младолибералната партия под председателството на Васил Радославов. Три години по-късно с царски указ е учреден Военноисторическият музей в София. Георги Кьосеиванов застава начело на правителството през 1936 г.\r\nПрез 1937 г. - на 4 и 5 юли в Букурещ се провежда конференция на българите от Добруджа, Банат, Бесарабия, Букурещ, Браила и Галац, която учредява българска малцинствена партия Върховен народен съвет на българското малцинство в Румъния. През 1971 г. митрополит Максим е избран за патриарх от Патриаршески избирателен църковно-народен събор с 98 гласа от 101 участници. На 4 юли са родени: историкът Петър Мутафчиев, медиевист и византолог; Владимир Димитров Моллов - обществен и държавен деец, юрист. На тази дата умират: актьорите Иван Григоров и Георги Джубрилов. \r\n2003 г.\r\nВ навечерието на празника на МВР, президентът Георги Първанов връчва генералски пагони на полк. инж. Кирил Войнов – директор на Национална служба “Пожарна и аварийна безопасност”, полк. Нонка Матова , полк. Богомил Янев – директор на РДВР-Благоевград, полк. Тончо Михайлов – директор на РДВР-Стара Загора.\r\n2002 г.\r\nПрезидентът Георги Първанов заминава на официално посещение в Република Хърватия. Заедно с него са още зам.-министърът на външните работи Иван Петков и зам.-министърът на икономиката и съпредседател на смесената българо-хърватска комисия за търговско-икономическо и научно-техническо сътрудничество Калоян Нинов. С Президента пътува и бизнесделегация.\r\nВ рамките на визитата си Георги Първанов провежда срещи с хърватския си колега Стипе Месич, с председателя на парламента Златко Томчич, с министър-председателя Ивица Рачан и с кмета на Загреб Власта Павич.\r\n1996 г.\r\nОт 1 до 4 юли в църквата \"Света Параскева\" синодът на неврокопския митрополит Пимен открива свой църковно-народен събор, на който е провъзгласен за алтернативен патриарх на Българската православна църква (БПЦ). Приветствия към събора поднасят главният прокурор Иван Татарчев и политиците Иван Куртев, Васил Гоцев, Петко Илиев. В същия ден вицепремиерът Светослав Шиваров обявява църковно-народния събор на Пимен за незаконен.\r\n1975 г.\r\nОт 2 до 4 юли на посещение в България пристига гръцкият министър-председател Константинос Караманлис.\r\nКонстантинос Караманлис е президент на Гърция в периода 1980-85 г. и 1990-95 г. Той е основател (1956 г.) и лидер (до 1963 г.) на партията Национален радикален съюз. През 1974 г. основава партията \"Нова демокрация\" и неин лидер до 1980 г. Министър-председател на Гърция от 1955 г. до 1963 г. и в периода 1974 г. - 1980 г.\r\n1971 г.\r\nСлед смъртта на патриарх Кирил наместник-председателят на Светия синод на Българската православна църква митрополит Максим е избран за патриарх от Патриаршески избирателен църковно-народен събор с 98 гласа от 101 участници.\r\nБългарският патриарх Максим (със светско име Марин Найденов Минков) е роден на 29 октомври 1914 г. в село Орешак, Троянско. След завършване на прогимназия става послушник в Троянския манастир. От 1929 г. до 1935 г. учи в Софийската Духовна семинария, която завършва с отличие. През следващите три години Марин е певец и деловодител при храма “Успение Богородично” в Русе. От есента на 1938 г. до 1942 г. изучава богословие в Софийския университет ”Св. Климент Охридски”, като през ваканциите е певец, библиотекар и проповедник в Троянския манастир. През последната година на обучението си (на 13 декември 1941 г.) приема монашески подстриг с името Максим от Ловчанския митрополит Филарет и под духовното старчество на тогавашния игумен на Рилския манастир архимандрит Натанаил. Седмица по-късно в храма на Софийската духовна семинария “Св. Йоан Рилски” е ръкоположен в йеродяконски чин от Врачанския Митрополит Паисий. След кратко служене като митрополитски дякон и проповедник в Ловчанска епархия, е назначен за учител-възпитател в Софийската духовна семинария. Близо пет години заема тази длъжност (от 1942 г. до лятото на 1947 г.). Междувременно, на 14 май 1944 г., в Черепишкия манастир “Успение Богородично” се състои ръкоположението на отец Максим за йеромонах от Врачанския Митрополит Паисий. На 12 юли 1947 г. по решение на Светия Синод е възведен в архимандритско достойнство от Доростолския и Червенски митрополит Михаил. От 1 септември 1947 г. до 1 май 1950 г. архимандрит Максим е протосингел на Доростоло-Червенската митрополия, след което (до 1955 г.) е предстоятел на Българското църковно подворие при Московската патриаршия. След като се завръща в България заема поста главен секретар на Св.Синод (от 15 юли 1955 г. до 1960 г.), като междувременно е и председател на редакционната колегия на Синодалното издателство на БПЦ (от 1957 г. до 1960 г.). Хиротонисан е в епископски сан с титлата ”Браницки” на 30 декември 1956 г. в Патриаршеската катедрала “Св. Александър Невски”. На 30 октомври 1960 г. е избран, а на 20 ноември същата година канонически утвърден за Ловчански митрополит. След смъртта на патриарх Кирил, митрополит Максим е наместник-председател на Св. Синод от 13 март до 4 юли 1971 г. По решение на Патриаршеският църковно-народен избирателен събор в София е интронизиран на 4 юли 1971 г. за Софийски митрополит и Български патриарх.\r\n1964 г.\r\nБългария и СССР подписват спогодби за оказване на помощ от страна на СССР за ускоряване развитието на нефтената промишленост и на геологопроучвателните работи по нефт и газ в България. СССР предоставя дългосрочен кредит на България.\r\n1952 г.\r\nПетър Вичев е арестуван от комунистическата милиция по обвинение в шпионаж в полза на Ватикана, в организиране на въоръжени групи за борба с \"народната демокрация\". Обвинен е също, че е водач на католически заговор срещу държавата. Екзекутиран е заедно с отец Й. Шишков, отец П. Джиджов и епископ Евгени Босилков. При идването си в България през 2002 г. папа Йоан Павел II го обявява за блажен.\r\nПетър Вичев (отец Камен Вичев) е роден на 23 май 1893 г., с. Срем, Бургаска област. Той е български католически свещеник. През 1910 г. е послушник в Ордена на успенците в Белгия, където приема името Камен. Учи теология в Лувен от 1912 г. Преподава в малката семинария в Кумкапу, Истанбул, където е ръкоположен за свещеник от източния обред. Защитава докторат по теология в университета в Страсбург и става преподавател по философия в колежа \"Св. Августин\" в Пловдив. Сътрудничи на католическия в. \"Истина\" и сп. \"Византийски изследвания\".\r\n1936 г.\r\nГеорги Кьосеиванов застава начело на правителството. Държавният деец и дипломат е роден в Пещера на 19 януари 1884 г. Завършва право в Париж през 1905 г., след което преминава на дипломатическа работа. Той е в българските легации в Рим през 1912 г., в Цариград в периода 1913 г.-1915 г., в Берн в периода 1918 г. -1920 г., в Берлин през 1920 г., в Париж в периода 1923-1924 г. Управлява българската легация в Букурещ в периода 1924 г. – 1925 г. От 1925 г. до 1929 г. е върнат в Министерството на външните работи и изповеданията, където заема отговорни длъжности. През 1929 г. – 1931 г. е български пълномощен министър в Белград, след което за кратко време оглавява българската легация в Атина и от 1932 г. до 1934 г. е български пълномощен министър в Белград. От декември 1934 г. до април 1935 г. е началник на канцеларията на цар Борис III. След назначаването на кабинета на Андрей Тошев през април 1935 г. става министър на външните работи и изповеданията, а от ноември същата година поема и министърпредседателския пост, на който остава до февруари 1940 г. През ноември същата година е изпратен за български пълномощен министър в Берн, Швейцария, на която длъжност остава до 1 октомври 1944 г. Тъй като не признава установената след 9 септември 1944 г. отечественофронтовска власт, отказва да се завърне в България и до края на живота си живее в Швейцария. Умира на 27 юли 1960 г.\r\n1916 г.\r\nС царски указ е учреден Военноисторическият музей в София.\r\nСъс заповед № 391 започва действителното комплектуване на колекциите на музея. Военният музей е третата общонационална музейна структура след разделянето през 1906 г. на първия български Народен музей на два музея - Археологически и Етнографски. Той обединява създадените след 1879 г. военноисторически къщи - музеи. Първата експозиция на Главния Военен музей е открита едва на 12 май 1937 г. на ул. \"Московска\" № 15, в сграда, дарена от Софийското офицерско събрание. През 1949 г. музеят е преименуван в Централен музей на народната армия. През 1950 г. – 1951 г. Музеят е преместен на бул. \"Ген. Скобелев\" № 23 и след година открива нова експозиция. От 1956 г. в музея започва работа реставрационно ателие. След спогодба между правителствата на България и Унгария, през 1967 г. колектива на военния музей създава единствения в чужбина Музей на Първа българска армия. През 1968 г. музеят получава статут на национална институция и променя името си на Национален военноисторически музей. Негови филиали стават Военноморският музей и Парк - музей на бойната дружба \"Владислав Варненчик\" в гр. Варна. От 1971 г. Военният музей започва да издава научно списание \"Известия на Националния военноисторически музей\". През 1975 г. за своята дейност в областта на науката, просветата и културата Националния военноисторически музей е награден с І степен на орден \"Кирил и Методий\". От април 2001 г. НВИМ се премества на нов адрес - ул.\"Черковна\" 92.\r\nТой издирва, съхранява, научно обработва и популяризира културни ценности, свързани с националната и европейска военна история. НВИМ развива своята дейност на територията на цялата страна. Той създава и методически ръководи полковите сбирки и музеи, музеите на видовете и родовете войски. За своето почти вековно присъствие в културноисторическото пространство, в неговите фондове са съхранени и проучени повече от един милион музейни експонати - свидетели на българската и европейска военна история. Днес Музеят разполага със застроена експозиционна площ от 5000 кв. м. Библиотеката и компютърния център осигуряват достъп до специализирана литература и електронен достъп до колекциите на музея. Външната експозиционна площ е 40 дка, с покрита част от 500 кв. м. Фондохранилищата на музея са разположени на площ от 4 200 кв. м. Извън експозиционната си площ Музеят има зали за временни изложби, брифинг зали, две мобилни конферентни зали с 50 и 200 места, книжарница, кафенета.\r\n1850 г.\r\nСелските старейшини, събрани на Връшка чука, отправят чрез сръбския княз Александър Карагеоргевич ново изложение до султана. Изготвен е и писменият отговор на поставените от турските власти искания за връщане на населението по селата. На 6 и 7 юли пратеници на Али Риза паша и на сръбския княз преговарят на Връшка чука с водачите на българските въстаници за завръщането на населението по домовете.\r\nНа 30 юни Али Риза паша изпраща във въстаническия лагер в района на Връшка чука и с. Раковец делегация с писмено възвание, в което се дава тридневен срок за разпускане на въстаническите отряди. На населението се предлага да излъчи свои представители, които да изложат пред властите своите искания. На следващия ден се провежда съвещание на селските старейшини от Видинско и Кулско, което трябва да уточни по-нататъшната тактика на въстаниците. Изготвено е изложение, в което се описва тежкото положение на населението в Ломско, Видинско и Белоградчишко, като изрично се акцентира върху лоялността на българите към султана. \"Сега - заявяват селските старейшини, сме станали и трите нахии да си видиме правицата, що ни писуваше фермано царски, а они обърнаха на назе пушки, ножеве, топове, та ни избиха, изсекоха, къщи запалиха, попове изсекоха, църкви обраха, пивници изтрошиха, брашно разпиляха, казани съсипаха...\"На тази дата са родени:\r\n1967 г.\r\nРоден е Йордан Лечков – един от “Златното поколение” на българския футбол. Основното си образование завършва в VІІ основно училище „Панайот Хитов” в град Сливен, а средното — в Средно политехническо училище (СПТУ) по машиностроене, специалност “Цифрово програмно управление”.\r\nОще на 10 години започва да тренира футбол. Първите си стъпки прави във Футболен клуб Сливен под ръководството на треньора Боян Кирчев. Дебютът му в професионалния футбол е на 18 години. Тогава влиза в първия състав на Футболен клуб Сливен, с който постига най-големия успех в историята на клуба — носител на Купата на България през 1990 г. Година по-късно, през 1991 г., преминава в редиците на ЦСКА и става шампион на България през 1992 г. Същата година облича фланелката на немския отбор от град Хамбург Хамбургер Шпортферайн и става първият българин, който се е наложил в Бундеслигата. В Хамбургер Шпортферайн Лечков остава 4 години. През този период е и най-големият му успех, който постига заедно с националния отбор по футбол на България. През 1994 година на Световното първенство по футбол в Съединените щати става бронзов медалист и едно от „златните момчета” на България. Заради високите успехи заедно с целия Национален отбор е награден с орден Стара планина от президента на България Желю Желев. Почетен гражданин е на Сливен. След приключването на престоя му в Хамбургер Шпортферайн през 1996 г. Лечков преминава във френския футболен отбор Олимпик Марсилия, където престоява една година. Оттам облича фланелката на Бешикташ, Турция, където остава до февруари 1998 г. С това слага край на футболната си кариера и се отдава на развитието на собствен бизнес в родния си град Сливен. \r\n1883 г.\r\nРоден е Петър Стоянов Мутафчиев. Той е български историк медиевист и византолог, редовен член на БАН от 1937 г. Баща е на професор Вера Мутафчиева. Мутафчиев завършва специалност “История” и “География” в СУ “Св. Климент Охридски” през 1910 г. Специализира византология в Мюнхен. Работи в Народния музей в София за периода 1910 г.-1920 г. Преподавател в Катедра “История на Византия и Източна Европа”. Уредник на Средновековния отдел към Народния археологически музей в София през 1910 г.-1920 г., с прекъсвания по време на войните. Мутафчиев участва в Балканската и Междусъюзническата война, както и в Първата световна война като запасен офицер. Награден е с орден “За храброст”, IV степен през 1917 г. Специализира византийска история и гръцка палеография в Института по византология и новогръцка филология към Мюнхенския университет при проф. А. Хайзенберг като стипендиант на фонда “М. Дринов”. Мутафчиев е редовен доцент в Катедра “История на Източна Европа и Византия” от 1923 г. Получава Първа награда за наука от фонд “Берлинов”, присъдена му от УС на БАН през 1927 г. Мутафчиеве член-кореспондент на Славянския институт в Прага от 1929 г., по-същото време е избран и за почетен член на Българския археологичен институт. През 1935 г.-1943 г. е главен редактор на сп. “Просвета”. Мутафчиев е редовен професор в СУ “ Св. Климент Охридски”, почетен член на Полското историческо дружество и действителен член на БАН (1937 г.). Титуляр в на Катедра “История на Източна Европа и Византия” в СУ “ Св. Климент Охридски” през 1937 г.-1943 г. Декан е на Историко-филологическия факултет на СУ “ Св. Климент Охридски” през 1936 г., а на следващата година е избран за действителен член на БАН. Мутафчиев е почетен член на научното дружество “Стефан Тиса” в Дебрецен от 1938 г. Почетен доктор на СУ “ Св. Климент Охридски”. Член е на Полската АН (1939 г.); почетен д-р на Виенския университет (1943 г.). Автор е на над 270 научни статии, студии и книги. Негови съчинения са “История на българския народ” (в 2 т., 1943 г.; 1986 г., с редактор В. Гюзелев), “Избрани произведения” (в 2 т., 1973 г.), “История на българския народ (681-1323 г.)” (1986 г.), “Книга за българите” (1987 г.), “Лекции по история на Византия” (в 2 т., 1995 г.), “Лекции по история на културата” (1995 г.), “Изток и Запад в Европейското средновековие” (1997 г.), “История на българския народ. От наченките на човешки живот по нашите земи до Българското възраждане” (1998 г. в съавторство с В. Мутафчиева). Петър Мутафчиев умира на 2 май 1943 г. в София.\r\n1873 г.\r\nРоден е Владимир Димитров Моллов - обществен и държавен деец, юрист, действащ член на БАН. Завършва право в Московския университет, специализира в Париж, Хале, Лайпциг, Виена и Торино. След завръщането си в България през 1900 г. става доцент във Висшето училище (дн. СУ \"Св. Климент Охридски\"). От 1904 г. до 1908 г. е извънреден професор, а по-късно и хоноруван професор по наказателно съдопроизводство в Юридическия факултет на СУ. В периода 1905 – 1906 г. е декан на този факултет. Многократно е секретар на Философско-обществения клон на Българското книжовно дружество (дн. БАН). Моллов е сред ръководителите на Демократическата партия. След образуването на Демократическия сговор през 1923 г. става един от неговите водачи. Включван е в състава на няколко правителства – министър на народното просвещение (5 септември 1910 г. – 16 март 1911 г.), министър на железниците, пощите и телеграфите (21 юни–17 октомври 1918 г.), министър на финансите (4 януари 1926 г. – 29 юни 1931 г.). Ръководи българските делегации, които подписват Бежанския заем през 1926 г., Стабилизационния заем и Спогодбата Моллов–Кафандарис през 1927 г. Автор е на редица трудове в областта на наказателното право: \"Правната основа и углавната давност\", \"Българското наказателно съдопроизводство с решенията на В. К. Съд\", \"Закон за углавното съдопроизводство заедно с всичките му стари и нови текстове и разяснения и тълкуванията от Върховния касационен съд\" и др.На тази дата умират:\r\n2013 г.\r\nУмира Иван Викторов Григоров - български актьор.\r\n2004 г.\r\nУмира Георги Джубрилов - български актьор.За изготвянето на историческата справка на Агенция “Фокус” са използвани \r\nследните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-07-04", "title": "Денят 4 юли в българската история"}
{"url": "http://www.focus-news.net/news/2017/07/04/2411754/sofiya-vavezhda-se-vremenna-organizatsiya-na-dvizhenieto-za-rehabilitatsiya-na-bul-shipchenski-prohod-ot-ul-ivan-dimitrov-kuklata-do-bul-asen-yordanov.html", "text": "Въвежда се временна организация на движението за рехабилитация на бул. „Шипченски проход”, от ул. „Иван Димитров-Куклата” до бул. „Асен Йорданов”. Това съобщиха от пресцентъра на Столична община. От 00.00 часа днес до 24.00 часа на 15 юли 2017 г. се забранява влизането на пътни превозни средства по северното пътно платно на бул. „Шипченски проход”, между ул. „Иван Димитров-Куклата” и бул. „Асен Йорданов”. Движението ще се извършва двупосочно по южното пътно платно на бул. „Шипченски проход” в посочения участък. \r\nЗа същия период от време мотрисите от трамвайна линия №20 в участъка на ремонта ще преминават двупосочно през маневрено трамвайно ухо „Гео Милев”. \r\nВ посока център, мотрисите от линия №20 ще спират на разкритата трамвайна спирка в ухото с код 0596 „Гео Милев”. \r\nЗакрива се спирка с код 1155 „СК ЦСКА”, намираща се в северното пътно платно на бул. „Шипченски проход”, след кръстовището с бул. „Асен Йорданов” в посока ж.к. „Гео Милев” за автобусни линии 1, 3, 5 и 6.", "date": "2017-07-04", "title": "София: Въвежда се временна организация на движението за рехабилитация на бул. „Шипченски проход”, от ул. „Иван Димитров-Куклата” до бул. „Асен Йорданов”"}
{"url": "http://www.focus-news.net/news/2017/07/04/2411736/shindzo-abe-vladimir-putin-i-si-dzinpin-tryabva-da-zaemat-po-konstruktivna-pozitsiya-po-otnosheniya-na-severna-koreya.html", "text": "Министър-председателят на Япония Шиндзо Абе заяви, че смята в кулоарите на Г-20 в Германия да поиска руският президент Владимир Путин и китайският държавен глава Си Дзинпин да заемат „по-конструктивна“ позиция по отношения на Северна Корея във връзка с ракетните изпитания, предава РИА Новости. \r\n„Северна Корея отново проведе поредното изстрелване на ракета. Пхенян игнорира предупрежденията на световната общност и продължава с провокационните действия. Утре летя за Хамбург за срещата на върха на страните от Г-20 и там ние ще проведем тристранни срещи с американския президент Доналд Тръмп и с южнокорейския лидер Мун Джей-ин. Също така ще се възползвам от това, че във форума ще участват много други страни. Смятам да се обърна към държавните глави на Китай и Русия Си Дзинпин и Владимир Путин с молба да заемат по-конструктивна позиция по отношения на Пхенян“, подчерта Абе. Мария Динкова", "date": "2017-07-04", "title": "Шиндзо Абе: Владимир Путин и Си Дзинпин трябва да заемат по-конструктивна позиция по отношения на Северна Корея"}
{"url": "http://www.focus-news.net/news/2017/07/04/2411756/xinhua-ucheni-sazdadoha-material-koyto-shte-predpazva-astronavtite-ot-kosmicheska-radiatsiya.html", "text": "Опасността от отравяне с радиация скоро може да бъде част от историята, предава Xinhua. Австралийски учени са създали изключително тънък наноматериал, който защитава повърхностите от светлина и радиация. \r\nУчените от Австралийския национален университет изобретиха нов наноматериал, който може да бъде приспособен да отразява видимата и невидимата светлина. Освен това той ще може да защитава астронавтите от радиацията на слънцето, докато са в космоса. \r\nМатериалът е толкова тънък, че стотици слоеве едновременно могат да бъдат поставени върху всяка повърхност, включително върху космически скафандри. \r\n„Нашето изобретение има много възможни приложения, като защита на астронавтите или сателитите с изключително тънък слой, който може да бъде приспособен да отразява опасната ултравиолетова или инфрачервена радиация при различна околна среда“, обясни Мохсен Рахмани, един от създателите на материала. \r\n„Нашата технология значително повишава прага на устойчивост срещу вредната радиация в сравнение с днешните технологии, които разчитат на поглъщане на радиацията чрез плътни филтри“, допълни Рахмани.  Мария Динкова", "date": "2017-07-04", "title": "Xinhua: Учени създадоха материал, който ще предпазва астронавтите от космическа радиация"}
{"url": "http://www.focus-news.net/news/2017/07/04/2411758/denyat-4-yuli-v-svetovnata-istoriya.html", "text": "САЩ отбелязват Деня на независимостта. На този ден през 1776 г. във Филаделфия на конгрес с участието на тринайсет колонии е подписана американската Декларация за независимост, подготвена от Томас Джеферсън. Оттогава денят се отбелязва като Ден на независимостта на САЩ. 1802 г. - открита е Висшата военна академия на САЩ, наречена Уест Пойнт. 1894 г. - Хавайските острови са обявени за република, която съществува до 7 юли 1898 г., когато Конгресът в САЩ приема резолюцията “Нюлендс” и с това анексира републиката към САЩ. Новото име на островите е Хавайска Територия.\r\n1898 г. - в северния Атлантик, на път за Франция, югоизточно от Нова Скотия, се сблъсква френският параход “Ла Бургон” с английския търговски кораб “Кромартишир”, като загиват 560 души.  1906 г. - Великобритания, Франция и Италия дават независимост на Етиопия. Тристранният пакт разделя страната на британски, френски и италиански сфери на влияние. 1946 г. - Филипините придобиват своята независимост.\r\nНа 4 юли са родени: Джузепе Гарибалди - италиански патриот, народен герой на Италия и генерал; Натаниел Хоторн – американски писател. На тази дата умират: физикът Мария Склодовска Кюри; Томас Джеферсън - американски държавник. \r\n2015 г.\r\nЧили печели за първи път в историята си Копа Америка.\r\n2014 г.\r\nЗа президент на Парламентарната асамблея на Организацията за сигурност и сътрудничество в Европа е избран финландецът Илка Канерва.\r\n2012 г.\r\nНа семинар организиран от CERN се обявява откриването на предсказания теоретично Хигс бозон.\r\n2012 г.\r\nЕвропейският парламент гласува против ратификацията на АСТА.\r\n2011 г.\r\nТурция прекратява дипломатическите си отношения с Либия след посещението на Ахмет Давутоглу в Бенгази и признава Преходния национален съвет (ПНС) начело с бившия министър на правосъдието Мустафа Абдел Джалил за легитимен представител на либийския народ. Турското правителство ще предостави на ПНС още 200 милиона долара като допълнение към обявените през юни 100 милиона долара помощ.\r\n2005г.\r\nЮрий Йонович Морозов е избран премиер на Южна Осетия от нейния парламент в столицата гр. Цхинвали.\r\n1997 г.\r\nНа Марс каца успешно американският апарат Патфайндър, като изпраща първите записи с информация в лабораторията в Пасадена. Това е първата космическа мисия към Марс за повече от 20 години. Мястото на приземяване е сурово и скалисто, наречено Арес Валис. За разлика от предишни мисии, Патфайндър използва нова техника – големи въздушни балони омекотяват удара при сблъсъка.\r\n1982 г.\r\nМигел Де Ла Мадрид Хуртадо е избран за президент на Мексико, като остава на поста до 1988 г. Като министър в кабинета на Лопез Портило, той има принос за икономическия растеж, планирайки използването на мексиканските петролни залежи. Известен като консервативен технократ, той е представител на Институционалната Революционна Партия. Президентството му е маркирано от икономически трудности и земетресението от 1985 г., което предизвиква сериозни щети.\r\n1966 г. \r\nОт 4 до 6 юли се провежда заседание в Букурещ на Политическия консултативен комитет на Варшавския договор. Приета е Декларация за укрепване на мира и безопасността в Европа и Заявление във връзка с агресията на САЩ във Виетнам.\r\n1959 г.\r\nКаймановите острови се отделят от Ямайка и стават кралска колония. Те са колонизирани от англичаните през 18-ти и 19-ти век, като след 1863 г. са администрирани към Ямайка. През 1959 г. те стават част от територията на Федерацията на Уест Индис, но след като тя се разпада, избират да останат под британска зависимост.\r\n1946 г.\r\nФилипините придобиват своята независимост. Първоначално през 16-ти век те са испанска колония, а след Испано-американската война са предостъпени на САЩ. През 1935 г. получават собствено правителство начело с президента Мануел Куезон. През 1942 г. по време на Втората световна война те са окупирани от Япония. След като воюват на страната на САЩ, те получават независимостта си.\r\n1941 г.\r\nВ Рига латвийски партизани убиват над 400 евреи. Начело на “отряда за безопасност\" е Виктор Арайс, който организира националистическата Латишка вспомагателна полиция. Той заедно с подчинените си пристига при Голямата хорална синагога, където се крият основно еврейски старци, жени и деца. Сградата е подпалена, като никой не оцелява. В същия ден в града са унищожени всички синагоги и молитвени домове, това било извършено без участието на немски войски.\r\n1936 г.\r\nОрганизацията на Обединените нации налага икономически санкции на Италия, \r\nзаради кризата в Етиопия.\r\nПрез 1928 г. Италия сключва приятелски договор с Етиопия, но Мусолини изпраща войски в колониите си Еритреа и Сомалия и се подготвя за колониална война. През 1935 г. той заповядва да бъде бомбардирана Адоуа в Етиопия и така започва италианската инвазия в страната начело с маршал Бадоглио, на когото на следващия ден е заповядано да използва отровен газ и да унищожи цивилни села.\r\n1906 г.\r\nВеликобритания, Франция и Италия дават независимост на Етиопия. Тристранният пакт разделя страната на британски, френски и италиански сфери на влияние. Това е резултат от усилията на етиопския император Менелик, който признава италианския контрол върху Еритрея, в замяна на което получава независимост чрез съглашението от Уикали от 5 май 1889 г. Преди това Италия и Етиопия водят голяма битка при Адоуа през 1896 г. С армия от над 100 хиляди войници Етиопия побеждава по-малката, но по-добре екипирана италианска армия.\r\n1898 г.\r\nВ северния Атлантик, на път за Франция, югоизточно от Нова Скотия, се сблъсква френският параход “Ла Бургон” с английския търговски кораб “Кромартишир”, като загиват 560 души. Катастрофата е следствие от гъстата утринна мъгла. Сблъсъкът предизвиква съдебни процеси във Франция и Англия, също така и спорове в САЩ.\r\n1894 г.\r\nХавайските острови са обявени за република, която съществува до 7 юли 1898 г., когато Конгресът в САЩ приема резолюцията “Нюлендс” и с това анексира републиката към САЩ. Новото име на островите е Хавайска Територия.\r\n1802 г.\r\nОткрита е Висшата военна академия на САЩ, наречена Уест Пойнт. Тя е учредена с акт на Конгреса на САЩ от март същата година и е най-старата американска военна академия. Студентите й се наричат кадети. Училището се намира на брега на река Хъдсън, на 80 км. северно от Ню Йорк Сити. С площта си от 16 хиляди акра академията е едно от най-големите училища в света.\r\n1776 г.\r\nВъв Филаделфия на конгрес с участието на тринайсет колонии е подписана американската Декларация за независимост, подготвена от Томас Джеферсън. Оттогава денят се отбелязва като Ден на независимостта на САЩ.\r\nСъединени американски щати се състоят от три несвързани помежду си части. Основната континентална част е с площ 7 825.2 хил. кв. км. На север граничи с Канада, на юг с Мексико, има брегова линия с Тихия океан, Атлантическия океан и Мексиканския залив. Населението е 281 милиона жители. От 1990 г. До 2000 г. е нараснало с 33 милиона души. Столицата на САЩ е Вашингтон. Административно страната е разделена на 50 щата и 1 столичен федерален окръг. Начело на федеративната република стои президент, избиран за 4 години, като той има право само на 2 мандата. Основният документ е действащата от 1787 г. конституция. Законодателната власт в САЩ е ръцете на конгреса, съставен от две палати - Сенат и Палата на представителите.\r\nСАЩ е водеща в света държава с високи темпове на икономическо развитие. Трудоспособно население е 130 млн. души. Държавата създава 20 % от световната промишлена продукция, осъществява 15 % от международната търговия, водач е в разработването и усвояването на най-нови технологии. САЩ заемат първите места в света по добив на нефт, въглища, природен газ, злато, уран и по производство на електроенергия, стомана, чугун, мед, алуминий, олово и др. Основна роля в икономиката на промишлеността - металургия, машиностроене, приборостроене, електронна и електротехническа, нефтена, газова, химическа, автомобилна, самолетостроене, авиокосмическа и др. САЩ е най-големият износител на селскостопанска продукция (57 милиарда щ. д.) - над 15 % от световния продоволствен пазар. Основно се изнася - зърно, месни продукти, памук, тютюн, плодове, зеленчуци и др.\r\nТуризмът е силно развита инфраструктура. Годишно страната се посещава от около 36 млн. туристи (без Хавай), носещи приходи 55 милиарда долара.На тази дата са родени:\r\n1930 г.Роден е Щефан Ухер - словашки режисьор. През 1955 г. той завършва кинофакултета в Прага. Постъпва на работа в студия за документални филми в Братислава и в периода 1955 г.-1959 г. заснема десет документални филма (“Пътешествие над облаците” и др.). Дебютира в игралното кино през 1960 г. с късометражката “Имаше такава дружба”. На младежта, на нейните чувства и настроения посвещава “Ние от девети” (1961 г.), “Слънце в мрежа” (1962 г.). Уверената му и стабилна режисура се проявява и във филмите, посветени на войната - “Орган” (1964 г., “Чудотворната девица” (1965 г.). Проблемите на колективизацията са отразени в “Три дъщери” (1968 г.). Приказно-баладични и сказови мотиви Ухер разработва в “Гений” (1969 г.), “Ако имах пушка” (1971 г.), “Клен и Юлиана” (1972 г.), а поетично-метафоричното интерпретиране на словашкото въстание получава своя завършен модел в “Долината” (1975 г.), “Великата нощ, великият ден” (1978 г.). Режисира “Пасяха коне на асфалта” (1983 г.) и др. Ухер умира на 29 март 1999 г.\r\n1807 г.\r\nРоден е Джузепе Гарибалди - италиански патриот, народен герой на Италия и генерал. Един от водачите на революционно-демократичното крило в националноосвободителното движение, борещо се за обединение на Италия \"отдолу\". Син на моряк. Участва в републиканското въстание на Рио Гранде срещу бразилското правителство през 1839 г. Бори се в отечеството си за обединението на Италия срещу австрийците, Неаполитанското кралство и папството, а през 1870 г.-1871 г. участва във войната на Франция срещу Прусия. Автор е на интересни мемоари и романи. В негова чест са издигнати много паметници в Италия и Франция. Гарибалди умира на 2 юни1882 г. на о. Капрера.\r\n1804 г.\r\nРоден е Натаниел Хоторн – американски писател. Той завършва Бостънския колеж през 1825 г. Работи в Бостън и Сейлъм. От 1853 г. до 1857 г. е консул на САЩ във Великобритания. Увлича се от трансцендентализма, а през 1841 г. взема участие във фуриеристката комуна в Брукфарм. Историята на своето разочарование от фуриеризма предава в романа си “Блайтдейл” (1852 г.). Наред с Едгар Алън По, Хоторн се смята за класик на американската новела. Неговите разкази съставляват най-значителна част от литературното му наследство: сборници “Два пъти разказани истории” (1837 г.), “Легендите на стария чифлик” (1846 г.) и др. Съставя сборници с разкази и приказки за деца. Творчеството му отразява пуританската традиция на Нова Англия - историческият център на първите поселници. Авторът идеализира пуританската етика, виждайки в нея единствена гаранция за нравствената чистота и условие за хармонично съществуване. Взаимовръзката на минало и настояще, взаимопроникването на реалност и фантастика, романтичен патос и детайлно битоописателство, сатиричната гротеска образуват идейно-художественото своеобразие на романите “Алената буква” (1850 г.), “Домът със седемте фронтона” (1851 г.) и “Мраморният фавн” (1860) г.. Хоторн умира на 19 май 1864 г. в Плимут, Ню Хемпшир.На тази дата умират:\r\n2011г. \r\nУмира Ото фон Хабсбург - бивш глава на рода на Хабсбург-Лотарингите най-голям син на последния монарх на Австро-Унгария (австрийски император Карл I и унгарски крал Карой IV) и Цита Бурбон-Пармска.\r\n2008 г.\r\nУмира Томас Майкъл Диш - американски писател на научна фантастика\r\n2005 г.\r\nУмира - Неджми Мехмети - писател и журналист, един от доайените на журналистиката на албански език в Република Македония.\r\n1953 г.\r\nУмира Жан Бекерел - френски физик. Той е роден на 5 февруари 1878 г. в Париж. Син е на А. А. Бекерел. Жан Бекерел преподава в Парижкия университет. Изследва разпространението на поляризираните в кръг електромагнитни вълни в магнитна среда, аномалната дисперсия на парите на натрия, явлението на Зееман в плеохроични кристали и др.\r\n1934 г.\r\nУмира Мария Склодовска Кюри. Тя е родена на 7 ноември 1867 г. в Варшава, Полша. Първата жена професор в Парижкия университет (от 1906 г.) заедно със съпруга си П. Кюри открива през 1898 г. радия и полония. Съвместно с П. Кюри и Х. Бекерел Мария Кюри получава Нобелова награда за физика през 1903 г. През 1910 г. Кюри получава чист радий. На следващата година е удостоена с втора Нобелова награда, този път за химия. Тя е основател и директор на Радиевия институт в Париж, където работят дъщеря и Ирен Жолио-Кюри и зет и Фредерик Жолио-Кюри. Мария Кюри умира от лъчева болест. Член е на 85 научни организации в света и на Международната комисия за интелектуална собственост към ООН.\r\n1910 г.\r\nУмира Джовани Вирджинио Скиапарели - италиански астроном. Той е роден на 14 март 1835 г. От 1862 г. до 1900 г. е директор на обсерваторията в Брера (Милано). Пръв доказва, че метеорите имат космически произход и метеорните потоци са резултат от разпаднали се комети. През 1877 г. забелязва върху повърхнината на Марс мрежа от тесни прави линии, които нарича “канали”. Установява, че периодът на околоосното въртене на Меркурий е равен на периода на обиколката му около Слънцето.\r\n1902 г.\r\nУмира Ерве Фай. Той е френски астроном, член на Парижката Академия на Науките от 1847 г. Роден е на 1 септември 1814 г. в Сен Бенуа дьо Со и до 1836 г. учи в Политехническото училище. Работите му са посветени на изследване на физическия строеж на Слънцето, природата на кометите и др. През 1843 г. открива комета (периодическа; носи неговото име) и изчислява нейната орбита. Занимава се с усъвършенстване на астрономическите уреди и е един от първите, които прилагат фотографията за наблюдение на звездите.\r\n1901 г.\r\nУмира Йохан Шмид - германски езиковед. Той е роден на 29 юли 1843 г. в Пренцлау. Изучава индоевропейските езици в университетите в Берлин и Йена. Професор е в университетите в Грац от 1873 г. и в Берлин от 1876 г. Йохан Шмид е специалист в областта на сравнителното индоевропейско езикознание. Вместо схемата на А. Шлайхер за “родословното дърво” на индоевропейското семейство предлага т. нар. “вълнова теория” за разпространението на индоевропейските езици. Според нея индоевропейският праезик (диалектно разчленен) представлява съвкупност от езикови иновации, разположени на вълни от центъра на езиковото единство към периферията. Индоевропейските езици, според Шмид, са свързани с ред общи черти, като границата между тях е преливаща се. Теоретичните му работи оказват влияние върху развитието на индоевропейската диалектология.\r\n1888 г.\r\nУмира Теодор Щорм - германски писател. Той е роден на 14 септември 1817 г. в Хузум, Германия. През 1837-1838 г. учи право в Кил , а през 1838-1839 г. в Берлин. От 1843 г. е на адвокатска практика в Хузум, Потсдам и др. Лириката на Щорм продължава романтичните традиции, отличава се с искреност на чувствата, музикалност, фолклорна основа. Главните му теми са любовта, изкуството, природата на Шлезвиг-Холщайн. Много от стихотворенията са посветени на историческото минало на родния му край. Автор е на новелите “Имензее” (1849 г., публ. 1852 г.), “Анжелика” (1855 г.). През 70-те и 80-те год. на ХIХ в. преминава към “новелата на действието” (“Ханц и Хайнц Кирх”, 1882 г., и др.); нарастват реалистическите и критическите тенденции в неговото творчество. Щорм разглежда темата за изкуството и историческото минало (“Рената”, 1878 г.), свързани с основната за творчеството му тема за гибелта на патриархалното общество. Художествено постижение е новелата му “Ездач на бял кон” (1888 г.).\r\n1831 г.\r\nУмира Джеймс Монро - петият президент на САЩ. Американският политик е роден на 28 април 1758 г. в Уестмориленд, щат Вирджиния, САЩ. През 1776 г. завършва колежа “Уилям и Мери”. Монро участва във Войната за независимост 1775-1783 г., ранен, излиза в оставка с чин “майор”. През 1780-1783 г. учи право при Т. Джеферсън. През 1782-1783 г. е член на легислатурата на Вирджиния, а през 1783-1786 г. е в Континенталния конгрес. До 1790 г. е практикуващ юрист. През 1790-1794 г. е сенатор от Вирджиния, през 1794-1796 г. е посланик на САЩ във Франция, а през 1799-1802 г.- губернатор на щат Вирджиния. В края на 1802 г. президентът Т. Джеферсън го изпраща в Париж, за да помага на американския посланик Р. Ливингстън в преговорите за собствеността върху Нови Орлеан (с Франция) и върху Западна Флорида (с Испания). На 30 април 1803 г. е подписан договор за получаване на цяла Луизиана от САЩ. През 1803-1807 г. Монро е посланик във Великобритания, през януари 1811 г. отново е избран за губернатор на Вирджиния, но през март президентът Дж. Медисън го назначава за държавен секретар. По време на рейда на англичаните срещу Вашингтон през август 1814 г. той евакуира целия архив на Държавния департамент. От септември 1814 г. е и военен министър. Монро печели убедително президентските избори през 1816 г. и 1820 г. Периодът на неговия мандат е известен като “ерата на съгласието” в историята на САЩ, а името му се свързва с “доктрината Монро” – външнополитическа концепция, оповестена в Конгреса на 2 декември 1823 г., която декларира принципа за взаимната ненамеса във вътрешните дела на държавите от американския и европейския континент. Особено популярен е лозунгът “Америка за американците”. Доктрината става основа за външната политика на САЩ, модифицирана е и получава по-широка интерпретация. След като се оттегля от активната политика Монро живее в имението Оукхил и в Ню Йорк, където умира от сърдечна недостатъчност. Погребан е в Ню Йорк, а през 1858 е препогребан в Ричмънд. Съчиненията му са издадени в 7 т. (1898-1903 г.), той оставя и недовършени мемоари.\r\n1826 г.\r\nУмира Томас Джеферсън - американски държавник. Той е роден на 13 април 1743 в Шадуел, щат Вирджиния, САЩ. През 1762 г. завършва право в колежа \"Уилям и Мери\", а през 1767 г. е приет в адвокатската колегия на щат Вирджиния. През 1769 г. е избран в Камарата на представителите в Сената на САЩ. През 1775 г. е избран за делегат на I континентален конгрес, а през 1776 г. - на II континентален конгрес, където е определен да състави текста на Декларацията за независимост . Джеферсън заема постове като губернатор на щат Вирджиния (1779-1781 г.), посланик на САЩ във Франция (1785-1789 г.) и държавен секретар в първата администрация на Дж. Вашингтон (1790-1793 г.). През 1796 г. се кандидатира за президент от името на създадената от самия него Демократическо-републиканска партия, но е победен от Дж. Адамс. На изборите през 1800 г. побеждава Адамс и става третият президент на САЩ (1801-1809 г.). Томас Джеферсън оказва огромно влияние върху политическата история на САЩ. Неговите съчинения и писма са издадени в 20 тома.\r\n1826 г.\r\nУмира Джон Адамс-вторият президент на САЩ. Той е роден на 30 октомври 1735 г. в Бейнтри, Масачусетс. Американският политик завършва Харвард през 1755 г. 3 години след това работи като юрист в родния си град. През 1776 г. е председател на Континенталния съвет и член на Комитета за декларацията за независимост. През 1780 г. е във Франция и Нидерландия, където уговаря заем от $ 1 400 000 за САЩ. През 1782 г. участва в преговорите с Великобритания, а на 3 септември 1783 г. подписва мирния договор в Париж, с който е призната независимостта на САЩ. Между 1785 и 1788 г. е посланик на САЩ във Великобритания. През 1789 г. е избран за вицепрезидент. През 1796 г. е избран за президент и след един мандат се оттегля в родния си град.\r\n1546 г.\r\nУмира Хайрадин Барбароса - алжирски владетел (от 1519 г.).Той е роден около 1483 г. на о-в Митилена, днешния Лесбос. Първоначално е морски пират и командир на флот. Използва борбата на алжирското население срещу испанските завоеватели, за да вземе властта в страната заедно с брат си Арудж. След смъртта на брат си през 1518 г., стремейки се да си запази властта, Хайрадин Барбароса търси помощ от турския султан Селим I и поставя Алжир под сюзеренитета на Турция; в замяна получава титлата “паша” (1519 г.). През 1520 г.-1525 г. води борба с испанците, с племената на Кабилия и с Хафсидите. От 1538 г. е главен адмирал на турския флот. По време на Венецианско-турската война (1538 г.-1540 г.) разгромява при Превезе флота на европейската коалиция под командването на А. Дориа (1538 г.). Побеждава войските на Карл V през 1541 г. край гр. Алжир.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-07-04", "title": "Денят 4 юли в световната история"}
{"url": "http://www.focus-news.net/news/2017/07/04/2411757/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ПП ГЕРБ в град Пловдив ще проведат приемни за гражданите в дните до 6 юли, съобщиха от пресцентъра на партията.\r\nОбщинският съветник от ПП ГЕРБ в Общински съвет – Пловдив, Иван Вичков ще приема граждани днес, от 16.00 до 18.00 часа, в офиса на ПП ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nНа 5 юли, ще се проведат приемни с граждани на общински от ПП ГЕРБ в Общински съвет - Пловдив, както следва:\r\nРадослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ПП ГЕРБ в район „Южен” на ул. ”Академик Петър Динеков” №1А. \r\nГеорги Василев, от 16.00 до 18.00 часа, в офиса на ПП ГЕРБ в район „Южен” на ул. ”Академик Петър Динеков” №1А. \r\nД-р Аргир Аргиров, от 17.30 до 18.30 часа, в офиса на ПП ГЕРБ в район „Южен” на ул. ”Академик Петър Динеков” №1А. \r\nАни Лафчиева, от 17.00 до 18.30 часа, в офиса на ПП ГЕРБ в район „Източен” на ул. ”Коста Паница” №5. \r\nЕмил Русинов, от 17.30 до 19.00 часа, в офиса на ПП ГЕРБ в район „Източен” на ул. ”Коста Паница” №5.\r\nНа 6 юли, общинските съветници от ПП ГЕРБ в Пловдив ще проведат приемни с гражданите, както следва:\r\nПетър Попов, от 17.30 до 19.00 часа, в офиса на ПП ГЕРБ в район „Западен” на ул. ”Царевец” №9. \r\nЯсен Михайлов, от 17.30 до 19.00 часа, в офиса на ПП ГЕРБ в район „Западен” на ул. ”Царевец” №9. \r\nГошо Къчков, от 17.30 до 19.00 часа, в офиса на ПП ГЕРБ в район „Северен” на бул. ”Марица” №91. \r\nПенчо Малинов, от 17.00 до 18.30 часа, в офиса на ПП ГЕРБ в район „Източен” на ул. ”Коста Паница” №5. \r\nВеселин Маневски, от 16.00 до 18.00 часа, в офиса на ПП ГЕРБ в район „Южен” на ул. ”Академик Петър Динеков” №1А.", "date": "2017-07-04", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2017/07/04/2411733/daily-express-na-fona-na-eskalirashtoto-naprezhenie-sas-sasht-severna-koreya-e-izstrelyala-nova-balistichna-raketa.html", "text": "Северна Корея е изстреляла нова балистична ракета, която може да падне в изключителната икономическа зона на Япония, пише британския вестник Daily Express. Това се случва на фона на все по-голямата ескалация на напрежението със САЩ. \r\nНеидентифицираната ракета е била изстреляна от място, разположено близо до границата с Китай в 9. 40 ч. местно време. \r\nВсе още не се знае дали тази ракета е толкова мощна, колкото беше последната изсреляна ракета, която се издигна на височина пет пъти по-голяма от Международната космическа станция. Мария Динкова", "date": "2017-07-04", "title": "Daily Express: На фона на ескалиращото напрежение със САЩ Северна Корея е изстреляла нова балистична ракета"}
{"url": "http://www.focus-news.net/news/2017/07/04/2411759/kyustendil-v-ou-sv-sv-kiril-i-metodiy-shte-se-provede-test-za-otpuskane-na-obshtinska-stipendiya-na-uchenitsi-ot-v-h-h-i-h-klas.html", "text": "От 9:00 часа в ОУ \"Св. св. Кирил и Методий\" в Кюстендил ще се проведе тест за отпускане на общинска стипендия на ученици от VІІІ, ІХ, Х и ХІ клас. Това съобщиха от Община Кюстендил. Всички желаещи да се включат, могат да  подадат заявление за участие в отдел \"Образование, младежки дейности и спорт\" към Община Кюстендил, пл. „Велбъжд“ № 1,  стая № 12 или на телефон 078/55 00 27, от 19.06.2017 г. до 30.06.2017 г. от 8:00 до 17:00 часа.", "date": "2017-07-04", "title": "Кюстендил: В ОУ \"Св. св. Кирил и Методий\" ще се проведе тест за отпускане на общинска стипендия на ученици от VІІІ, ІХ, Х и ХІ клас"}
{"url": "http://www.focus-news.net/news/2017/07/04/2411763/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. На 4 юли 2017 г. (вторник), във връзка с изпълнение на инвестиционен проект за реконструкция на уличен водопровод на бул. „Джавахарлал Неру“ жк. „Люлин“ 7, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n705; 706-ниска зона; 707; 711; 712; 713; 714; 715; 750; 751; 751-А; 752-А; \r\nпо бул. „Джавахарлал Неру“ от ул. „Индира Ганди“ до бул. „Луи Пастьор“;\r\nпо бул. „Царица Йоана“ от ул. „Ген. Асен Николов“ до бул. „Луи Пастьор“ и бул. „Луи Пастьор“ №30. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на паркинга пред бл. 711. След възстановяване на водоснабдяването е възможно временно повишаване мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nНа 4 юли 2017 г. (вторник), във връзка с подмяна на сградно водопроводно отклонение на ул. „Росица“ Център, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nпо ул. „Росица“ от бул. „Васил Левски“ до ул. „Дунав“;\r\nпо ул. „Чумерна“ от ул. „Искър“ до ул. „Росица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Росица“№15.\r\nНа 4 юли 2017 г. (вторник), във връзка с монтаж на изпускатели на довеждащ водопровод над с. Мърчаево, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nс. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада пред кметството.\r\nНа 4 юли 2017 г. (вторник), във връзка с реконструкция на уличен водопровод на ул. „Кожух планина“ жк. „Лозенец“, се налага спиране на водоподаването от 9:30 до 21:30 часа на клиентите на „Софийска вода”, живеещи в района на:\r\nпо ул.“ Кожух планина“ от ул. „Богатица“ до ул.“ Милевска планина“;\r\nпо ул. „Милевска планина“ от ул.“ Цветна градина“ до бул.“Арсеналски“;\r\nпо ул.“ Димитър Хаджикоцев“ от ул. „Болград“ до ул. „Борис Пожаров“ и ул. „Борис Пожаров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кожух планина“ №2.\r\nНа 4 юли 2017 г. (вторник), във връзка с подмяна на сградно водопроводно отклонение на ул. „Университетска“ жк. „Лозенец“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nул. „Университетска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Христо Смирненски“ ъгъла с ул. „Университетска“.\r\nНа 4 юли 2017 г. (вторник), във връзка с подмяна на сградно водопроводно отклонение на ул. „Перуника“ с. Бусманци, се налага спиране на водоподаването от 9:00 до 16:00 часа на клиентите на „Софийска вода”, живеещи в района на:\r\nпо ул. „Перуника“ от ул. „Троянски път“ до ул. „Асен Игнатов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Перуника“ №44.\r\nНа 4 юли 2017 г. (вторник), във връзка с подмяна на сградно водопроводно отклонение на ул. 517 кв. „Христо Ботев“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на:\r\nул. 511, ул. 519, ул. 510, ул. „Георги Спасов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 517 №31.\r\nНа 4 юли 2017 г. (вторник), във връзка с подмяна на сградно водопроводно отклонение на ул. „Камчатка“ местност „Гърдова глава“, се налага спиране на водоподаването от 10:30 до 18:30 часа на клиентите на „Софийска вода”, живеещи в района на:\r\nул. „Камчатка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеон Радев“ ъгъла с ул. „Камчатка“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-07-04", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/07/04/2411762/burgas-edin-chovek-e-zaginal-a-drug-e-s-opasnost-za-zhivota-sled-katastrofa-na-patya-mezhdu-s-venets-i-s-tserkovski.html", "text": "Един човек е загинал, а друг е с опасност за живота след катастрофа на пътя между с. Венец и с. Церковски. Това съобщиха от ОДМВР - Бургас. На 3 юли, около 03.50 часа, на км 1+900 по посока на движение от с. Венец към жп гара – Церковски е станала катастрофа между лек автомобил \"Фолксваген Туарег\", с великотърновска регистрация, управляван от 20 годишен младеж с инициали В. И. от Велико Търново и влекач \"Волво\", с прикачено полуремарке, с бургаска регистрация, собственост на карнобатска фирма. От ПТП е пострадал водачът на лекия автомобил, който с черепно-мозъчна травма, с опасност за живота, който е настанен за лечение в отделение \"Реанимация\" на МБАЛ – Сливен, а брат му – 26 годишен мъж с инициали Н. И. от с. Беляковец, област Велико Търново (собственик на автобила, придвижващ се на предната седалка до шофьора) е загинал на място. Причината за ПТП е, че водачът на лекия автомобил, движейки се с несъобразена със състоянието на пътя, релефа на местността и конкретните условия на видимост скорост, не успява да спре и се блъска в паркирания на пътното платно влекач \"Волво\" с прикачено полуремарке.", "date": "2017-07-04", "title": "Бургас: Един човек е загинал, а друг е с опасност за живота след катастрофа на пътя между с. Венец и с. Церковски"}
{"url": "http://www.focus-news.net/news/2017/07/04/2411764/smolyan-populyarniyat-aktyor-marian-bachev-i-negovite-mladi-talanti-shte-predstavyat-v-rdt-nikolay-haytov-postanovkite-krushata-ragatsa-i-filmirana-provintsiya.html", "text": "Популярният актьор Мариан Бачев и ръководената от него и съпругата му Милена Видер Театрална работилница „Мариан Бачев и Аркадия Фюжън Арт” гостуват на Смолян. Това съобщиха от пресцентъра на Община Смолян. Днес младите актьори ще представят в РДТ „Николай Хайтов” от 17.30 два спектакъла – „Крушата Рагаца” по Станислав Стратиев и „Филмирана провинция”, драматизация по разкази на Чудомир. \r\nНа въпроса защо е избрал Смолян за своя проект, Бачев отговори: \r\n„Играл съм на сцената на РДТ „Николай Хайтов“ много пъти. Първото ми участие тук е през 2002 г. , когато беше представена постановката на младия тогава режисьор Деян Пройковски (понастоящем директор на Македонския народен театър в Скопие) „Лазарица” от Йордан Радичков по проекта„Балканите четат Радичков” на Фондация „Сцена Балкани”. Автор и художествен ръководител на проекта беше покойният вече проф. Крикор Азарян. След това като гост-актьор съм участвал в много постановки. През 2007 завърших магистърската си програма в НАТФИЗ „Мениджмънт в сценичните изкуства“ и бях две години PR на РДТ „Николай Хайтов”. Оттогава съм влюбен в Родопите и тук винаги се чувствам като у дома си. Преди години се кръстих в храм „Св. Висарион Смоленски”.\r\nНезависимо, че от 2007 г. е в „Шоуто на Слави”, работата му като театрален актьор не спира. От 2015 г. е и театрален педагог. С жена му Милена Видер създават Театрална работилница „Мариан Бачев и Аркадия Фюжън Арт”. В нея има 44 деца от 7 до 17 години, разделени в три групи. В момента в Смолян е групата от 12 до 17 години. „Седмица ще изкараме в Смолян с любезното съдействие на кмета Николай Мелемов, гостоприемството на Конака в кв. \"Райково\" и Родопския драматичен театър. Тук ние ще осъществим финален етап, с който ще закрием този сезон. Реших да доведа младите артисти от София в истински театър, където, за моя огромна радост, всички ни посрещнаха радушно. Благодаря и на моя колега Адриан Петров, който ми помогна много. Участието ни на театрална сцена ще бъде тест за нас, защото през август ще се представим на първото ни международно турне в Битоля (Македония) на Детския Международен Театрален Фестивал „Битолино“ 2017.\r\nКаня прекрасната смолянска публика да посети двата спектакъла на нашите деца – вярваме, че искрено ще се забавляват”, каза още Мариан Бачев.", "date": "2017-07-04", "title": "Смолян: Популярният актьор Мариан Бачев и неговите млади таланти ще представят в РДТ „Николай Хайтов” постановките „Крушата Рагаца” и „Филмирана провинция”"}
{"url": "http://www.focus-news.net/news/2017/07/04/2411761/reuters-emanyuel-makron-prizova-partnyorite-ot-afrika-za-savmestna-borba-sreshtu-islyamistkite-grupirovki.html", "text": "Франция и партньорите й от Африка трябва да работят съвместно, за да се справят с ислямистките бунтовници в нестабилния район Сахел. Това заяви държавният глава Емаюел Макрон на срещата на високо равнище на страните от групата на Г-5 Сахел в малийската столица – Бамако, предава Reuters.\r\nОчаква се в рамките на форума лидерите на държавите от Сахел-Сахарския регион (Мали, Буркина Фасо, Мавритания, Нигер и Чад) да обявят стартирането на нова, многонационална военна единица, насочена към борбата с ислямистките бунтовници и нелегалните дейности в огромната безводна зона, която разделя Сахара от по-плодородния район на Юга. \r\n\"Всеки ден трябва да се борим с терористи, бандити, убийци ... които ние трябва непоколебимо и решително да унищожим заедно\", заяви Макрон в рамките на визита си в Мали – втора след встъпването му в длъжност през месец май тази година. \r\nИслямистките групировки, някои от които свързани с „Ал Кайда“, установиха контрол над малийските територии от пустинята Сахара през 2012 г. Макар година по-късно да бяха изтласкани от по-големите градове чрез военна интервенция, водена от Франция, екстремистите продължават да извършват атаки срещу мироопазващите сили на ООН, малийски военнослужещи и цивилни мишени. \r\nНасилието обхвана и съседните страни в западноафриканския регион, в резултат на което Париж дислоцира хиляди френски войници за участие в трансграничната операция с кодово име „Бархан“.", "date": "2017-07-04", "title": "Reuters: Еманюел Макрон призова партньорите от Африка за съвместна борба срещу ислямистките групировки"}
{"url": "http://www.focus-news.net/news/2017/07/04/2411768/negovo-visokopreosveshtenstvo-nevrokopskiyat-mitropolit-serafim-navarshva-43-godini.html", "text": "Негово високопреосвещенство Неврокопският митрополит Серафим навършва 43 години, предаде репортер на Агенция \"Фокус\". Негово Високопреосвещенство Неврокопският митрополит Серафим е роден на 4 юли 1974 г. в с. Зорница, област Бургас. Средно образование завършва в Математическата гимназия в гр. Ямбол през 1992 г. Завършва висше образование в Лесотехническия университет - София през 1997 г., а през 2011 г. - Богословския факултет при Софийския университет „Св. Климент Охридски\".\r\nПрез 1997 г. постъпва като послушник в манастира „Св. Георги\", гр. Хаджидимово, Неврокопска епархия. От януари 1999 г. до септември 1999 г. отбива военната си служба. На 18 ноември 2000 г. е постриган за монах в Хаджидимовския манастир от Неврокопския митрополит Натанаил. Същият го ръкополага за йеродякон на 19.11.2000 г. и за йеромонах - на 20 декември 2000 г. Духовникът Серафим е един от малкото избраници на блаженопочиналия и приснопаметен Дядо Натанаил, които издържаха изпитанията на времето и днес са сред най-добрите духовници на Светата Българска православна църква. Към тази образцова монашеска школа принадлежат още неговите събратя Високореосвещеният  Врачански митрополит Григорий, Преосвещеният Драговитийски епископ Даниил - викарий на Негово високопреосвещенство митрополита на САЩ, Канада и Австралия Йосиф, игуменът на Роженската света обител \"Рождество на Пресвета Богородица\" Негово високопреподобие архимандрит Епифаний, игуменът на Хаджидимовския манастир \"Св. Вмчк Георги\" Негово високопреподобие архимандрит Теофил, игуменката на манастира \"Св. Богородица Живоприемни източник\" - Гоце Делчев майка София и др.\r\nКато йеродякон и йеромонах изпълнява различни послушания в манастира, обслужва и близки към манастира енории. Въздигнат в в архимандритско достойнство на 1 юли 2006 г. От септември 2008 г. архимандрит Серафим е назначен за игумен на Роженския манастир.\r\nЗа усърдното си служение в полза на Светата Българска православна църкве и Неврокопска епархия, по предложение на незабравимия митрополит Натанаил, на 18 декември 2011 г. е хиротонисан за епископ с титлата \"Мелнишки\" в патриаршеската катедрала „Св. Александър Невски\" и е определен за викарий на Неврокопския митрополит.\r\nНа 19 януари 2014 г., в синодния параклис \"Св. цар Борис Покръстител\" епископ Серафим е избран канонически за Неврокопски митрополит. Той бе тържествено въдворен в епархията на 24 януари 2014 г.\r\nНикола ПЕТКОВ", "date": "2017-07-04", "title": "Негово високопреосвещенство Неврокопският митрополит Серафим навършва 43 години"}
{"url": "http://www.focus-news.net/news/2017/07/04/2411766/blagoevgrad-dvizhenieto-se-osashtestvyava-v-edna-lenta-na-glaven-pat-e-79-mezhdu-blagoevgrad-i-kresnenskoto-hanche-zaradi-kosene-ot-dvete-strani-na-patya.html", "text": "Двупосочно движение в една пътна лента се извършва на главен път Е-79, между Благоевград и Кресненското ханче, от км 363+000 до км 392+000, заради косене от двете страни на пътя. Нормално интензивен е трафикът по главен път Е-79 и второкласен път 19 Симитли - Гоце Делчев. Това каза за Радио ‘‘Фокус’’ – Пирин дежурният служител в Областно пътно управление - Благоевград. В една пътна лента се извършва движението на второкласен път 19, между Симитли и прохода Предел, от км 5+000 до км 21+500, поради косене от ляво и дясно на пътя. Двупосочно движение в една лента се извършва на третокласен път 1972, между селата Блатска и Абланица, при км 7+700, заради активизирало се свлачище. Подкопано е дясното платно за движение на третокласен път 198 Гоце Делчев - Катунци - Петрич, при км 38+380, в село Горно Спанчево, поради разрушена подпорна стена с дължина 15 метра. Шофьорите да се движат с повишено внимание на второкласен път 84 Звъничево - Ветрен дол - Велинград - Юндола - Якоруда - о.п. Разлог, при км 98+500, тъй като е стеснен участък поради дестабилизиран банкет в ляво. Движението е урегулирано с необходимите пътни знаци.\r\nОт Областно пътно управление - Благоевград отправят апел към водачите на превозни средства да шофират внимателно и да спазват пътната сигнализация.\r\nНатали СТЕФАНОВА", "date": "2017-07-04", "title": "Благоевград: Движението се осъществява в една лента на главен път Е-79, между Благоевград и Кресненското ханче, заради косене от двете страни на пътя"}
{"url": "http://www.focus-news.net/news/2017/07/04/2411767/spetsializiraniyat-nakazatelen-sad-shte-zasedava-po-deloto-za-atentata-v-sarafovo-prez-2012-g.html", "text": "С оглед депозирана молба от адвокат за наличие на обективна невъзможност да се яви в съдебното заседание по НОХД № 1933/2016 година (делото „Сарафово“) на 18.07.2017 година, съдът с разпореждане е пренасрочил съдебното заседание за 04.07.2017 година от 10.00 часа в сградата на Специализирания наказателен съд. Това съобщиха от пресцентъра на Специализирания наказателен съд. \r\nТова ще бъде поредният опит да бъде даден ход на делото, след като на няколко пъти това не се случи, заради нередовното призоваване и неявяване на всички пострадали израелски граждани.\r\nАгенция \"Фокус\" припомня: На 18 юли 2012 г. атентатор-самоубиец се взриви до автобус с израелски туристи на паркинга на летище \"Сарафово\". При атаката загинаха петима туристи и шофьорът на автобуса - българският гражданин Мустафа Кьосов, а други 38 бяха ранени. Двама са обвинени за терористичното нападение - Мелиад Фарах - с австралийско и ливанско гражданство и Хасан ел-Хадж Хасан - с канадско и ливанско гражданство. Те са обвинени, че са помогнали на атентатора самоубиец Мохамед Хасан Ел Хюсейни да извърши нападението.", "date": "2017-07-04", "title": "Специализираният наказателен съд ще заседава по делото за атентата в Сарафово през 2012 г."}
{"url": "http://www.focus-news.net/news/2017/07/04/2411769/sofiya-narodniyat-predstavitel-ot-gerb-anton-todorov-shte-provede-priemen-den-za-grazhdani.html", "text": "От 12.00 - 14.00 часа народният представител Антон Тодоров ще проведе приемен ден в клуба на ПП ГЕРБ - район \"Надежда\". Това съобщиха от пресцентъра на ПП ГЕРБ.\r\nАдрес: Надежда 4, до бл. 454/455, ул. \"Екзарх Стефан\".", "date": "2017-07-04", "title": "София: Народният представител от ГЕРБ Антон Тодоров ще проведе приемен ден за граждани"}
{"url": "http://www.focus-news.net/news/2017/07/04/2411770/ekathimerini-bregovata-ohrana-na-gartsiya-otkri-ogan-sreshtu-tovaren-korab-plavasht-pod-turski-flag.html", "text": "Гръцката брегова охрана е открила предупредителен огън срещу товарен кораб, плаващ под турски флаг край егейския остров Родос, съобщава електронното издание Ekathimerini. Инцидентът се е случил в понеделник. Предполага се, че плавателният съд е превозвал наркотици.\r\nСъгласно разпространените данни, огънят е открит, след като товарният кораб не е отговорил на многобройните призиви, отправени от бреговата охрана на Гърция. Ситуацията се е нормализирала, когато плавателният съд е навлязъл в турски териториални води. \r\nТелевизионният канал CNN Turk предаде, че гръцката брегова охрана е открила огън, след като съдът с турски флаг е отказал да изпълни инструкциите да се прибере в пристанището на Родос за проверка.\r\nИнцидентът се случи на фона преговорите на високо равнище за Кипър в швейцарския курорт Кран-Монтана, които навлязоха във втора седмица. На дневен ред в обсъжданията е спорният въпроса за сигурността на разделения от десетилетия остров.Тереза Герова", "date": "2017-07-04", "title": "Ekathimerini: Бреговата охрана на Гърция откри огън срещу товарен кораб, плаващ под турски флаг"}
{"url": "http://www.focus-news.net/news/2017/07/04/2411760/pleven-vazstanoveno-e-dvizhenieto-po-patya-lovech-pleven.html", "text": "Възстановено е движението по път II-35 Ловеч - Плевен. Това съобщиха от пресцентъра на Агенция „Пътна инфраструктура“.", "date": "2017-07-04", "title": "Плевен: Възстановено е движението по пътя Ловеч - Плевен"}
{"url": "http://www.focus-news.net/news/2017/07/04/2411755/pazardzhik-okrazhniyat-sad-shte-gleda-delata-sreshtu-7-te-zadarzhani-ot-selo-semchinovo-za-uchastie-v-organizirana-prestapna-grupa-i-trafik-na-hora.html", "text": "Окръжният съд в Пазарджик ще гледа делата по Закона за екстрадиция и европейска заповед за арест (ЗЕЕЗА) срещу 7-те задържани от село Семчиново, съобщи за Радио „Фокус“ – Пазарджик Маринела Чавдарова от администрацията на съда. Съдия-докладчик по делата ще бъде Ирина Джунева. Първото заседание ще започне в 9.30 часа, а последното е с начален час 11.30. В този времеви интервал ще бъдат разгледани Частните наказателни дела срещу Иван Димитров, Темелко Атанасов, Емил Колев, Васил Михайлов, Кирил Керимов, Пламен Темелков, Пламен Русев. \r\nВ Европейската заповед за арест от Испания се посочва, че 7-те, сред които е и кметът на село Семчиново Пламен Темелков, са обвинени в участие в организирана престъпна група, трафик на хора и склоняване към проституция. На свое заседание на 29 юни Окръжният съд в Пазарджик им наложи постоянна мярка „задържане под стража“.\r\nВаня НИКОЛОВА", "date": "2017-07-04", "title": "Пазарджик: Окръжният съд ще гледа делата срещу 7-те задържани от село Семчиново за участие в организирана престъпна група и трафик на хора"}
{"url": "http://www.focus-news.net/news/2017/07/04/2411771/plovdiv-zabraneno-e-preminavaneto-na-kamioni-nad-5-tona-po-patya-plodovitovo-parvomay-asenovgrad.html", "text": "Забранено е преминаването на камиони над 5 тона по пътя Плодовитово - Първомай - Асеновград заради влошено състояние на стоманен мост на река Марица. Това съобщи за Радио „Фокус“ – Пловдив дежурният в Областно пътно управление. Дежурният предупреди, че има засилена опасност от падащи камъни по пътищата Юговско ханче - Югово - Лъки - Здравец, Асеновград - Смолян и Кричим - Стамболийски. Остават валидни въведените ограничения за движение в Пловдивска област. Все още е забранено движението на камиони над 12 тона по пътя Поповица - Болярци. Причината е лошо състояние на мост в село Поповица. Ограничено е движението на всички моторни превозни средства по пътя Белица - Загражден - Давидково, в участъка от км 13 до км 18, поради разрушена пътна настилка.\r\nЗабранено е преминаването на МПС с височина над 4 м през тунелите по път II-86 Асеновград - Нареченски бани. Обходният маршрут е по пътя Кричим - Девин. Обходният маршрут е през път ІІ-66 Стара Загора - Поповица и път І-8 Пловдив - Свиленград. Затворен за движение на всички моторни превозни средства е пътя Тополово-Леново-Поройна, в района на км 19. Причината е компрометиран пътен участък. Проходът Троян-Кърнаре остава затворен за преминаване на камиони над 10 тона, заради ремонт на мост.\r\nКристиян ГАРОВ", "date": "2017-07-04", "title": "Пловдив: Забранено е преминаването на камиони над 5 тона по пътя Плодовитово - Първомай - Асеновград"}
{"url": "http://www.focus-news.net/news/2017/07/04/2411772/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, както следва: \r\n- От 19.00 часа на 3 юли до 19.00 часа на 4 юли: \r\n- на ул. „Кн. Александър І” между ул. „Ген. Гурко” и бул. „Цар Освободител”; \r\n- на пл. „Кн. Александър І”. \r\nОт 19.00 часа на 7 юли до 19.00 часа на 8 юли: \r\n- на ул. „Позитано” между бул. „Витоша” и ул. „Лавеле”; \r\n- на пл. „Кн. Александър І”. \r\nОт 19.00 часа на 10 юли до 19.00 часа на 11 юли и от 07.00 до 19.00 часа на 12 юли: \r\n- на пл. „Кн. Александър І”; \r\n- на ул. „Съборна” между ул. „Цар Калоян” и пл. „Св. Неделя”.", "date": "2017-07-04", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/07/04/2411776/pazardzhik-zabraneno-e-dvizhenieto-na-tovarni-avtomobili-po-transportniya-most-v-selo-boshulya-zaradi-remont.html", "text": "Натоварено е движението по главните пътища  в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки в равнинната част на региона са преобладаващо сухи, в Родопската част и Средногорието – мокри. По транспортния мост в село Бошуля е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля. Опасност от падащи камъни има в Родопската част на областта, по направленията Пещера - Батак - Широка поляна, Варвара - Гара Костандово и Белово - Юндола.\r\nАлбена ЖИЛЕКОВА", "date": "2017-07-04", "title": "Пазарджик: Забранено е движението на товарни автомобили по транспортния мост в село Бошуля заради ремонт"}
{"url": "http://www.focus-news.net/news/2017/07/04/2411775/pregled-na-osnovnite-temi-v-dobrudzhanskiya-pechat.html", "text": "„Миньорите в „Оброчище“ отново са без заплати“, съобщава на първа страница вестник „Нова добруджанска трибуна“. Според подзаглавието не са били допуснати до галериите на мината. Заплатите в мангановия рудник отново се бавят. За това е съобщил председателят на синдикалната организация в мината Димитър Иванов. Вчера миньорите отново не са били допуснати на работа заради опасения, че ще започне поредна стачка. Спрян е бил и организираният транспорт. От дружеството съобщават, че е предвидено изплащане на заплатите за май в периода 14 - 20 юли. „Безплатни прегледи за катаракта и глаукома ще се проведат в Добрич“, съобщава изданието. Те са част от националната скрининг кампания „Право на зрение“, организирана от Института за здравно образование и пациентска организация „Глаукома“. Прегледите в Добрич ще се състоят на 6 юли. Необходимо е предварително записване. Телефонният номер за това е публикуван във всекидневника. „Общината ще партнира по проект в подкрепа на желаещите да започнат свой бизнес“, съобщава изданието. Проектът е за подготовка на желаещите да развиват собствен бизнес, като ще бъдат подпомагани и безработни лица за планиране и стартиране на самостоятелна стопанска дейност. По проекта са предвидени различни обучения и услуги и помощ при реалния старт на бизнеса и намиране на подходящи източници на финансиране. За реализацията на проекта „Стартъп по пътя към съвършенството” ще се търси финансиране по Оперативна програма „Развитие на човешките ресурси”. „Електрически велосипеди по проект могат да ползват граждани и гости на Добрич“, съобщава на първа страница другият регионален вестник „Добруджанска трибуна“. Системата е активна, наемната цена е 2 лв. за три часа. Мрежата от електрически велосипеди се изгражда в пограничния район с Румъния. Добрич и Балчик са българските градове, които попадат в обхвата на проекта и дейностите по него. Разработени са и маршрути като ползвайки електрическите велосипеди могат да бъдат разгледани интересни места в Приморска Добруджа. „Възможностите за търговски обмен между България и Виетнам ще представят в Добрич“, съобщава изданието. Посолството на СР Виетнам в Р България заедно с Община град Добрич организират Бизнес конференция „Споразумение за свободна търговия между Виетнам и ЕС – възможности и предизвикателства, търговско-икономически отношения между Виетнам и България“ в град Добрич и източно-северния регион на България. Форумът ще се проведе на 10 юли. От спортната страница – „Четвърта в Румъния финишира Габриела Красимирова“. Тя е единствената представителка на СКЛА „Добруджа 99“ в националния отбор за юноши и девойки под 20 години, взела участие на Балканиадата в румънския град Питещи. Тя се е състезавала на 5000 метра гладко бягане и е завършила с време 20:01.20 минути. След кратка почивка състезателката ще започне подготовка за есенния сезон.", "date": "2017-07-04", "title": "Преглед на основните теми в добруджанския печат"}
{"url": "http://www.focus-news.net/news/2017/07/04/2411765/afp-sled-poredniya-raketen-test-severna-koreya-shte-napravi-vazhno-saobshtenie.html", "text": "След проведеното изпитание на балистична ракета Северна Корея ще направи „важно съобщение“, предава AFP, като се позовава на данни от медиите в Сеул.\r\nСъобщението ще бъде направено в 15 часа (местно време), обяви държавното радио на режима в Пхенян. \r\nСеверна Корея има амбиции за производство на междуконтинентални балистични ракети. Анализаторите твърдят, че изстреляната във вторник ракета може да достигне Аляска.Тереза Герова", "date": "2017-07-04", "title": "AFP: След поредния ракетен тест: Северна Корея ще направи „важно съобщение“"}
{"url": "http://www.focus-news.net/news/2017/07/04/2411778/mvr-1-chovek-e-zaginal-a-19-sa-raneni-pri-katastrofi-v-stranata-prez-izminaloto-denonoshtie.html", "text": "1 човек е загинал, а 19 са ранени при катастрофи в страната през изминалото денонощие. Това съобщиха от пресцентъра на МВР. 19 човека са с опасност за живота, а станалите катастрофи през изминалото денонощие са общо 13. В София 5 души са ранени при 3 тежки и 154 леки пътни произшествия. \r\nОт началото на месеца в страната са станали 47 произшествия. 4 души са загинали, 62-ма са ранени, а четирима са с опасност за живота.\r\nОт началото на годината 286 човека са загинали, а 3690 са ранени при катастрофи. В страната са станали 2979 произшествия.", "date": "2017-07-04", "title": "МВР: 1 човек е загинал, а 19 са ранени при катастрофи в страната през изминалото денонощие"}
{"url": "http://www.focus-news.net/news/2017/07/04/2411780/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК.  В цяла Стара планина вали дъжд. В планините е облачно, мъгливо и ветровито. Температурите са между 8 и 16 градуса. Лифтовите съоръжения работят само на Пампорово. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-07-04", "title": "ПСС: Лоши са условията за туризъм в планините"}
{"url": "http://www.focus-news.net/news/2017/07/04/2411781/gabrovo-dvizhenieto-v-uchastak-ot-pat-gabrovo-vrah-shipka-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Мокри са пътните настилки на територията на област Габрово. Това казаха за Радио „Фокус“ – Велико Търново от Областно пътно управление - Габрово. На прохода \"Шипка\" е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 юли движението в участък от път Габрово - връх Шипка трябва да се осъществява с повишено внимание поради пропаднал участък. Поставена е необходимата сигнализация. На път Палаузово - Шипка движението ще се осъществява в едната лента, поради извършване на ремонтни дейности по асфалтовата настилка до 6 юли. На пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец, при км 46+800, по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 юли 2017 г. Затворена е отсечка от пътя Габрово – Дебел дял поради пропадане на пътното платно. Ограничението е въведено в участъка от разклона за к.к. „Люляците” до с. Дебел дял и е в сила до 31 юли включително. Ограничено е движението за МПС над 3,5 т на пътя Габрово - Стомонеците, поради аварийно състояние (срутена конзола) на мост при км 4+375. Пътят е сигнализиран с пътни знаци. Движението ще бъде възстановено до 20 декември. До 31 юли включително ще се извършват ремонти в участък от пътя Чехлевци - Велчевци. В участък от пътя Палаузово - Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 31 юли включително.\r\nНадежда КРЪСТЕВА", "date": "2017-07-04", "title": "Габрово: Движението в участък от път Габрово - връх Шипка трябва да се осъществява с повишено внимание поради пропаднал участък"}
{"url": "http://www.focus-news.net/news/2017/07/04/2411773/viktor-stanchev-chez-nyama-naseleni-mesta-bez-elektrozahranvane-na-teritoriyata-obsluzhvana-ot-chez.html", "text": "Няма населени места без електрозахранване на територията на дружество ЧЕЗ. Това съобщи в сутрешния блок „Добро утро, България“ на Радио „Фокус“ Виктор Станчев, главен оперативен директор на „ЧЕЗ-Разпределение България“. Той увери, че вече са отстранени проблемите, които възникнаха по електропреносната мрежа след поройните дъждове и градушки.\r\n„Най–критични ситуациите бяха в Плевенска, Врачанска и Софийска област. На местата, където имаше локални градушки и гръмотевична активност, имаше преки поражения върху електропроводите, което доведе до проблеми и смущения в електрозахранването. Сериозни проблеми имаше в община Левски, където градушката беше с големината на яйце и това допринесе за сериозни проблеми по мрежата“, каза още Виктор Станчев. Той уточни, че до края на тази седмица ще стане ясно на каква сума ще възлязат щетите, които бяха нанесени на електропреносната мрежа.", "date": "2017-07-04", "title": "Виктор Станчев, ЧЕЗ: Няма населени места без електрозахранване на територията, обслужвана от ЧЕЗ"}
{"url": "http://www.focus-news.net/news/2017/07/04/2411784/pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е „Мистериозна фондация и НПО напъват към бобошевско село, искат без пари стадиона и училището евтино, за да строят старчески домове“. В статията пише, че неправителствената организация е с дупнишка регистрация и замразен сайт от 20 месеца и се опитва да получи игрището в село Слатино. Друго заглавие е „Трафопост пламна в село Струма, вятърът нанесе щети на оранжерии, счупен клон затисна паркиран автомобил“. В благоевградчанин е арестуван след двоен екшън с роднини, след като е пребил с бухалка семейството на чичо си на именния му ден. Друго заглавие от ежедневника е „Дърво падна върху колата на дупничанин и я потроши, застрахователите отказаха да платят щетите, не са от ПТП“.", "date": "2017-07-04", "title": "Преглед на основните теми в благоевградския печат"}
{"url": "http://www.focus-news.net/news/2017/07/04/2411787/haskovo-vremenno-e-ogranicheno-dvizhenieto-v-ednata-lenta-po-pat-i-5-kardzhali-haskovo-v-selo-konush-poradi-patnotransportno-proizshestvie.html", "text": "Временно е ограничено движението в едната лента по път I-5 Кърджали - Хасково, в село Конуш, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се осъществява по обходен маршрут: път I-5 – път III-505 Манастир - Книжовник - Мост.", "date": "2017-07-04", "title": "Хасково: Временно е ограничено движението в едната лента по път I-5 Кърджали - Хасково, в село Конуш, поради пътнотранспортно произшествие"}
{"url": "http://www.focus-news.net/news/2017/07/04/2411783/plovdiv-s-voenen-parad-plovdivskiyat-garnizon-shte-otbelezhi-svoya-praznik-4-yuli.html", "text": "С военен парад и тази година Пловдивският гарнизон ще отбележи своя празник – 4 юли, предаде репортер на Радио „Фокус” - Пловдив. За втора поредна година шествие на парадни блокове от основните формирования на гарнизона ще тръгне от площад „Съединение“ и ще стигне до площад „Централен“. \"В парада участват представители на 68 бригада „Специални сили“, 3 авиобаза „Граф Игнатиево“, 24 вертолетна база „Крумово“, 110 Логистичен полк и 91 Инженерен батальон\", съобщи на специална пресконференция началникът на гарнизона ген. Явор Матеев. Сутринта в гарнизона ще се проведе церемония по връчване на пагони на над 100 новопроизведени офицери и сержанти. И тази година пловдивският митрополит Николай ще отслужи заупокойна молитва пред Паметника на военнослужещите, доблестно изпълнили дълга си, известен като паметника на „Гюро Михайлов“. Вечерта ще има тържествена заря-проверка на площад Централен. Поканени са зам.-председателя на 44 НС Цвета Караянчева, вицепремиера и министър на отбраната Красимир Каракачанов, началника на отбраната, депутати и  ветерани-командири на бившата Втора българска армия с щаб в Пловдив.\r\nЦветана ТОНЧЕВА", "date": "2017-07-04", "title": "Пловдив: С военен парад Пловдивският гарнизон ще отбележи своя празник – 4 юли"}
{"url": "http://www.focus-news.net/news/2017/07/04/2411788/plovdiv-regionalniyat-etnografski-muzey-otbelyazva-100-godini-ot-sazdavaneto-si-s-retrospektivnata-izlozhba-100-godini-istoriya.html", "text": "Регионален етнографски музей – Пловдив отбелязва 100-годишен юбилей с ретроспективната изложба „100 години история“. Това съобщиха за Радио „Фокус“ - Пловдив от културната институция. Изложбата, която се открива тази вечер, от 18.00 часа, проследява историята на музея от създаването му до 80-те години на XX век. Тя представя личности като директора Йордан Попгеоргиев, етнографа Стою Шишков и кмета Божидар Здравков, които са свързали живота си с идеята за изграждане и укрепване на Етнографския музей. Също така е представена и историята на къщата на Аргир Куюмджиоглу, която тази година навършва 170 години, нейните строители, стопани и реставратори.\r\nНачалото на музея е поставено на 22 януари 1917 г., когато в Окръжната палата, дн. Община Пловдив, се свиква съвещание, в което участват членовете на Постоянната комисия и няколко учители и общественици. Те са единодушни, че в новите условия българската материална и духовна култура бързо се променя и изчезва. Затова събранието решава „да се учреди при Постоянната комисия един Окръжен музей, който да събира от окръга всичко, което би имало значение за родинознанието ни и за възпитанието на бъдещите поколения”. Правилникът на музея е одобрен на 20 юли същата година от Министерството на вътрешните работи и народното здраве, и тогава Етнографският музей започва активната си дейност.\r\nМузеят е утвърдена институция със столетна история и сериозен принос за съхранението, изследването и представянето на българските традиции. И до днес Регионален етнографски музей – Пловдив продължава родолюбивата идея, с която е бил основан, като спомага за развитието на културата и популяризирането на българското културно-историческо наследство.\r\nИзложбата, посветена на вековния юбилей на музея, ще продължи до края на месец юли.\r\nКристиян ГАРОВ", "date": "2017-07-04", "title": "Пловдив: Регионалният етнографски музей отбелязва 100 години от създаването си с ретроспективната изложба „100 години история“"}
{"url": "http://www.focus-news.net/news/2017/07/04/2411790/blagoevgrad-pochistvane-i-dezinfektsiya-na-rezervoarite-i-vodoprovodnata-mrezha-se-izvarshva-v-9-naseleni-mesta-v-oblastta.html", "text": "Почистване и дезинфекция на резервоарите и водопроводната мрежа се извършва в 9 населени места в областта. Това съобщи за Радио „Фокус“ - Пирин Зоя Драгова, технически секретар във водоснабдителното дружество, обслужващо района. Почистването се извършва по предварителен график. До 17.00 часа днес се извършва почистване на резервоарите в благоевградското село Горно Церово. До 17.00 часа на 5 юли се почистват резервоарите в село Мощанец, община Благоевград. В селата Блатска и Илинден, община Хаджидимово, дезинфекцията продължава до 17.00 часа утре. В село Кочан, община Сатовча, почистването приключва утре вечер. От днес до 5 юли ще се извършва почистването на резервоарите в село Юруково, община Якоруда. В 17.00 часа днес ще бъде завършено почистването в село Баня, община Разлог; ниската зона на град Банско, както и в Якоруда. Зоя Драгова отбеляза, че в посочения период, изброените населени места ще бъдат с нарушено водоподаване и водата няма да бъде годна за питейни нужди.\r\nНатали СТЕФАНОВА", "date": "2017-07-04", "title": "Благоевград: Почистване и дезинфекция на резервоарите и водопроводната мрежа се извършва в 9 населени места в областта"}
{"url": "http://www.focus-news.net/news/2017/07/04/2411789/vidin-pozharnikari-sa-spasili-postradali-shtarkeli-ot-goryashto-gnezdo.html", "text": "Пожарникари са спасили пострадали щъркели от паднало, горящо гнездо в село Гомотарци. Това съобщиха от ОДМВР-Видин. Екип на районната служба реагирал незабавно на сигнала, получен вчера в 16.07 часа. Според очевидци гнездото се е запалило в резултат на късо съединение в електрическия стълб, на който се е намирало.  Огънят бил потушен, а двете птици – видимо пострадали от пожара са пренесени в РС ПБЗН-Видин. Днес щъркелите ще бъдат предадени на горски служители за транспортиране в спасителния център за диви животни в град Стара Загора.", "date": "2017-07-04", "title": "Видин: Пожарникари са спасили пострадали щъркели от горящо гнездо"}
{"url": "http://www.focus-news.net/news/2017/07/04/2411785/shumen-nay-golyamo-kolichestvo-dazhd-v-oblastta-e-izmereno-v-rayona-na-harsovo-74-lkv-m.html", "text": "Най-голямо количество дъжд в област Шумен през денонощието е измерено в района на Хърсово - 74 л/кв. м. Това съобщи за Радио „Фокус“ - Шумен Лиляна Велева, ръководител на Хидрометеорологичната обсерватория. В Шумен са паднали 56 л/кв. м, във Венец - 52 л/кв. м, във Велики Преслав - 45 л/кв. м. В района на Върбица са отчетени 40 л/кв. м дъжд като е паднала и слаба градушка. Количеството на водата в Тодор Икономово е 44 л/кв. м, в Риш - 29 л/кв. м, в Нови пазар - 28 л/кв. м. Дъждът в региона е бил придружен със силен вятър, а гръмотевичната дейност не е била интензивна. Падналото количество вода за денонощието надвишава месечната норма за Шумен, която за юли е около 45 л/кв. м.\r\nИвелина ИВАНОВА", "date": "2017-07-04", "title": "Шумен: Най-голямо количество дъжд в областта е измерено в района на Хърсово - 74 л/кв. м"}
{"url": "http://www.focus-news.net/news/2017/07/04/2411793/haskovo-obshtinata-obyavi-85-rabotni-mesta-za-mladezhi-do-29-godini.html", "text": "85 работни места за хора до 29 години обяви Община Хасково. Това съобщиха от пресцентъра на Община Хасково. Заетите ще са по програма „Обучение и заетост на младите хора“, която се реализира съвместно с Бюрото по труда. Кандидатите е необходимо да имат регистрация за безработица. Те трябва за заявят желание да работят по програмата в Бюро по труда, от където ще им дадат насочващи документи, които да представят в Общината. \r\nТърсят се петима педагози, общи работници и озеленители, които ще бъдат разпределени в социални домове, Туристически информационен център, Регионален исторически музей, Художествените галерии, детски градини, Регионалната библиотека, гробищните паркове. \r\nРаботните места на 24 от наетите ще са в селата в общината. \r\nПодаването на документите започва от днес и е до 26 юли включително.", "date": "2017-07-04", "title": "Хасково: Общината обяви 85 работни места за младежи до 29 години"}
{"url": "http://www.focus-news.net/news/2017/07/04/2411792/dobrich-ekipi-na-pozharna-bezopasnost-i-zashtita-na-naselenieto-sa-rabotili-po-otvodnyavane-na-prizemni-etazhi-na-hoteli-v-kk-albena-zaradi-valezhite-v-oblastta.html", "text": "По 10 сигнала за произшествия в областта са работили през изминалото денонощие екипи на Регионалната дирекция „Пожарна безопасност и защита на населението“ (РД ПБЗН) в Добрич. Това съобщи комисар Дарин Димитров, директор на РД на ПБЗН в добруджанския град, предаде кореспондент на Радио „Фокус” – Варна. Приземните етажи на три хотела в курортния комплекс „Албена“ са били наводнени, но дейностите по отводняване там вече са приключили. Отстранени са паднали вследствие на силния вятър дървета по ул. „Иван Вазов“ и в района на „Бакарди клуб“ в Добрич. \"Към момента се работи само по един от сигналите, другите са приключени\", посочи комисар Димитров. Снощи около 2.00 часа след полунощ е избухнал пожар в квартал „Пастир“ в град Генерал Тошево. Запалени са и са горели бали сено. Там все още се работи по случая, като се изясняват обстоятелствата за възникналия пожар.  \r\nЖулиета НИКОЛОВА", "date": "2017-07-04", "title": "Добрич: Екипи на „Пожарна безопасност и защита на населението“ са работили по отводняване на приземни етажи на хотели в к.к. „Албена“ заради валежите в областта"}
{"url": "http://www.focus-news.net/news/2017/07/04/2411774/lokalno-makedoniya-seriyata-zemetreseniya-kray-ohrid-otvori-shest-novi-dupki-na-vulkana-kray-kosel.html", "text": "Серията земетресения, които разлюляват района на Охрид вече близо три седмици, отвориха няколко нови дупки на единствения активен вулкан на Балканския полуостров, разположен край македонското село Косел, съобщава електронното издание „Локално“.\r\nНовите дупки са видими при достигане на мястото, където от векове съществува познатият вулкан. След серията трусове с епицентър в близост до Охрид на вулкана са се появили шест нови дупки. Усеща се и силна миризма на сяра. \r\nОт редакцията отбелязват, че край вулкана са забелязани и мъртви животни.Тереза Герова", "date": "2017-07-04", "title": "„Локално“ (Македония): Серията земетресения край Охрид отвори шест нови дупки на вулкана край Косел"}
{"url": "http://www.focus-news.net/news/2017/07/04/2411791/brig-gen-yavor-mateev-komandir-na-68-ma-brigada-spetsialni-sili-plovdivskiyat-garnizon-chestva-praznika-si-pod-mototo-vazrodihme-edna-slavna-traditsiya-neka-da-ya-prodalzhim.html", "text": "Пловдивският гарнизон чества празника си  под мотото „Възродихме една славна традиция – нека да я продължим!“. Това каза в сутрешния блок на Радио „Фокус“ „Добро утро, България“ бриг. ген. Явор Матеев, командир на 68-ма бригада „Специални сили“. „Миналата година за първи път възродихме традицията, тази година стъпваме на направеното от предходната година, надграждаме и продължаваме напред. Народът обича своята армия, има нужда от своята армия, а и тя се радва, когато вижда уважението и признанието на своя народ. Дори времената, в които живеем сега, не се различават много от времената, когато се е утвърждавал празника. Както преди, така и сега, ние живеем в сложна обстановка, и преди, и сега са ни нужни спомените за тези славни победи. Празникът има своето значение и ще се приеме със задоволство, почит, уважение и гордост от гражданите на Пловдив и военнослужещите в Пловдивския гарнизон“, обясни ген. Явор Матеев. \r\nЧестванията по повод празника, който бележи победата на 2-ра Тракийска дивизия при Криволак, ще продължат през целия ден и ще приключат с тържествена заря-проверка на площад „Централен“ в Пловдив тази вечер, допълни бриг. Ген. Явор Матеев.", "date": "2017-07-04", "title": "Бриг. ген. Явор Матеев, командир на 68-ма бригада „Специални сили“: Пловдивският гарнизон чества празника си под мотото „Възродихме една славна традиция – нека да я продължим!“"}
{"url": "http://www.focus-news.net/news/2017/07/04/2411795/pregled-na-osnovnite-temi-vav-velikotarnovskiya-pechat.html", "text": "„Нaд 100 дyши блoкиpaхa мocтa дo Пъpвoмaйци, пpoтecтиpaхa cpeщy лoш път“ е заглавие от областния всекидневник „Янтра Днес”. Нaд 100 дyши блoкиpaхa днec в 17.30 чaca пътя мeждy Гopнa Оpяхoвицa и ceлo Пъpвoмaйци пpи Алeкcaндpoвcкия мocт Пpoливният дъжд нe ycпя дa yплaши хopaтa, кoитo яcнo зaявихa, чe в eвpoпeйcкa Бългapия иcкaт дa ce пpидвижвaт пo нopмaлни пътищa. \"Рeшихмe oтнoвo дa излeзeм и дa блoкиpaмe пътя, зaщoтo иcкaмe цялocтeн peмoнт нa пътнaтa oтceчкa, кoятo cвъpзвa Пъpвoмaйци и oбщинcкия цeнтъp. Пpeз 2014 гoдинa ни oбeщaхa, чe cлeд нaпpaвaтa нa кaнaлизaциятa в ceлoтo, пътят щe бъдe изцялo peкoнcтpуиpaн, нo тoвa нe ce пoлyчи. Живeя нa глaвния път, дyпкитe ce oгpoмни. Сeгa, cлeд кaтo пycнaхмe увeдoмитeлнo пиcмo дo АПИ зa пpoтecтa, oщe нa cлeдвaщия дeн ни изпpaтихa мaшини, кoитo зa пopeднa гoдинa зaпълнихa дyпкитe, нo cлeд някoлкo мeceцa тe щe ce oтвopят oтнoвo. Нyжнo e кapдинaлнo peшeниe\", казват протестиращите. “Гpaдyшкa и буря пoмляха Пaвликeнcкo и Свищoвcкo“ е друго заглавие от ежедневника. Вaлeжитe и гpaдyшкитe в нeдeля пpeз нoщтa пpичинихa щeти нa във Вeликoтъpнoвcкa oблacт и нaй-вeчe в Свищoв и Пaвликeни. Сeлищa ocтaнaхa бeз тoк и вoдa, a eкипитe днec цял дeн oтcтpaнявaхa пoвpeдитe. Гpaдyшкa e пaднaлa и в пeт cвищoвcки ceлa, yнищoжeнa e ceлcкocтoпaнcкa пpoдyкция, cчyпeни ca пoкpиви и пpoзopци. В Свищoв имa изкopeнeни дъpвeтa, cкъcaни eлжици ca yбили тpи кpaви в Овчa мoгилa. Сoбcтвeникът ce oпитaл дa cпacи живoтнитe, нo cи cчyпил кpaкa и e oткapaн нa лeчeниe в Плeвeн. Вeчe ca oтcтpaнeни и пaднaлитe дъpвeтa пo пътя зa Чepвeнa. В cъщoтo вpeмe ce e aктивизиpaлo и cвлaчищe мeждy гapa Оpeш и ceлo Оpeш, кoeтo щe бъдe yкpeпeнo вpeмeннo c фpaкция, зa дa нe бъдe oткъcнaтo ceлищeтo. “Глoбихa 71-гoдишeн тъpнoвeц, зacякъл и удapил шoфьopкa“ е заглавие от трета страница на ежедневника. “Бeбe нa 19 дeнa ce зapaзи c вapицeлa“ четем на страници четвърта в изданието. “С pитуaл и бoгaтa тpaпeзa Гeopги Аpaбaджиeв дaдe старт нa жътвaтa в Цepoвa кopия“ пише на страница пет във всекидневника. На страници шест четем: „7 – 8 градуса трябва да е разликата в помещение с климатик и навън“. “Етър“ ще участва в Програмата на БФС за развитие на детско-юношеския футбол“ е заглавие, поместено на спортната страница на вестник „Янтра Днес“.\r\n„Хлапе полетя с колело от 4-метрова бетонна стена на детска площадка без ограда“ е заглавие от първа страница на другия областен ежедневник “Борба“. 5-годишно момче от Велико Търново едва оцеля, след като полетя от 4 метра с колелото си при игра на детска площадка без ограда на ул. „Симеон Велики“. Ясен всеки ден от малък играе на тази необезопасена детска площадка, но във фаталния ден явно не е преценил опасността и е полетял с колелото си. Веднага баба му, която живее там, и други комшии закарали детето цялото в кръв в Спешна помощ, а след това случаят е заявен и на тел. 112. Детето е прието веднага в неврохирургията на търновската болница с опасност за живота и комоцио. Благодарение на грижите на лекарите и на факта, че Ясен е паднал върху колелото си, не се е наложила операция. “С 1,76 млн. лв. парк „Детски кът“ ще стане едно от най-добрите места за отдих в Г. Оряховица“ е друга тема от ежедневника. „Благодаря на Министeрството на регионалното развитие, че даде възможност този емблематичен парк да бъде реконструиран и да получи отново облика си, какъвто го помним като деца. Неслучайно снимката в моя кабинет е точно на този парк от времената, когато тук беше пълно с живот, детски игри и смях“. Това каза кметът на Горна Оряховица инж. Добромир Добрев, който вчера направи символичната първа копка от реконструкцията на парк „Детски кът“ в железничарския град. Той поръча на строителната фирма да направи добър и качествен ремонт, така че децата, които ще играят, занапред да се чувстват комфортно, а на екипа на проекта – да работи в синхрон с изпълнителя, така че обектът да бъде завършен в срок. По думите на кмета в парка ще бъдат изградени чудесни пространства за спорт и отдих, а в ремонта ще бъдат вложени 1,76 млн. лв. “Четири училища от областта влязоха в топ 100 след матурите“, “Петима японски творци идват за артрезиденция в Павликени“, “Държавата дава 20 млн. за преасфалтиране на две важни отсечки в региона“ и “Национален фестивал “Фолклорен извор“ в село Царевец очаква над 5500 участници“ са други заглавия от страниците на всекидневника. “Три отбора на “Етър ВТ“ включени в програма на БФС, клубът получава средства за пособия“, “Железничарите“ изпуснаха победата във втората си контролна среща“ и “Състезателки на “Калоян 92“ със злато и бронз от балканиадата по обездка“ са заглавията от спортната страница на изданието.", "date": "2017-07-04", "title": "Преглед на основните теми във великотърновския печат"}
{"url": "http://www.focus-news.net/news/2017/07/04/2411782/afp-izstrelyanata-ot-severna-koreya-raketa-e-dostignala-visochina-ot-2500-m.html", "text": "Последната ракета, изстреляна от режима в Пхенян, е достигнала надморска височина, надхвърляща 2500 метра. Това съобщиха от Министерството на отбраната на Япония, докато анализаторите изчислиха, че данните от извършения опит са рамките на теоретичния диапазон на междуконтинентална балистична ракета, предава AFP.\r\n„Ракетата е достигнала надморска височина, която значително надвишава 2500 м, и за около 40 минути измина 900 км, след което се приземи в Японското море в изключителната икономическа зона на страната ни\", се казва в изявление на военното ведомство е Токио.\r\n\"Това е междуконтинентална балистична ракета\", заяви Джефри Луис, експерт от Института за международни изследвания в Монтерей.Тереза Герова", "date": "2017-07-04", "title": "AFP: Изстреляната от Северна Корея ракета е достигнала височина от 2500 м"}
{"url": "http://www.focus-news.net/news/2017/07/04/2411798/shumen-bul-simeon-veliki-se-zatvarya-za-dvizhenie-poradi-izvarshvane-na-speshni-remontni-deynosti.html", "text": "Екипи на \"Пътна полиция\" затварят за движение бул. \"Симеон Велики\" (от кръстовището с улица \"Алеко Константинов\" до кръстовище с улица \"Марица\"). Това съобщиха от ОДМВР-Шумен. Затварянето се налага поради извършване на спешни ремонтни дейности. Движението на автомобили ще се извършва двупосочно с южната лента на бул. \"Симеон Велики\" в Шумен. Автобусната спирка, която е на Кооперативния пазар ще бъде преместена временно на зала \"Младост\". Пътни полицаи ще регулират движението. Молим водачите да се движат с повишено внимание, да не създават предпоставки за инциденти и да с шофират с разумна скорост. Да бъдат толерантни към останалите участници в движението. Участъкът ще бъде отворен веднага след като приключат ремонтните дейности.", "date": "2017-07-04", "title": "Шумен: Бул. \"Симеон Велики\" се затваря за движение поради извършване на спешни ремонтни дейности"}
{"url": "http://www.focus-news.net/news/2017/07/04/2411797/pazardzhik-velingrad-e-bez-voda-zaradi-avariya-na-dovezhdasht-vodoprovod.html", "text": "Поради авария на довеждащ водопровод „Чукура“ във Велинград няма да има вода днес от 08.00 до 17.00 часа, съобщи за Радио „Фокус“ – Пазарджик Бояна Кирилова, експерт в община Велинград. Екипи на водоразпределителното дружество работят по отстраняване на аварията. \r\nАлбена ЖИЛЕКОВА", "date": "2017-07-04", "title": "Пазарджик: Велинград е без вода заради авария на довеждащ водопровод"}
{"url": "http://www.focus-news.net/news/2017/07/04/2411794/dilyan-uzunski-spokoyna-e-obstanovkata-v-shumen-i-obshtinata-sled-dazhdovete.html", "text": "Спокойна е обстановката в Шумен и общината след дъждовете през денонощието. Това съобщи за Радио „Фокус“ - Шумен Дилян Узунски, главен експерт „Отбранително- мобилизационна подготовка“ в Общината. След падналия порой вчера следобед е получен сигнал за паднало дърво на платното по пътя между селата Илия Блъсков и Дибич. Дървото е отстранено. Тази сутрин е получен сигнал за  образувала се дупка по бул. „Симеон Велики“ в Шумен срещу големия търговски обект на №28. Кметовете на най-невралгичните откъм наводнения райони кв. \"Макак\", \"Мадара\", \"Вехтово\" и \"Салманово\" не са подавали сигнали за проблеми.\r\nИвелина ИВАНОВА", "date": "2017-07-04", "title": "Дилян Узунски: Спокойна е обстановката в Шумен и общината след дъждовете"}
{"url": "http://www.focus-news.net/news/2017/07/04/2411799/vidin-13-000-leva-sa-otkradnati-ot-chasten-imot-v-selo-sinagovtsi.html", "text": "13 000 лева са откраднати от частен имот в село Синаговци. Това съобщиха от ОДМВР - Видин. На 3 юли, за времето от 8.00 до 13.30 часа, в село Синаговци неизвестно лице чрез разбиване на входна врата проникнало в частен дом, откъдето извършило кражба на 13 000 лева. Парите били съхранявани под покривало на легло в една от стаите на къщата. Работата на разследващите по случая продължава, в РУ - Видин е образувано досъдебно производство.", "date": "2017-07-04", "title": "Видин: 13 000 лева са откраднати от частен имот в село Синаговци"}
{"url": "http://www.focus-news.net/news/2017/07/04/2411803/targovishte-narodniyat-predstavitel-ot-pp-gerb-d-r-venka-stoyanova-provede-priemna-za-grazhdani.html", "text": "Народният представител от ПП ГЕРБ д-р Венка Стоянова проведе приемна за граждани в офиса на партията в Търговище. Това съобщиха от пресцентъра на ПП ГЕРБ. Тя се срещна с над 10 души, които имаха възможността да коментират с нея теми както от личен, така и от обществен характер. Сред поставените въпроси бяха промените, които касаят организацията на работа на ТЕЛК-овете и необходимостта от ремонт на пътя в Промишлената зона. Традиционно на приемната дойдоха и хора, търсещи съдействие за работа.\r\nНародният представител пое ангажимент да разгледа изложените проблеми съвместно с компетентните институции, за да се стигне до разрешение на казусите.\r\nПриемните на д-р Венка Стоянова ще продължат и през следващите месеци. Те ще се осъществяват по предварително обявен график след записване от страна на желаещите граждани.", "date": "2017-07-04", "title": "Търговище: Народният представител от ПП ГЕРБ д-р Венка Стоянова проведе приемна за граждани"}
{"url": "http://www.focus-news.net/news/2017/07/04/2411804/shumen-22-godishen-mazh-e-postradal-pri-katastrofa-do-benzinostantsiya-v-kv-divyadovo.html", "text": "В 20:23 часа на 3 юли е получен сигнал за самокатастрофирал лек автомобил БМВ 320  с шуменска регистрация, до бензиностанция в кв. \"Дивдядово\". Това съобщиха от ОДМВР-Шумен. Насочени са екипи на полиция, пожарна и спешна помощ. 22-годишният водач и собственик на автомобила М.К. се движил в посока към Шумен, загубил контрол, навлязъл в насрещната лента за движение. Автомобилът се ударил в крайпътната мантинела и се обърнал странично. В колата са пътували още двама, които са невредими. Водачът е откаран с екип на ЦСМП в МБАЛ- Шумен. Екип на районната противопожарна служба обезопасил катастрофиралия лек автомобил и мястото край него. 22-годишния М.К е с охлузвания по гърба и травма на белия дроб. Оставен е за наблюдение и лечение в болничното заведение.", "date": "2017-07-04", "title": "Шумен: 22-годишен мъж е пострадал при катастрофа до бензиностанция в кв. „Дивядово“"}
{"url": "http://www.focus-news.net/news/2017/07/04/2411802/veliko-tarnovo-detski-riboloven-turnir-se-provede-v-s-novo-selo.html", "text": "Детски риболовен турнир през уикенда събра сред природата над 50 деца от единадесет населени места в община Велико Търново, както и техни връстници от Габрово и Севлиево. Това съобщиха от пресцентъра на Община Велико Търново. Малчуганите и младежите бяха разпределени в две възрастови групи – до 12 години и 13 - 17 години. Освен в общото състезание за брой уловени риби, те се състезаваха и за индивидуални награди за сръчност, бързина, най-голяма риба, най-атрактивен рибар. Връчен бе и шеговитият приз „карък на риболова”.\r\nСъстезанието бе организирано от Българската федерация по риболовни спортове, кметството в с. Ново село и Община Велико Търново, Сдружението на кметовете и кметските наместници и центровете за работа с деца и младежи. Турнирът „Без покрив и стени” бе под надслов „Компютъра загърби и плувката следи!”. Официални гости бяха заместник-министърът на труда и социалната политика Росица Димитрова, директорът на дирекция „Социални дейности и здравеопазване” в Община В. Търново д-р Диляна Вачкова, кметове и кметски наместници от населените места.\r\nАрена на битките между младите рибари бе язовир „Кална кория”, намиращ се близо до с. Буря, община Севлиево. Надпреварата имаше за цел да насърчи малчуганите и младите хора да се забавляват сред природата, а не пред компютрите, мобилните телефони и таблетите. Връчени бяха 14 купи, 60 медали и също толкова предметни награди. \r\nПръв в категорията до 12 години стана отборът на Георги Георгиев и Мартин Йорданов от Велико Търново. Второ място заеха Ивелин Пантелеев и Александър Пантелеев, също от Старата столица. Третата позиция остана за Симон Косев и Димитър Косев от Килифарево. В класа 13-17 години победители станаха присовчаните Марин Маринов и Крум Христов, след тях се класираха Мартин Господинов и Георги Георгиев от с. Балван, а на трето място се подредиха Даниел Пенчев и Стоян Андреев от Габрово.\r\nМариан Маринов от с. Присово спечели награда за най-голяма уловена риба. За най-атрактивен състезател бе обявен Даниел Пенчев от Габрово. Призове за най-малки състезатели получиха Мария Колева и Дениз Курдов от с. Буря (община Севлиево). Александър Пантелеев и Александър Иванов от Велико Търново пък получиха награди за бързина – те успяха да се похвалят с успешен улов съответно за 40 и 42 секунди.", "date": "2017-07-04", "title": "Велико Търново: Детски риболовен турнир се проведе в с. Ново село"}
{"url": "http://www.focus-news.net/news/2017/07/04/2411801/afp-phenyan-obyavi-uspeshen-test-na-mkbr.html", "text": "Северна Корея е извършила успешен тест на междуконтинентална балистична ракета (МКБР), достигайки кулминацията на дългогодишната амбиция на режима в Пхенян, предава AFP.\r\n\"Забележителният тест\" на ракета Hwasong-14 е ръководен от лидера Ким Чен Ун. Това бе казано в специално съобщение на Държавната корейска централна телевизия..Тереза Герова", "date": "2017-07-04", "title": "AFP: Пхенян обяви успешен тест на МКБР"}
{"url": "http://www.focus-news.net/news/2017/07/04/2411777/makedoniya-dve-novi-zemetreseniya-sa-registrirani-v-blizost-do-ohrid-prez-noshtta-zasilva-se-aktivnostta-na-vulkana-kray-selo-kosel.html", "text": "Две нови земетресения са регистрирани в близост до Охрид през нощта, показва справка в сайта на Европейския сеизмологичен център.\r\nВ 1.32 ч. местно време (2. 42 ч. българско време) е регистрирано земетресение със сила 2,8 по скалата на Рихтер, с епицентър на 9 км северно от село Янковец, Ресенско и на дълбочина 1 км под земната кора. \r\nДва часа по-късно, в 3, 17 ч. местно време (4, 17 ч. българско време) е регистриран нов земен трус със сила 3,4 по скалата на Рихтер, с епицентър на 4 км западно от село Янковец, Ресенско на дълбочина 2 км под земната кора. \r\nМестните медии съобщават за активизиране на действащия вулкан при село Косел, разположено на 7 км. северно от Охрид, където в местността Дувалото са се отворили нови скални дупки, от които излиза сероводород.Тереза Герова", "date": "2017-07-04", "title": "Македония: Две нови земетресения са регистрирани в близост до Охрид през нощта, засилва се активността на вулкана край село Косел"}
{"url": "http://www.focus-news.net/news/2017/07/04/2411808/pregled-na-osnovnite-temi-v-shumenskiya-pechat.html", "text": "„Граждани настояват подписката за водата да продължи“ е водещото заглавие във вестник „Шуменска заря“. Над 4000 шуменци се противопоставиха с имената и подписите си срещу приемането на бизнес- плана на водното дружество и против увеличението на цената на водата. Във фейсбук протестът беше подкрепен от 871 души. Хората се вълнуват от цената на водата и от нейното качество. На редакционния телефон жители на Шумен питат къде да сложат подписите си. „Подписката ще продължи“, обяви общинският съветник Добромир Драев. „Опасните дупки след ИСПА продължават да зеят“, пише вестникът. След зимата пътните платна отново приличат на лунен пейзаж. На места пропадналите участъци достигат до 10 метра дължина. Някъде дори са се оформили тунелчета под асфалта. Иначе казано, по нищо не личи досегашните ремонти след ИСПА въобще да са се състояли. „Законодателни промени поискаха в приемната на Иван Иванов“, информира ежедневникът. Хората поставиха проблема с отдаването на земите под аренда, като предложиха да бъдат въведени ограничителни мерки относно сключването на договори с арендаторите на земи. На стр. 3 в броя е публикувано интервю с Малина Крумова, зам.-министър на регионалното развитие и благоустройството. По думите ѝ пречиствателна станция за питейни води в Шумен не означава поскъпване на водата. „Институциите в Шуменско с превантивни мерки срещу наводнения“ е друго заглавие в броя. По указание на областния управител проф. Стефан Желев беше създадена организация за набелязване на\r\n допълнителни превантивни мерки с цел недопускане или намаляване на последствията от наводнение във връзка с очакваните проливни дъждове и усложняване на метеорологичната обстановка. В областна администрация Шумен бе извършен преглед и има готовност за изпълнение на Областния план за защита при бедствия в частта „Защита при наводнение“, съобщиха от пресцентъра на областната управа.", "date": "2017-07-04", "title": "Преглед на основните теми в шуменския печат"}
{"url": "http://www.focus-news.net/news/2017/07/04/2411800/shumen-5-sela-v-oblastta-sa-bez-elektrichesko-zahranvane-vsledstvie-na-avarii-ot-padnaliya-proliven-dazhd.html", "text": "По информация от 8.30 часа тази сутрин 5 села в област Шумен са без електрозахранване вследствие на аварии от падналия проливен дъжд. Това съобщиха от Областна администрация - Шумен. Ток нямат село Струйно в община Шумен, Тръница в община Нови пазар и селата Деница, Боян и Капитан Петко в община Венец, където от силния вятър са паднали 2 стълба. По места на отделни улици в населените места има и частични прекъсвания на захранването поради скъсани жици. Снощи в 20.00 часа без ток са били 11 населени места в общините Шумен, Нови пазар, Венец и Каспичан. Екипите на Енерго-Про са работили през цялата нощ за отстраняване на авариите и продължават да работят за пълното възстановяване на електрозахранването до всички населени места. По информация на дежурните в общините няма данни за сериозни поражения върху инфраструктурата. Имало е сигнали за наводнени мазета и запушени шахти, но дежурните екипи са реагирали своевременно. Слаба градушка е паднала в общините Венец и  Хитрино. През нощта нивото на река Врана в община Велики Преслав се е покачило с около 1 метър и се наблюдава от служители на общината. В общините Смядово, Върбица, Никола Козлево, Велики Преслав, Каолиново валежите са били слаби.", "date": "2017-07-04", "title": "Шумен: 5 села в областта са без електрическо захранване вследствие на аварии от падналия проливен дъжд"}
{"url": "http://www.focus-news.net/news/2017/07/04/2411805/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-5-yuli.html", "text": "„Софийска вода” временно ще прекъсне водоснабдяването в някои части на столицата на 5 юли. Това съобщиха от пресцентъра на дружеството.\r\nНа 5 юли 2017 г. (сряда), във връзка с изпълнение на инвестиционен проект за реконструкция на уличен водопровод на ул. „Обиколна“ жк. „Дружба“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nбул. „Копенхаген“, ул. „Проф. Цветан Лазаров“, бул. „Цариградско шосе“, ул. „Без име“, вилна зона „Враня-Лозен-Триъгълника;\r\nпо бул. „Цариградско шосе“ от ул. „Враня“ до началото на автомагистрала „Тракия“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жк. „Дружба“ 2 пред бл. 410; вилна зона „Враня-Лозен-Триъгълника“.  \r\nСлед възстановяване на водоснабдяването е възможно временно повишаване  мътността на водата.\r\nНа 5 юли 2017 г. (сряда), във връзка с изпълнение на инвестиционен проект за изграждане на главен канализационен клон на бул. „Лазар Михайлов“ кв. „Бенковски“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nул. „Бодра смяна“, ул. „Наука“, ул. „Завой“, бул. „Лазар Михайлов“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Наука“ ъгъла с бул. „Лазар Михайлов“.  \r\nСлед възстановяване на водоснабдяването е възможно временно повишаване  мътността на водата.\r\nСлед реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги.\r\nНа 5 юли 2017 г. (сряда), във връзка с монтаж на спирателни кранове на ул. „Кежова“ кв. „Челопечене“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\nкв. „Челопечене“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яне Стоянов“ пред ОДЗ №58.\r\nНа 5 юли 2017 г. (сряда), във връзка с монтаж на водомерна шахта и водомерен възел на ул. „Банат“ кв. „Хладилника“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\nул. „Христо Ценов“,\r\nпо ул. „Банат“ от ул. „Кишинев“ до ул. „Христо Ценов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ценов“ ъгъла с ул. „Банат“.\r\nНа 5 юли 2017 г. (сряда), във връзка с подмяна на сградно водопроводно отклонение на ул. „Елин Пелин“ жк. „Лозенец“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nпо ул. „Елин Пелин“ от ул. „Арх. Йордан Миланов“ до ул. „Митрополит Кирил Видински“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Митрополит Кирил Видински“ ъгъла с ул. „Елин Пелин“.\r\nНа 5 юли 2017 г. (сряда), във връзка с подмяна на сградно водопроводно отклонение до бл. 92 жк. „Западен парк“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nбл. 92, бл. 93, бл. 94, бл. 95, фирма „Адлер“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 94.\r\nНа 5 юли 2017 г. (сряда), във връзка с подмяна на сградно водопроводно отклонение на ул. „Димитър Стефанов Казака“, кв. „Кремиковци“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „Димитър Стефанов Казака“ от №1 до №15.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Свети Георги Победоносец“ ъгъла с ул. „Димитър Стефанов Казака“.\r\nНа 5 юли 2017 г. (сряда), във връзка с подмяна на сградно водопроводно отклонение на ул. „Витоша“  кв. „Филиповци“, се налага спиране на водоподаването от 10:00  до 18:00 часа на клиентите на „Софийска вода”, живеещи в района на:\r\nул. „Витоша“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витоша“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-07-04", "title": "„Софийска вода” временно ще прекъсне водоснабдяването в някои части на столицата на 5 юли"}
{"url": "http://www.focus-news.net/news/2017/07/04/2411786/emsc-novo-zemetresenie-ot-26-po-rihter-e-registrirano-v-makedoniya.html", "text": "Ново земетресение със сила от 2,6 по скалата на Рихтер е регистрирано в 5.01 часа (местно време) в Македония, показва справка на интернет страницата на Европейския средиземноморски сеизмологичен център (EMSC).\r\nЕпицентърът на труса е на 11 км североизточно от Ресен и осем километра западно от  Гърнчари, с дълбочина от два километра.\r\nПо-рано в нощта на вторник районът на Охрид бе разлюлян от още две земетресения.\r\nВ 1.32 ч. местно време (2. 42 ч. българско време) е регистрирано земетресение със сила 2,8 по скалата на Рихтер, с епицентър на 9 км северно от село Янковец, Ресенско и на дълбочина 1 км под земната кора. \r\nДва часа по-късно, в 3, 17 ч. местно време (4, 17 ч. българско време) е регистриран нов земен трус със сила 3,4 по скалата на Рихтер, с епицентър на 4 км западно от село Янковец, Ресенско на дълбочина 2 км под земната кора. \r\nМестните медии съобщават за активизиране на действащия вулкан при село Косел, разположено на 7 км северно от Охрид, където в местността Дувалото са се отворили нови скални дупки, от които излиза сероводород.Тереза Герова", "date": "2017-07-04", "title": "EMSC: Ново земетресение от 2,6 по Рихтер е регистрирано в Македония"}
{"url": "http://www.focus-news.net/news/2017/07/04/2411812/vratsa-obshtinata-izvarshva-ezhednevni-proverki-na-blokovete-koito-se-sanirat-po-natsionalnata-programa.html", "text": "Експерти на Община Враца инспектират всеки ден блоковете, които се обновяват по Националната програма за енергийна ефективност на многофамилни жилищни сгради. Това съобщиха от пресцентъра на Община Враца. По време на текущите проверки служителите провеждат срещи с живущите в сградата, като отговарят или съдействат при разрешаването на постъпили въпроси. Ежедневно, строителните обекти се проверяват и от представители на строителен надзор и инвеститорски контрол. \r\nНа всеки 5 и 10 дни се извършва междинна съвместна проверка, на която присъстват представители на Община Враца, строителен надзор, инвеститорски контрол, фирмата-изпълнител и председателят на Сдружението на собствениците. На работната среща се оглежда обектът, обсъждат се предстоящите строително-монтажни работи, възникнали казуси от страна на живущите в блока, на които отговарят компетентните служители, както се правят и допълнителни разяснения, свързани с Националната програма. Експертите уточняват, че Община Враца трябва да спазва условията и заложените рамки, както да  позволява финансирането само на допустимите по Програмата дейности. \r\nОбщина Враца призовава жителите да се възползват и да кандидатстват по проект „Малки граждански инициативи“ за облагородяване на междублоковото пространство, като по този начин целият район около обновените блокове ще бъде с нова и по-добра визия. По време на проверките експерти ще разясняват правилата за участие в проекта, който се финансира от Община Враца.\r\nЗавършени са строително-ремонтите дейности на жилищните сгради на ул. „Васил Кънчов“ 2А и ж.к. „Дъбника“, бл. 144. До края на месец юли ще бъдат изцяло обновени още 5 блока и те са: бл. 74 в ж.к. „Сениче“, бл. 36 в ж.к. „Дъбника“, бл. 1 в ж.к. „Младост“ и жилищните сгради на ул. „Братя Миладинови“ №10 и на бул. „Втори юни“ №70. След въвеждане в експлоатация на готовите блокове, ще се проведат общи събрания, на които експерти от община Враца ще предоставят пълна информация и повече разяснения относно гаранционните срокове на обекта.", "date": "2017-07-04", "title": "Враца: Общината извършва ежедневни проверки на блоковете, които се санират по Националната програма"}
{"url": "http://www.focus-news.net/news/2017/07/04/2411810/ana-barnabich-sarbiya-shte-izbere-es-ne-rusiya.html", "text": "Ако Сърбия бъде принудена да избира между по-тесни връзки с Русия и членството в Европейския съюз, тя ще вземе решение в подкрепа на второто. Това увери новият министър-председател в Белград  Ана Бърнабич в интервю за американската агенция Bloomberg, пише скопското електронно издание „Локално“.\r\nБърнабич подчерта отново, че като премиер ще продължи политиката на своя предшественик на поста - Александър Вучич, настоящ президент на страната. \r\n„ЕС е мястото, където отиваме“, увери Бърнабич, първата жена, при това с хомосексуална ориентация, която пое управлението в Белград.\r\n„Имаме емоционална връзка с Русия заради традициите, културата и вярата\", обясни Бърнабич, допълвайки, че голяма част от сърбите възприемат Руия като „брат, като наш покровител“. \r\nСпоред нея, тези чувства не може да бъдат пренебрегнати. „Но нашият стратегически път е ЕС“, категорична бе Бърнабич.Тереза Герова", "date": "2017-07-04", "title": "Ана Бърнабич: Сърбия ще избере ЕС, не Русия"}
{"url": "http://www.focus-news.net/news/2017/07/04/2411809/stoyan-pasev-oblasten-upravitel-na-varna-spokoyna-e-obstanovkata-v-oblastta-sled-snoshtnata-burya-nyama-naseleni-mesta-bez-elektrozahranvane.html", "text": "Спокойна е обстановката във Варна и областта след разразилата се буря снощи. Това заяви за Радио „Фокус“ – Варна областният управител на Варна Стоян Пасев. Малко след 19.00 часа снощи във Варна се разрази гръмотевична буря с проливен дъжд и силен вятър, след което времето се успокои. Много от основните булеварди бяха наводнени и движението бе изключително затруднено заради стичащите се потоци вода. „Имаме сигнали за множество паднали дървета след бурята, както и за скъсани жици на електроразпределителното дружество. Днес екипи работят по отстраняване на авариите. Няма населени места с прекъснато електрозахранване или без водоснабдяване в областта“, добави областният управител Стоян Пасев. По думите му реките са в коритата са и няма преливащи язовири.\r\nПо данни на Националния институт по метеорология и хидрология за Варна днес няма обявени опасни явления. Ще духа силен вятър над морето и ще има вълнение. Вятърът ще бъде от север-северозапад със скорост 14 - 17 м/сек и пориви до 20 м/сек, а вълнението на морето ще бъде около 3 - 4 бала.\r\nОт Министерството на околната среда и водите информират, че се очаква повишаване на нивата на реките в Черноморския басейн заради валежи. По-значителни ще са повишенията във водосборите река Камчия. Утре водните нива ще започнат да се понижават и все още повишения ще има само в долните течения на основните реки, следствие на оттичане. На 6 юли речните нива в целия басейн ще се понижават.\r\nМарияна ВАЛЕНТИНОВА", "date": "2017-07-04", "title": "Стоян Пасев, областен управител на Варна: Спокойна е обстановката в областта след снощната буря, няма населени места без електрозахранване"}
{"url": "http://www.focus-news.net/news/2017/07/04/2411796/faz-germanskiyat-vanshen-ministar-se-otpravya-na-vizita-v-izoliraniya-katar.html", "text": "Министърът на външните работи на ФРГ Зигмар Габриел (ГСДП) ще посети във вторник Катар – държавата, която от няколко седмици е изолирана от съседите й в Персийския залив, съобщава националният ежедневник Die Frankfurter Allgemeine Zeitung.\r\nГабриел пристига в столицата на малката, но изключително богата държава, за да се запознае със ситуацията и да проведе преговори с емира - Тамим бин Хамад Ал Тани.\r\nВъншният министър на Германия започна тридневната си обиколка на четири държави от Персийския залив в понеделник, с визита в Саудитска Арабия, след което отлетя за Обединените арабски емирства. И двете страни прекъснаха дипломатически отношения с Катар и затвориха границите си с нея, обвинявайки Доха в спонсорство на тероризма. Арабските държави списък с 13 точки, които Катар трябва да изпълни до сряда сутрин.\r\nВ началото на обиколката си Габриел изрази надежда, че катарската криза в крайна сметка може да доведе до споразумение на всички държави от Персийския залив срещу тероризма.\r\n„Ние трябва да успеем да сложим край на финансирането на екстремистки и терористични организации\", подчерта германският министър. Последната спирка от пътуването му ще бъде Кувейт, където ще пристигне в сряда, 5 юли. Тереза Герова", "date": "2017-07-04", "title": "FAZ: Германският външен министър се отправя на визита в изолирания Катар"}
{"url": "http://www.focus-news.net/news/2017/07/04/2411815/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Министърът на външните работи на ФРГ Зигмар Габриел (ГСДП) ще посети във вторник Катар – държавата, която от няколко седмици е изолирана от съседите й в Персийския залив, съобщава националният ежедневник Die Frankfurter Allgemeine Zeitung.\r\nГабриел пристига в столицата на малката, но изключително богата държава, за да се запознае със ситуацията и да проведе преговори с емира - Тамим бин Хамад Ал Тани.\r\nВъншният министър на Германия започна тридневната си обиколка на четири държави от Персийския залив в понеделник, с визита в Саудитска Арабия, след което отлетя за Обединените арабски емирства. И двете страни прекъснаха дипломатически отношения с Катар и затвориха границите си с нея, обвинявайки Доха в спонсорство на тероризма. Арабските държави списък с 13 точки, които Катар трябва да изпълни до сряда сутрин.\r\nВ началото на обиколката си Габриел изрази надежда, че катарската криза в крайна сметка може да доведе до споразумение на всички държави от Персийския залив срещу тероризма.\r\n„Ние трябва да успеем да сложим край на финансирането на екстремистки и терористични организации\", подчерта германският министър. Последната спирка от пътуването му ще бъде Кувейт, където ще пристигне в сряда, 5 юли.\r\n*** Гръцката брегова охрана е открила предупредителен огън срещу товарен кораб, плаващ под турски флаг край егейския остров Родос, съобщава електронното издание Ekathimerini. Инцидентът се е случил в понеделник. Предполага се, че плавателният съд е превозвал наркотици.\r\nСъгласно разпространените данни, огънят е открит, след като товарният кораб не е отговорил на многобройните призиви, отправени от бреговата охрана на Гърция. Ситуацията се е нормализирала, когато плавателният съд е навлязъл в турски териториални води. \r\nТелевизионният канал CNN Turk предаде, че гръцката брегова охрана е открила огън, след като съдът с турски флаг е отказал да изпълни инструкциите да се прибере в пристанището на Родос за проверка.\r\nИнцидентът се случи на фона преговорите на високо равнище за Кипър в швейцарския курорт Кран-Монтана, които навлязоха във втора седмица. На дневен ред в обсъжданията е спорният въпроса за сигурността на разделения от десетилетия остров.\r\n*** Най-новия член в преговорния екип за Брекзит на министър-председателя Тереза Мей е бил заснет  на видео клип, на който призовава за унищожаването на Европейския съюз, пише британският вестник The Independent. \r\nПо време на реч пред тинк-танк организация Стив Бейкър заявява, че ЕС трябва „изцяло да бъде унищожен“, преди да бъде определен като „препятствие“ за световния мир и несъвместим със свободното общество. \r\nДепутатите от Консервативната партия предупредиха, че назначаването на Бейкър сега може да представлява риск за способността на Обединеното кралство да гарантира добри условия за Брекзит. Същевременно лейбъристите подчертаха, че това е „необичайно“ и повдигнаха въпроса за преценката на министър-председателя. \r\nКоментарите ще бъде засрамващи за Мей, докато тя се подготвя за срещата си с европейските лидери тази седмица, включително с германския канцлер Ангела Меркел и с френския президент Еманюел Макрон.  \r\n„Според мен Европейският съюз трябва да бъде изцяло унищожен“, казва Бейкър във видео клипа, заснет през 2010 г.\r\n***", "date": "2017-07-04", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/07/04/2411817/gd-granichna-politsiya-3-kilometrova-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod-ot-stranata.html", "text": "На българо-турската граница, на ГКПП „Капитан Андреево“ има по 3 км. колона от товарни автомобили на изход. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 6.00 часа. На границите със Сърбия, Македония, Гърция и Румъния трафикът е нормален на всички ГКПП.", "date": "2017-07-04", "title": "ГД „Гранична полиция“: 3- километрова колона от товарни автомобили се е образувала на ГКПП „Капитан Андреево“ на изход от страната"}
{"url": "http://www.focus-news.net/news/2017/07/04/2411811/krasimir-yurukov-kmet-na-katunitsa-horata-v-asenovgrad-tryabva-da-vyarvat-na-institutsiite-shte-ima-efektivni-prisadi-za-vinovnite.html", "text": "Хората в Асеновград трябва да вярват на институциите – Полиция, Прокуратура и на Българския съд. Това каза за Радио „Фокус” - Пловдив кметът на село Катуница Красимир Юруков. По думите му именно това е цивилизованият начин за разрешаване на проблемите, всичко останало води до напрежение. „Ние никога няма да забравим и да простим това, което се случи при нас преди 6 години и всяка година под това мото правим помен на загиналите две деца и шествие”, каза кметът Юруков. Според него това, че цяла България тогава ги е подкрепила и сега подкрепя Асеновград е положително. Но лошото е, че има отделни личности, които правят опити да провокират напрежение, което е опасно. „Мисля, че хората в Асеновград не бива да се притесняват, че ще има ефективни присъди за виновните. Има стройна организация у нас, вярвам в институциите”, каза още Красимир Юруков.\r\nПреди 6 години Катуница въстана срещу произвола на самозабравилия се цигански бос Кирил Рашков. Там се стигна до ескалация на напрежението и разправии, в резултат на което беше прегазено едно 18-годишно момче, а друго почина по време на протестите заради слабо сърце. След масовите и продължителни антицигански протести в цялата страна последваха дела и присъди срещу Кирил Рашков и представители на фамилията му. В последствие родът сам се изсели от селото.\r\n\"В момента хората в Катуница живеят спокойно, няма напрежение\", казва кметът. Но и сега хората там си спомнят, че размириците станаха не заради междуетнически неразбирателства, а заради криминален случай, с фатални последици. Сега до известна степен припознават отделни нюанси от това в Асеновград. „Например пред болницата там също е имало опити за прегазване и закани за убийство”, каза кметът на Катуница.\r\nЦветана ТОНЧЕВА", "date": "2017-07-04", "title": "Красимир Юруков, кмет на Катуница: Хората в Асеновград трябва да вярват на институциите – ще има ефективни присъди за виновните"}
{"url": "http://www.focus-news.net/news/2017/07/04/2411813/vladimir-georgiev-kmet-na-samokov-obstanovkata-sled-obilnite-valezhi-se-normalizira-predstoi-opisvane-na-shtetite.html", "text": "Към настоящия момент обстановката се нормализира. Това съобщи за Агенция „Фокус“ кметът на Самоков Владимир Георгиев за обстановката в общината след обилните валежи. „Обстановката е оперативна, работна. Спря да вали и водата се оттича“, обясни той и допълни, че се отводняват приземни етажи и помещения. „В някои от селата ще закараме водоноски, защото водата е доста мътна. Всички агенции са на място, за да може да се наблюдава чистотата на водата“, посочи кметът и уточни, че навсякъде в общината има електричество. „Сега трябва да оценим реално ситуацията и щетите. Да видим къде и колко са пострадали хората и да ги опишем“, каза още Владимир Георгиев.\r\nБиляна ИВАНОВА", "date": "2017-07-04", "title": "Владимир Георгиев, кмет на Самоков: Обстановката след обилните валежи се нормализира, предстои описване на щетите"}
{"url": "http://www.focus-news.net/news/2017/07/04/2411820/sport-grigor-dimitrov-zapochva-uchastieto-si-na-uimbaldan.html", "text": "Първата ракета на България Григор Димитров започва днес участието си в най-престижния турнир по тенис – „Уимбълдън“. \r\nПърви съперник на българина е Диего Шварцман от Аржентина, а мачът им е трети в програмата на корт №12, която стартира в 13.30 часа българско време. \r\nДвубоят ще бъде трети помежду им, като до този момент и двамата имат по една победа срещу другия.\r\nКъм настоящия момент 24-годишния Шварцман е поставен под номер 37 световната ранглиста, а през пролетта на 2017 г. достигна до най-предната си позиция в класацията – 34-та.", "date": "2017-07-04", "title": "Спорт: Григор Димитров започва участието си на „Уимбълдън“"}
{"url": "http://www.focus-news.net/news/2017/07/04/2411807/veliko-tarnovo-normalizira-se-obstanovkata-v-obshtina-svishtov-sled-obilnite-dazhdove.html", "text": "Нормализира се обстановката в община Свищов след обилните дъждове. Toва съобщи за Радио „Фокус“ – Велико Търново кметът на Свищов Генчо Генчев. Той каза, че е започнало разчистването на наносите кал и падналите клоните. Комисия от местната администрация е започнала огледи на щетите по населените места. Предстои да се изготви доклад към Междуведомствената комисия по бедствия и аварии. Все още част от село Горна Студена е без ток. Екипите на електроразпределителното дружеството работят за отстраняване на авариите. Очаква се в рамките на днешния ден електрозахранването да бъде възстановено.\r\nГенчо Генчев съобщи, че в Овча могила водата се е оттеглила. Около 50 - 60 см е водният стълб в момента. „Няма да има необходимост да се предприемат по-сериозни действия. Евакуиране на хората щеше да се предприеме, ако валежите продължат. Имаше опасност от заливане на ниските части, но към момента дъждът спря и обстановката се нормализира“, посочи Генчо Генчев. Той съобщи, че към момента на територията на община Свищов няма затворени пътни участъци. Пътят към село Вардим е разчистен още снощи. Настилката е кална, но целият наличен ресурс на Общинско предприятие „Чистото“ работи по разчистването на пътищата. Мобилизирани са и всички кметовете на населените места в дейностите по разчистването.\r\nНадежда КРЪСТЕВА", "date": "2017-07-04", "title": "Велико Търново: Нормализира се обстановката в община Свищов след обилните дъждове"}
{"url": "http://www.focus-news.net/news/2017/07/04/2411814/v-sadebnata-palata-shte-se-provede-brifing-po-povod-neutralizirana-organizirana-prestapna-grupa-za-trafik-na-zheni-s-tsel-seksualna-eksploatatsiya.html", "text": "Днес, от 13.30 часа, в зала 2 на Съдебната палата в София (етаж 4), ще бъде даден брифинг по повод неутрализирана международна организирана престъпна група за трафик на жени с цел набиране, трафикиране и сексуална експлоатация на жени (повечето от български произход), пране на пари и т.н. с участието от българска страна на ГДБОП и Специализирана прокуратура. Това съобщиха от пресцентъра на Прокуратура на Република България. В брифинга ще участват Иван Гешев, административен ръководител на Специализирана прокуратура, Красимир Тренчев, заместник на ръководителя и наблюдаващ делото прокурор, Стоян Темелакиев, зам.-директор на ГДБОП.", "date": "2017-07-04", "title": "В Съдебната палата ще се проведе брифинг по повод неутрализирана организирана престъпна група за трафик на жени с цел сексуална експлоатация"}
{"url": "http://www.focus-news.net/news/2017/07/04/2411823/kzp-zabrani-na-kompaniya-za-potrebitelski-krediti-da-zabluzhdava-klientite-pri-otpuskaneto-na-bezlihveni-zaemi.html", "text": "„БНП Париба Пърсънъл Файненс” ЕАД е заблуждавала клиентите си, като е предлагала безлихвени потребителски кредити, но е премълчавала изискването за такса „ангажимент”, която дори прави заема по-скъп, отколкото при наличието на лихва по него. Тази нелоялна практика е забранена от Комисията за защита на потребителите (КЗП) със заповед, потвърдена от Върховния административен съд, съобщиха от пресцентъра на КЗП.   \r\nФинансовата институция е предоставяла заеми с 0% годишен лихвен процент за закупуване на различни стоки от търговски вериги. Потребителите обаче не са информирани своевременно, че за да бъде фиксиран лихвеният процент и то при условие, че годишната инфлация не надвишава 24%, трябва да заплатят такса „ангажимент”. Таксата се изчислява върху пълния размер на главницата, заплаща се разсрочено с всяка погасителна вноска и е дължима в остатъчния си размер при предсрочно погасяване на кредита. Тези обстоятелства са посочени едва в договора за отпускането на заема. По такъв начин кредиторът създава впечатлението, че няма допълнителни такси и лихви към главницата на кредита, като в същото време и с въвеждането на такса „ангажимент” не гарантира напълно фиксирането на нулевия лихвен процент. \r\nОказва се също, че при тази схема потребителят заплаща сума, която е по-висока от евентуално начислен лихвен процент. Например, кредит в размер на 3829,00 лв. за еднакъв период от време ще струва на потребителя 4518,22 лв. с 18% такса „ангажимент” и 4397,64 лв. с 18% годишен лихвен процент. \r\nОсвен това, според Закона за потребителския кредит, при предсрочно погасяване на заема, кредитополучателят дължи лихвите и разходите само за времето, в което е ползвал заема, но не и тези до края на срока на договора. А в разглеждания случай се предвижда потребителят да заплати цялата т. нар. такса „ангажимент”. \r\nСъвети към потребителите: \r\n- Преди да подпишете договор за кредит, проверете не само размера на лихвения процент и годишния процент на разходите, но и предвидените комисионни и такси на финансовата институция. \r\n- Информирайте се за срока на договора, размера, броя и периодичността на погасителните вноски.  \r\n- Изисквайте предварителна писмена информация с тези данни и прочетете внимателно договора и общите условия към него преди да положите подписа си.   \r\nПрепоръки към търговците: \r\n- Информирайте пълно и коректно клиентите си за отпусканите заеми. \r\n- Задължително предоставяйте т. нар. „Стандартен европейски формуляр”, който съдържа данни за вида, размера и стойността на кредита, както и лихвеният процент и годишният процент на разходите. \r\n- В преддоговорната информация опишете точно правата на клиента при упражняване правото му на отказ от заема или при предсрочно погасяване.", "date": "2017-07-04", "title": "КЗП забрани на компания за потребителски кредити да заблуждава клиентите при отпускането на „безлихвени” заеми"}
{"url": "http://www.focus-news.net/news/2017/07/04/2411819/pleven-sluzhiteli-na-rd-pbzn-sa-reagirali-na-66-signala-vav-vrazka-s-loshite-meteorologichni-usloviya-prez-izminaloto-denonoshtie.html", "text": "За периода от 3 юли 2017 година до 4 юли 2017 година служителите от РДПБЗН са участвали в 66 произшествия. Това съобщиха от ОДМВР - Плевен. Интензивният дъжд предизвика наводнявания в изби, мазета, приземни етажи и ключови кръстовища в населените места. Служителите отреагираха на десетки сигнали за паднали дървета и завирявания. Най-сериозно беше положението в Плевен и Левски. Екипи оказваха съдействие във всички единадесет общини на територията на областта. Инциденти са регистрирани в Кнежа, Червен бряг, Гулянци, Гиген, Брест, Ореховица, Брегаре, Дисевица, Подем, Комарево, Коиловци, Тръстеник, Буковлък, Върбица, Горталово, Къртожабене, Белене, Левски, Обнова, Никопол, Реселец, Ставерци. Временно беше спрян за движение на МПС пътя Плевен - Ловеч, поради преливане на язовир „Николаева – 5“. Днес от 8.00 часа е отворен път Плевен – Ловеч за движение на моторни-превозни средства. Няма постъпили сигнали за пострадали и бедстващи хора.", "date": "2017-07-04", "title": "Плевен: Служители на РД ПБЗН са реагирали на 66 сигнала във връзка с лошите метеорологични условия през изминалото денонощие"}
{"url": "http://www.focus-news.net/news/2017/07/04/2411824/sport-leonardo-bonuchi-se-otkaza-ot-barselona.html", "text": "Защитникът на Ювентус Леонардо Бонучи отказа да премине в испанския клуб Барселона, предава TMW.\r\nФутболистът от националния отбор на Италия ще остане в Серия А, след като е отклонил предложението на каталонците.\r\nИнтерес към Бонучи проявяват също и два английски отбора - Челси и Манчестър Сити. Договорът му с Ювентус обаче изтича през лятото на 2021 г.", "date": "2017-07-04", "title": "Спорт: Леонардо Бонучи се отказа от Барселона"}
{"url": "http://www.focus-news.net/news/2017/07/04/2411825/pregled-na-osnovnite-temi-vav-varnenskiya-pechat.html", "text": "„Паднало кръвно заради жегите вкарва в болница между 5 и 10 души на ден“ е заглавие от първа страница в днешния брой на варненския вестник „Черно море“. Средно между 5 и 10 души на ден минават през Спешния център на УМБАЛ „Света Марина“ във Варна заради проблеми с кръвното налягане в жегите. Това съобщи неговият началник д-р Илия Катранджиев в сутрешния блок на тв „Черно море“. Най-често топлото време предизвиква рязко падане на кръвното налягане и колабиране, поясни той. Обикновено пациентите се възстановят бързо след вливане на физиологичен разтвор, който оводнява тялото и нормализира функциите му. Сред пострадалите има и млади, и възрастни хора. Съветите на кардиолога за справяне с жегите са избягване излизането навън между 11 и 16 ч., носене на широки дрехи от естествени материи със светли тонове, консумация на поне 2 л течности на ден – вода, айрян, компоти, сок,  чай, газирано. Ледените напитки  обаче не са препоръчителни. През горещите летни дни трябва да се приема и по-лека храна – предимно риба, плодове и зеленчуци. „Изследват безплатно за сънна апнея“ е друго заглавие в броя. От 3 юли до края на ноември 300 жители на община Варна и прилежащите ѝ населени места – Казашко, Каменар, Тополи, Звездица и Константиново, със симптоми на хъркане и апноични паузи по време на сън ще имат безплатен достъп до акустична рино и фарингометрия. Изследванията ще се извършват във Функционалния кабинет от сертифицирани специалисти от Отделението по УНГ в МБАЛ „Св. Анна – Варна“, което разполага с най-високото – трето, ниво компетеност. Съвместната програма за безплатно изследване за сънна апнея на общината и МБАЛ „Света Анна“ се превръща в традиция, след като стартира пилотно през 2016 г. „Развиват детското въображение с „Ваканция в библиотеката“ е друга тема в изданието. За девета поредна година от РБ „Пенчо Славейков“ канят варненските ученици да прекарат част от своята ваканция в библиотеката. През целия месец юли ги очакват интересни занимания всеки вторник, сряда и четвъртък в отделите „Изкуство“ и „Детски и средношколски“. „Ваканция в библиотеката“ кани децата да творят и да се забавляват. Покрай тази инициатива се създават и доста приятелства. Много от участниците ни от предишните години вече знаят за нея и отново я очакват с нетърпение. Не само учениците, но и родителите приемат инициативата с голяма радост. Те си дават сметка колко е хубаво да заведеш детето си на място, където заниманията ще са изпълнени със смисъл и то ще получи удовлетворение от това, което прави“, отбеляза в студиото на сутрешния блок на телевизия „Черно море“ Кристиана Димчева – главен библиотекар в РБ „Пенчо Славейков“. „Варненци са в потрес: Кой разреши 20 минути заря в полунощ?“ е озаглавен седмичният коментар в седмичника „Народно дело Седмицата“. „Възмутени варненци се оплакаха пред редакцията ни от снощната заря. Тя „гръмна“ около полунощ миналата събота срещу неделя и продължи доста дълго – повече от 20 минути. „Кой разреши да се прави заря от 23:50 до 0:15 ч.? Доколкото знам, няма някакъв официален празник!“, ни писа бесен читател. Други хора също се оплакаха, че шумът ги е стреснал и се надяват на обяснение кой от общината и защо я е разрешил“, посочва авторът. „БСП предупреждава: Нова вълна от застрояване очаква „Владиславово“ е друго заглавие в седмичника. В Трети и Четвърти микрорайон на кв. „Владислав Варненчик“ се очаква да бъдат построени над 80 нови жилищни сгради в единия и около 120 в другия микрорайон. „Мисля, че трябва да се даде отпор на хората, които внасят подобен ПУП в публичното пространство. Това е пълно обезобразяване на квартала. Оставяме настрана как са върнати терените на частни собственици, така или иначе, те имат вече право да ги застрояват. Но нормално ли е общината да отнема само 10% от собствениците, а не 25%, както е по закон, за да има детски градини, училища, градинки, инфраструктура? Подписите, които сме събрали, са над 2000 в момента. На практика, всеки четвърти жител, който може да гласува, се е подписал. Като изключим децата, означава, че над 50% от имащите право са ни подкрепили. Силно се надявам, че районната администрация ще се съобрази с виждането на хората и ще вземе нужните мерки, за да не стане като в кв. „Чайка“, заяви Борислав Гуцанов на съвместна пресконференция между областното и градското ръководство на БСП. „Посланикът на Ирландия: Вървите по правилния път“, четем още в броя. Варна ще обменя полезни практики с Дъблин в областта на образованието, развитието на IT сектора, социализиране на пристанището и в други сфери на обществено икономическия живот. Това съобщи кметът Иван Портних след среща с извънредния и пълномощен посланик на Ирландия Н. П. Майкъл Форбс миналата седмица, допълва изданието.", "date": "2017-07-04", "title": "Преглед на основните теми във варненския печат"}
{"url": "http://www.focus-news.net/news/2017/07/04/2411822/v-tsentralata-na-bsp-za-balgariya-shte-se-provede-preskonferentsiya.html", "text": "От 12.30 часа в централата на „БСП за България“ на ул „Позитано” 20 ще се проведе пресконференция. Това съобщиха от НС на БСП.", "date": "2017-07-04", "title": "В централата на „БСП за България“ ще се проведе пресконференция"}
{"url": "http://www.focus-news.net/news/2017/07/04/2411818/varna-ekipi-na-rd-pbzn-sa-reagirali-na-13-signala-za-padnali-kloni-i-darveta-sled-snoshtnata-burya-otvodneno-e-izbeno-pomeshtenie-v-provadiya.html", "text": "Екипи на Регионална дирекция „Пожарна безопасност и защита на населението“ във Варна са реагирали на 13 сигнала за паднали клони и дървета след разразилата се буря през изминалата нощ. Това съобщиха за Радио „Фокус“ – Варна от ОДМВР – Варна. Всички сигнали за паднали клони и дървета са за територията на град Варна. От полицията уточниха, че за територията на Варна няма постъпили сигнали за наводнени обекти. Аварийни екипи са отводнявали избено помещение в Провадия. Няма данни за пострадали хора.\r\nМарияна ВАЛЕНТИНОВА", "date": "2017-07-04", "title": "Варна: Екипи на РД ПБЗН са реагирали на 13 сигнала за паднали клони и дървета след снощната буря, отводнено е избено помещение в Провадия"}
{"url": "http://www.focus-news.net/news/2017/07/04/2411828/ministar-nikolay-nankov-ogranichavame-dvizhenieto-na-tirove-po-magistralite-v-pikovite-letni-chasove.html", "text": "Почасово ще се ограничава движението на тирове по магистралите в най-натоварените, пикови часове, въз основа на анализа от трафик камерите и информацията за движение на леки автомобили. Предвижда се то да важи от този уикенд за различни часове. Това каза министърът на регионалното развитие и благоустройството Николай Нанков при участието си в предаването на БНТ „Денят започва“, съобщиха от пресцентъра на МРРБ. „В момента ограничението за АМ „Хемус“ е в интервала между 17.00 ч и 20.00 ч. в петък. По най-натоварения участък от АМ „Тракия“ – между София и Пловдив денонощно преминават над 30 000 автомобила и затова там вероятно ще бъде наложено сходно ограничение като по АМ „Хемус“. Натоварено е движението както по АМ „Тракия“, така и по „Струма“ и „Люлин“, и в събота между 10.00 ч и 14.00 часа. Ограничение ще има и в неделя след 16.00 часа, когато също има засилен трафик“, посочи Нанков. Той обясни, че ограничителен режим има и в момента, но не за всички магистрали. „Той ще бъде гъвкав, като ще позволи на навлязло в магистрален участък тежкотоварно превозно средство да продължи движението си, ако му остават 10-15 км, вместо да спира в аварийната лента, каквато е настоящата практика“, допълни Николай Нанков. Министърът посочи, че през утрешния ден ще се проведе последната среща с представители на превозвачите, с които се съгласува ограничаването на движението на тирове, въпреки че това не е задължително. Разговорите с тях са проява на добра воля, тъй като основната цел е превантивно да се осигури максимално облекчение в пиковите летни часове за българските граждани, които използват времето за своите отпуски и почивки. Според Нанков един от аргументите на превозвачите срещу ограничението е липсата на достатъчно паркинги, но такива има достатъчно по бензиностанции. Поехме ангажимент и основна цел в следващите година-две ще бъде увеличаването на тир-паркингите по основни, ключови направления по републиканската пътна мрежа. И в момента има такива, но ще ги увеличим, заяви той. „През този летен сезон ремонти по магистрала „Тракия“ няма да бъдат правени, за да не се затруднява движението по нея, коментира министърът. Тя може да се ползва като алтернативен маршрут и към северното Черноморие, като могат да се използват старопланинските проходи в източната част на България, които са ремонтирани с изключение Карнобат и Дюлински“, посочи министър Нанков. „Ще продължат ремонтите по част от АМ „Хемус“. Рехабилитацията на моста след тунел „Витиня“ трябва да приключи през месец август. До няколко дни ще приключи работата по дясната тръба на тунела, която също като вече ремонтираната дясна тръба на тунел „Ечемишка“ ще отговаря на всички европейски норми“, уточни той. „Мостовото съоръжение преди тунел „Витиня“ в посока София също е в тежко състояние и затова ремонт по него ще стартира след като завърши този на платното в посока Варна. То трябва е готово преди началото на зимния сезон. Ще се работи поетапно, според финансовите възможности, на база приоритизация на най-спешните, неотложни дейности по тунели и мостови съоръжения, тъй като ще извършваме ремонти и по останалите“, заяви Николай Нанков. Той допълни, че при наличен ресурс след края на летния сезон ще започне ремонт и на лявата тръба на тунел „Ечемишка“. Регионалният министър посочи, че е възможно приходи от тол системата да започнат да се генерират от края на следващата система, като тарифирането ще бъде на база на модел, който ще се прави паралелно с внедряването й.  „Ако КЗК се произнесе в кратък срок и решението й се потвърди, процедурата по избор на изпълнител може да продължи в кратък срок и в реалистичен план такъв може да бъде избран до края на тази година, стана ясно от думите на министъра. Седем месеца е срокът по задание за внедряване на системата, след което ще има 12-месечен срок за отстраняване на дефекти, ако има такива. Още през първата година след въвеждането на системата се очаква приходът от тежкотоварния трафик да бъде размер на около 500 млн. лв. Факт е, че България е най-евтина за транзитно преминаване страна в Европа, не само в ЕС, но тази несправедливост ще бъде оправена с въвеждането на тол-таксата“, посочи той. Николай Нанков коментира, че лекотоварните автомобили ще заплащат електронна винетка, като това няма да се отрази върху цената й. Ще има възможност да бъдат въведени еднодневни и тридневни винетки, като това зависи от моделирането на системата. Тол-таксите ще се формират и на база тегло на превозното средство, освен на база изминато разстояние. Предвижда се да могат да бъдат въведени и диференцирани ставки за времеви диапазон, какъвто е моделът Западна Европа. Затова в пикови часове, освен въведените рестрикции за тежкотоварните автомобили, ще бъдат въведени и по-скъпи ставки за преминаване, така че превозвачите да избират в коя част на денонощието и на календарния ден да се движат, обясни министърът.", "date": "2017-07-04", "title": "Министър Николай Нанков: Ограничаваме движението на тирове по магистралите в пиковите летни часове"}
{"url": "http://www.focus-news.net/news/2017/07/04/2411827/plovdiv-nad-150-voennosluzheshti-ot-68-ma-brigada-spetsialni-sili-poluchiha-pagoni-za-ofitseri-i-serzhanti.html", "text": "Над 150 военнослужещи от 68-ма бригада „Специални сили“ получиха пагони за офицери и сержанти, предаде репортер на Радио „Фокус“ - Пловдив. Церемонията започна в 9.00 часа в тренировъчния център на бригадата. Повишението в длъжност им връчи лично командирът на Специалните сили бригаден генерал Явор Матеев. В обръщението към военните той им пожела да пазят българската история и паметта, да съхраняват спомена за славните бойни победи на българската войска, както и да служат достойно на семействата и Родината си. В края на официалната церемония бяха връчени и 5 грамоти на военнослужещи във връзка с подготовката и провеждането на двустранното учение „Balkan Dagger“ на формированията от ССО на България и ССО на Гърция.\r\nПо този начин се постави началото на тържествената програма по случай празника на Пловдивския гарнизон – 4 юли. „Това е един от празниците, които и днес ни карат да се чувстваме горди, да се обръщаме към нашата национална идентичност и памет“, каза генерал Матеев.\r\nТази вечер, в 18.00 часа, за втора поредна година шествие на парадни блокове от основните формирования на гарнизона ще тръгне от площад „Съединение“ и ще стигне до площад „Централен“. В парада участват представители на 68-ма бригада „Специални сили“, 3 авиобаза „Граф Игнатиево“, 24 вертолетна база „Крумово“, 110 Логистичен полк и 91 Инженерен батальон. След това пловдивският митрополит Николай ще отслужи  заупокойна молитва пред Паметника на военнослужещите, доблестно изпълнили дълга  си, известен като паметника на „Гюро Михайлов“. Вечерта ще има тържествена заря-проверка на площад Централен. Поканени са зам.-председателя на 44 НС Цвета Караянчева, вицепремиера и министър на отбраната Красимир Каракачанов, началника на отбраната, депутати и ветерани-командири на бившата Втора българска армия с щаб в Пловдив.\r\nКристиян ГАРОВ", "date": "2017-07-04", "title": "Пловдив: Над 150 военнослужещи от 68-ма бригада „Специални сили“ получиха пагони за офицери и сержанти"}
{"url": "http://www.focus-news.net/news/2017/07/04/2411829/varna-okrazhnata-prokuratura-protestira-razmera-na-nakazanieto-na-80-godishen-mazh-prichinil-smartta-na-sestra-si-v-patnotransportno-proizshestvie.html", "text": "Окръжната прокуратура във Варна протестира размера на наложеното наказание от състав на Варненския окръжен съд на 80-годишния Георги Г., който причинил смъртта на сестра си в пътнотранспортно произшествие. Това съобщиха от пресцентъра на Апелативна прокуратура - Варна. Протестът е внесен в Апелативния съд във Варна. За престъплението Окръжният съд във Варна признал за виновен Георги Г. и му наложил наказание 1 година лишаване от свобода с 3-годишен изпитателен срок, като приел, че са налице изключителни смекчаващи вината обстоятелства. Подсъдимият бил лишен и от право да управлява МПС.\r\nОкръжната прокуратура счита присъдата за неправилна и несправедлива. В пледоарията си по същество представителят на обвинението поискал наказание лишаване от свобода в предвидения минимален размер от 2 години, доколкото по делото не са събрани доказателства, които да наложат определяне на наказанието на Георги Г. под предвидения законов минимум.  В протеста на Окръжната прокуратура във Варна се иска увеличаване размера на наказанието. \r\nНа 30 октомври 2016 г. около 11.00 часа подсъдимият заедно със сестра си и нейния син тръгнали към гробищния парк във Варна. На улицата 80-годишният шофьор предприел маневра наляво, за да се включи в движението по бул. „Трети март“. Така отнел предимство на движещ се направо автомобил. \r\nПри сблъсъка между двете коли управляваният от подсъдимия автомобил се занесъл странично. Отворил се капакът на багажника и оттам изпаднала на пътното платно сестра му, която пътувала на задната седалка. Пострадалата  била отведена в болница, но въпреки проведеното лечение 13 дни по-късно починала от получената тежка черепно-мозъчна травма.\r\nИзготвените и приложени по делото химически експертизи показали, че нито подсъдимият, нито другият участник в пътнотранспортното произшествие са употребили алкохол. 80-годишният Георги Г. е с чисто съдебно минало и няма предходни нарушения на правилата за движение по пътищата.", "date": "2017-07-04", "title": "Варна: Окръжната прокуратура протестира размера на наказанието на 80-годишен мъж, причинил смъртта на сестра си в пътнотранспортно произшествие"}
{"url": "http://www.focus-news.net/news/2017/07/04/2411833/gazeta-express-bivsh-komandir-na-aok-obvinen-vav-voenni-prestapleniya-be-opravdan-i-osvoboden-ot-zatvora.html", "text": "Бившият командир от Армията за освобождение на Косово (АОК) и кмет на Скендерай, Сами Луштаку, бе освободен от затвора „Гердок“ в Подуево, след като Върховният съд на най-младата държава на Балканите го оправда по обвинения във военни престъпления, съобщава прищинският вестник Gazeta Express.\r\nЛуштаку бе задържан, след като Основният съд в Митровица го призна за виновен за военни престъпления срещу цивилното население, извършено по време на войната в Косово през 1998-1999 г. Върховният съд по-късно смекчи присъдата си от 12 г. на седем години лишаване от свобода. Неговият защитник обжалва присъдата пред Върховния съд, който най-накрая оправда Луштаку по всички повдигнати обвинения. \r\nВ първи изявления за медиите след излизането на свобода Луштаку изрази съжаление, че някогашните му „братя по оръжие“ остават зад решетките.  Присъдата срещу него бе издадена от международни съдии за участие в т.нар. \"Група Дреница\" – криминална организация, замесена в убийства, побои, трафик на органи и други криминални деяния в края на 90-те години на миналия век..Тереза Герова", "date": "2017-07-04", "title": "Gazeta Express: Бивш командир на АОК, обвинен във военни престъпления, бе оправдан и освободен от затвора"}
{"url": "http://www.focus-news.net/news/2017/07/04/2411834/lovech-nay-golyamo-kolichestvo-valezhi-v-oblastta-prez-izminaloto-denonoshtie-e-izmereno-v-apriltsi-77-lkv-m.html", "text": "Най-голямо количество валежи в областта през изминалото денонощие е измерено в Априлци - 77 л/кв. м. Това съобщиха за Радио „Фокус“ – Велико Търново от Хидрометеорологичната станция в Ловеч. В Ловеч са паднали 39 л/кв. метър. В Троян и Борима количеството дъжд е 68 л/кв. м. В Тетевен количеството на валежите е 59л/кв. м, в Рибарица – 50 л/кв. м, в Шипково – 54 л/кв. м и в Чифлик – 67 л/кв. м. През изминалото денонощие не са отчетени градушки. Температурата на въздуха е спаднала от 40.5 градуса, измерена на 2 юли, на 16.7 градуса, измерена тази сутрин. Не е измерено сериозно показване на речните нива. Реките са под 1 метър, което е далеч под критичните стойности.\r\nНадежда КРЪСТЕВА", "date": "2017-07-04", "title": "Ловеч: Най-голямо количество валежи в областта през изминалото денонощие е измерено в Априлци - 77 л/кв. м"}
{"url": "http://www.focus-news.net/news/2017/07/04/2411816/oblastniyat-upravitel-miroslav-petrov-obstanovkata-v-plevensko-se-normalizira-zapochva-opisvane-na-shtetite.html", "text": "Обстановката в област Плевен се нормализира. Това каза за Агенция „Фокус“ областният управител на Плевен Мирослав Петров.  „Обстановката се нормализира. „Към 08.00 часа сутринта отворихме пътя Плевен-Ловеч. Критична беше ситуацията с яз. „Николаево 5“, при който има дига, която подгизва отдолу. След огледа на експерти се оказа, че нещата са по-спокойни“, заяви Петров \r\n„Подадени са 80 сигнала по линия на ЧЕЗ, за електрозахранването. 8 далекопровода бяха скъсани от вятъра и градушката са възстановени. Към 19.00 часа в понеделник в цялата област електрозахранването е било нормално“, допълни той\r\n„Остават щетите, които от днес започнаха да се описват. Имаме работни срещи с кметовете на общините Левски и Долна Митрополия. В Левски са нанесени по покривните конструкция от градушките, счупени са стъкла. В Долна Митрополия, по точно в град Тръстеник, е нанесена щета на инфраструктурата – изнесена асфалтова настилка в центъра на града. Пътят в района на община Долна Митрополия, Подем-Комарево е отворен. Ореховица-Брегаре също е отворен“, коментира областният управител. Мирослав Петров уточни, че започват възстановителни работи по почистване и изнасяне на наноси по пътната настилка. \r\n„Кметът на Плевен Георг Спартански трябва да вземе решение дали да бъде отменено частичното бедственото положение. За момента няма официална заповед, според мен вече може да бъде отменено, ситуацията вече не е критична. Това е на база докладите на институциите“, обясни Петров", "date": "2017-07-04", "title": "Областният управител Мирослав Петров: Обстановката в Плевенско се нормализира, започва описване на щетите"}
{"url": "http://www.focus-news.net/news/2017/07/04/2411837/prezidentat-rumen-radev-ministar-nikolay-nenchev-prizemi-aviatsiyata-na-zemyata.html", "text": "Министър Ненчев „приземи“ авиацията на земята. Всеки един самолет в момента, това започна от лятото на 2015 година, повтори се и през 2016, лети със удължени агрегати от дежурно техническата ставка. Това противоречи на всякакви технически и технологични норми. Това каза държавният глава Румен Радев пред журналисти пред Съдебната палата във връзка с делото срещу бившия министър на отбраната Николай Ненчев, предаде репортер на Агенция „Фокус“. „Категорично Николай Ненчев се провали с Полша, той успя да издейства само един договор за ремонт на 6 двигателя“, заяви той. „Големият договор за интегрирана логистична поддръжка, който трябваше да сключи и за който го предупреждавах, че ще бъде много дълъг и сложен, може би невъзможен. За него министър Ненчев се хвърли към него слепешката“, посочи Румен Радев. „Това е неговата Одисея, той категорично „катастрофира“ с Полша, в същото време отряза доставките от Русия. Накрая авиацията изпадна в пълен колапс“, коментира той. „Има моя докладна записка, след като се върнах от Полша в началото на 2014 година, по времето, когато министър беше г-н Ангел Найденов. Имаше съвсем друга цел тази визита- да изследваме възможностите на Полша и Словакия за модернизация на МИГ-29“, обясни държавният глава.  „В тази докладна ясно съм казал, че Полша има потенциал да поддържа и нашите самолети, но това трябва да се изследва и да се провери. Ако има възможност за диверсификация да я използваме“, уточни Румен Радев. „Винаги съм твърдял 3 основни неща към министър Ненчев в много документи. Първо незабавен договор с „РСК МиГ“ за спасяване на нашата изтребителна авиация, така че да не останем на земята. Второ, в средносрочен план търсене на възможности за диверсификация на доставки и услуги с Полша. Трето, в стратегически план, доставка на нов самолет“, заяви президентът. „Препоръчах незабавно сключване на договор с „РСК МиГ“, за да оцелее авиацията, това министър Ненчев не го изпълни. Второ, да търсим диверсификация, което е нормално, за част от услугите с Полша, което министър Ненчев не успя да направи“, каза още той.", "date": "2017-07-04", "title": "Президентът Румен Радев: Министър Николай Ненчев „приземи“ авиацията на земята"}
{"url": "http://www.focus-news.net/news/2017/07/04/2411821/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете за продължаващите ремонтните дейности по укрепване на свлачищните процеси в община Пещера. Към момента ремонт тече и по пътя за летовище „Свети Константин“, където също има свлачищни процеси. Той трябва да приключи до края на лятото. Продължава да се следи ситуацията и със свлачището на ул. „Ангел Калоянов“ в Пещера. Повече ще научим от Николай Зайчев, кмет на Община Пещера. Дирекция „Европейски фондове, стратегическо планиране и обществени поръчки“ към Община Пещера отчете пред местния Общински съвет своята дейност по усвояването на средства по проекти. По темата ще чуете коментар на Веселин Джелатов, директор на дирекцията. В Пещера отговори врати и най-новата детска градина „Иглика“, която разкрива две яслени групи и реализира интересни летни инициативи за малчуганите. Повече ще ни разкаже Катя Грозева, директор на детското заведение. Телефоните за връзка със студиото са 0885 606692 и 034 420020.", "date": "2017-07-04", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/07/04/2411826/afp-katar-shte-uvelichi-s-30-dobiva-na-priroden-gaz.html", "text": "На фона на натиска, упражняван от държавите в Персийския залив, във вторник Катар обяви плановете си за увеличаване на производството на природен газ с 30 % през следващите няколко години, предава AFP.\r\nДиректорът на „Катар Петролиум“ заяви в рамките на пресконференция, че до 2024 г. емирството възнамерява да увеличи производството до 100 млн. тона природен газ годишно.Тереза Герова", "date": "2017-07-04", "title": "AFP: Катар ще увеличи с 30 % добива на природен газ"}
{"url": "http://www.focus-news.net/news/2017/07/04/2411840/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Бившият командир от Армията за освобождение на Косово (АОК) и кмет на Скендерай, Сами Луштаку, бе освободен от затвора „Гердок“ в Подуево, след като Върховният съд на най-младата държава на Балканите го оправда по обвинения във военни престъпления, съобщава прищинският вестник Gazeta Express.\r\nЛуштаку бе задържан, след като Основният съд в Митровица го призна за виновен за военни престъпления срещу цивилното население, извършено по време на войната в Косово през 1998-1999 г. Върховният съд по-късно смекчи присъдата си от 12 г. на седем години лишаване от свобода. Неговият защитник обжалва присъдата пред Върховния съд, който най-накрая оправда Луштаку по всички повдигнати обвинения. \r\nВ първи изявления за медиите след излизането на свобода Луштаку изрази съжаление, че някогашните му „братя по оръжие“ остават зад решетките.  Присъдата срещу него бе издадена от международни съдии за участие в т.нар. \"Група Дреница\" – криминална организация, замесена в убийства, побои, трафик на органи и други криминални деяния в края на 90-те години на миналия век.\r\n*** Гръцката брегова охрана е открила предупредителен огън срещу товарен кораб, плаващ под турски флаг край егейския остров Родос, съобщава електронното издание Ekathimerini. Инцидентът се е случил в понеделник. Предполага се, че плавателният съд е превозвал наркотици.\r\nСъгласно разпространените данни, огънят е открит, след като товарният кораб не е отговорил на многобройните призиви, отправени от бреговата охрана на Гърция. Ситуацията се е нормализирала, когато плавателният съд е навлязъл в турски териториални води. \r\nТелевизионният канал CNN Turk предаде, че гръцката брегова охрана е открила огън, след като съдът с турски флаг е отказал да изпълни инструкциите да се прибере в пристанището на Родос за проверка.\r\nИнцидентът се случи на фона преговорите на високо равнище за Кипър в швейцарския курорт Кран-Монтана, които навлязоха във втора седмица. На дневен ред в обсъжданията е спорният въпроса за сигурността на разделения от десетилетия остров.\r\n*** Ако Сърбия бъде принудена да избира между по-тесни връзки с Русия и членството в Европейския съюз, тя ще вземе решение в подкрепа на второто. Това увери новият министър-председател в Белград  Ана Бърнабич в интервю за американската агенция Bloomberg, пише скопското електронно издание „Локално“.\r\nБърнабич подчерта отново, че като премиер ще продължи политиката на своя предшественик на поста - Александър Вучич, настоящ президент на страната. \r\n„ЕС е мястото, където отиваме“, увери Бърнабич, първата жена, при това с хомосексуална ориентация, която пое управлението в Белград.\r\n„Имаме емоционална връзка с Русия заради традициите, културата и вярата\", обясни Бърнабич, допълвайки, че голяма част от сърбите възприемат Руия като „брат, като наш покровител“. \r\nСпоред нея, тези чувства не може да бъдат пренебрегнати. „Но нашият стратегически път е ЕС“, категорична бе Бърнабич.\r\n***", "date": "2017-07-04", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/07/04/2411838/plovdiv-gradushka-e-unishtozhila-nad-80-ot-selskostopanskite-nasazhdeniya-v-karlovskite-sela-bogdan-pevtsite-i-iganovo.html", "text": "Градушка е унищожила над 80% от селскостопанските насаждения в карловските села Богдан, Певците и Иганово. Това съобщиха за Радио „Фокус” - Пловдив кметовете на населените места. Природната стихия ги е връхлетяла около обяд вчера, а едрите колкото орех зърна са падали в продължение на 10 - 15 минути. „В село Богдан земеделската продукция е ликвидирана на 85%, има счупени стъкла на автомобили, по-леките покривни конструкции са изпочупени и пробити”, каза кметът на селото Христо Иванов. Има наноси от пясъци от обилните води, потекли по улиците. По думите на кмета хората там нямат застраховки, а много от тях разчитат единствено на тази продукции. „Има и по-крупни земевладелци, които твърдят, че продукцията им е ликвидирана“, каза кметът. По думите му близо 8 години в село Богдан не е падала градушка.\r\nВ село Иганово пораженията са над 70%. Според кмета Павел Павлов след градушката е имало силен вятър и буря, които са довършили картината. Има много изпочупени дървета. Няма оплаквания за пострадали покриви и стъкла на къщи, но оранжериите са изпочупени. И там градушката е била едра колкото орех и е продължила около 10 минути. Нанесени са щети най-вече по розовите и лозови насаждения. „При розите сега е времето, когато избиват филизи и не се знае как това ще се отрази на реколтата. Лозите са провиснали, счупени. Ще започне гниене и няма да има добра реколта”, каза кметът Павлов.\r\nВ момента кметовете внасят докладите си за пораженията в общината, където трябва да се създаде комисия, която да ги опише.\r\nЦветана ТОНЧЕВА", "date": "2017-07-04", "title": "Пловдив: Градушка е унищожила над 80% от селскостопанските насаждения в карловските села Богдан, Певците и Иганово"}
{"url": "http://www.focus-news.net/news/2017/07/04/2411839/obshtinskite-savetnitsi-ot-bsp-v-sofiya-shte-podkrepyat-protesta-v-zashtita-na-pametnika-1300-godini-balgariya.html", "text": "Общинските съветници от БСП в София ще подкрепят гражданите и ще се включат в третия протест за запазването и възстановяването на паметника „1300 години България“. Това съобщиха от пресцентъра на БСП - София. Събитието ще се състои днес, от 18.00 часа, в парка пред НДК.\r\nЗащитниците на паметника настояват да бъде възстановен така, както е изглеждал вместо да бъде разрушен. Сред поддръжниците на идеята за запазване на паметника е големият български художник акад. Светлин Русев. В подкрепа на запазването на паметника се обявиха и Съюзът на българските архитекти и Съюзът на българските художници.\r\nСпоред лидерът на БСП – София и председател на групата на социалистите в СОС Калоян Паргов крайно време е да разберем, че не е нужно да разрушаваме един паметник, за да изградим друг. Има разумно решение, без да се налага разрушаване. Напълно е възможно в пространството пред НДК, освен монумента \"1300 години България\", да намерят място и паметните плочи на Първи и Шести пехотен полк.\r\n„Само така ще сложим край на този конфликт и ще продължим напред! Това ще е пример за единение. Къде ще му излезе краят, ако продължим да обричаме поколенията на постоянно противопоставяне“, категоричен е Паргов.", "date": "2017-07-04", "title": "Общинските съветници от БСП в София ще подкрепят протеста в защита на паметника „1300 години България“"}
{"url": "http://www.focus-news.net/news/2017/07/04/2411842/pregled-na-osnovnite-temi-v-pazardzhishkiya-pechat.html", "text": "Вестник „Знаме“ излиза с водещо заглавие днес „Хакери точат десетки хиляди левове от наши фирми“. Бизнесмени и държавни учреждения не искат и да погледнат услугата „електронен подпис” заради удари на хакери в последните две години. В прокуратурата са образувани три подобни дела срещу неизвестен извършител и няма изгледи да се доведат до обвинителен акт. Ужилените са се простили с десетки хиляди левове следствие на неразрешени от тях платежни операции. Те са се обърнали и към съда, за да бъдат компенсирани от банките, но поне засега удрят на камък. Фрапиращ е случаят с държавна фирма, от чиито сметки са изтеглени близо 65 хиляди лева. „Село си избра кметица“, научаваме от изданието. На частичните избори за кмет на 2 юли вота спечели Христина Венчева от ГЕРБ. Тя събра 361 гласа от гласувалите 532-ма избиратели. Опонентът й от БСП Любен Христов спечели доверието на 150 гласоподаватели. Изборната активност в неделния ден бе 73.68%. Недействителните бюлетини са 19. Право на глас по избирателен списък имаха 722 жители на селото. „Съдят областната болница за 1,5 милиона лева, тя май ще си ги спести“, информира от втора страница вестникът. Окръжният съд отхвърли иск на дружеството със специална инвестиционна цел „Фонд за енергетика и енергийни икономии – ФЕИИ“ срещу МБАЛ „Пазарджик” АД за плащане на 542 965.32 лева, представляваща частична претенция от 1 млн. 402 хил. 660 лева, както и заплащане на сумата от 43437 лева като частична претенция от 112 213 лева неустойка за забава. Претенцията е по договор за цесия от 26 април 2012 г., сключен между настоящия концесионер. Фондът изкупил част от взиманията на цедента по сключен от акционерното дружество договор от 13 юни 2011 г. за изпълнение на инженеринг за енергоефективни мероприятия с гарантиран резултат за сградата на болницата, както и за съпътстващи ремонтни работи.\r\nВестник „Пазарджишка Марица“ излиза на първа страница с водещ материал „Тарикати мамят с транспорта на животни“. Бъдете внимателни при избор на услугата „транспортиране на животни“ по обяви, с които е залят интернет. Често такава или не се осъществява, или се извършва нерегламентирано и много потребители остават из- лъгани, включително и финансово. От БАБХ информират, че всеки директор на съответната областна дирекция по безопасност на храните, на чиято територия се намира седалището на превозвача, издава удостоверение на водачи на транспортни средства, в които се превозват животни, както и на придружители на животни при транспортиране. „Мъж загина след удар в билборд на АМ „Тракия“, научаваме от изданието. 49-годишен мъж от пазарджишко село е починал в неделя, след като се е ударил с „Опела“ си в билборд на АМ „Тракия“. Катастрофата е станала около 8.50 ч. в района на 113-и километър на магистралата в посока Бургас. Шофьорът е бил откаран в Университетска болница „Свети Георги“ в Пловдив, където обаче не са могли да се преборят за живота му. Смъртта е настъпила вследствие на голяма кръвозагуба, черепно-мозъчни травми и увреждания на вътрешните органи. Причините за произшествието се изясняват от служителите в сектор „Пътна полиция“ на Областна дирекция на МВР – Пловдив в рамките на образувано досъдебно производство.\r\n„Само един случай на морбили за седмица“, става ясно от материал на втора страница на вестника. Само един случай на морбили е регистриран в област Пазарджик в седмицата 26 юни – 2 юли. Това става ясно от информацията за регистрирани заразни болести по области, публикувана в редовния бюлетин на Националния център по обществено здраве и анализи. Също един случай на новозаболял от морбили е регистриран в Пловдив. Никъде другаде в страната няма нови болни. Изводът е, че здравните власти както на национално, така и на местно ниво, успяха да се справят с огнищата на морбили, появили се в Пловдив, Пазарджик и Монтана и дано за дълго време забравим за съществуването на този опасен вид шарка.", "date": "2017-07-04", "title": "Преглед на основните теми в пазарджишкия печат"}
{"url": "http://www.focus-news.net/news/2017/07/04/2411841/ministarat-na-otbranata-krasimir-karakachanov-i-nachalnikat-na-otbranata-general-leytenant-andrey-botsev-shte-prisastvat-na-praznika-na-garnizon-plovdiv.html", "text": "Министърът на отбраната Красимир Каракачанов и началникът на отбраната генерал-лейтенант Андрей Боцев ще присъстват на празника на гарнизон Пловдив днес. Това съобщиха от пресцентъра на Министерство на отбраната. Бойният празник на поделенията от Пловдивския гарнизон има богата история от годините преди 1945 г., а сега ще се чества за втора поредна година след възраждането на традицията по неговото отбелязване. Празникът на гарнизона на 4 юли ще честват военнослужещи и служители от 68-ма бригада „Специални сили“, 3-та авиобаза „Граф Игнатиево“, 24-та авиобаза „Крумово“, 110-ти Логистичен полк и 91-и Инженерен батальон, Втора зона за управление и наблюдение, Регионална служба „Военна полиция“, ВМА – Пловдив, Военен съд и Военна прокуратура, Военното окръжие и други по-малки формирования.\r\nПрограмата предвижда от 18.00 часа празнично шествие на представителни блокове на военни формирования, поднасяне на венци и цветя пред Паметника на военнослужещите, достойно изпълнили воинския си дълг и заупокойна молитва. От 19.00 часа на площад „Централен“ ще има празничен концерт, а от 21.15 часа тържествена проверка (заря).", "date": "2017-07-04", "title": "Министърът на отбраната Красимир Каракачанов и началникът на отбраната генерал-лейтенант Андрей Боцев ще присъстват на празника на гарнизон Пловдив"}
{"url": "http://www.focus-news.net/news/2017/07/04/2411846/neli-petkova-obshtina-kyustendil-obshtinata-se-vslushva-v-izrazenoto-mnenie-na-mladite-hora-uchastnitsi-v-testa-za-otpuskane-na-stipendii.html", "text": "Община Кюстендил се вслушва в изразеното мнение на младите хора, участници в теста за отпускане на стипендии. Това каза пред журналисти Нели Петкова, директор на Дирекция „Култура, образование, младежки дейности и спорт” към Община Кюстендил, предаде репортер на Радио „Фокус” – Кюстендил. По думите на Нели Петкова тестът има две страни. Първата страна е учениците да се явят и да покажат своето лично отношение към наболели проблеми в обществото, да покажат и да отстояват своята гражданска позиция. „Четейки писмените работи, Община Кюстендил си прави изводи за нагласите на младото поколение. Те са млади, но техните мозъци не са обременени и дават прекрасни идеи”, каза Нели Петкова.\r\nВенцеслав ИЛЧЕВ", "date": "2017-07-04", "title": "Нели Петкова, Община Кюстендил: Общината се вслушва в изразеното мнение на младите хора, участници в теста за отпускане на стипендии"}
{"url": "http://www.focus-news.net/news/2017/07/04/2411835/yambol-34-200-kasa-kontrabandni-tsigari-sa-izzeti-ot-taynitsi-na-tri-tovarni-avtomobila-na-mitnicheski-punkt-lesovo.html", "text": "34 200 къса, или 1710 кутии, контрабандни цигари иззеха митнически служители на Митнически пункт \"Лесово\" от тайници на три товарни автомобила, влизащи в страната от Турция, съобщиха от Агенция „Митници“. Контрабандните цигари са открити при съвместни проверки на митнически мобилни групи и дежурните митнически служители на пункта през последните три дни.\r\nНа 3 юли 2017 г. митническите служители извършват щателна митническа проверка на влизащ в страната от Турция товарен автомобил, управляван от ирански гражданин. Шофьорът е заявил, че камионът е празен и не внася нищо за деклариране. При извършената проверка с рентгенова апаратура, митническите служители откриват подозрителни индикации. При последвалата физическа проверка на камиона митническите служители откриват 21 800 къса (1090 кутии) цигари с марка „Victory Slims Deluxe“ без български акцизен бандерол, укрити в стените по цялата дължина на ремаркето, под брезента. Други 5 200 къса /260 кутии/ цигари без акцизен бандерол от същата търговска марка са открити на 2 юли 2017 г. при съвместна проверка с митническа мобилна група, също на камион, управляван от ирански гражданин. Още 7200 къса /360 кутии/ цигари без акцизен бандерол с търговски марки „MM“, „Davidoff“, „Golden Gate“ и „American Legend“ са открити на 1 юли 2017 г. в пригодени за тайници кухини под товарното помещение и в шофьорската кабина на влизащ в страната от Турция товарен автомобил, управляван от турски гражданин. Контрабандните общо 1710 кутии цигари са иззети. Срещу тримата нарушители са съставени актове по Закона за митниците.", "date": "2017-07-04", "title": "Ямбол: 34 200 къса контрабандни цигари са иззети от тайници на три товарни автомобила на Митнически пункт \"Лесово\""}
{"url": "http://www.focus-news.net/news/2017/07/04/2411832/kyustendil-60-uchenitsi-se-vklyuchiha-v-testa-za-otpuskane-na-obshtinski-stipendii.html", "text": "60 ученици се включиха в теста за отпускане на общински стипендии в Кюстендил, предаде репортер на Радио „Фокус” – Кюстендил. Тестът се провежда за шеста поредна година, домакин е Първо основно училище „Св. св. Кирил и Методий” – Кюстендил. Учениците са разделени в две възрастови групи. В първата група темата на задачата е свързана с опазване чистота на въздуха. Тя е формулирана така: „Общината в Кюстендил иска да вземе мерки за подобряване на качеството на въздуха в града и на здравето на гражданите. Като основен замърсител са идентифицирани старите коли в експлоатация над 10 години и колите без катализатори. Поради тази причина се предлага да бъде забранен достъпът на такива автомобили до територията на града, за облекчение на собствениците на такива коли на основните входящи пътища, непосредствено преди града, ще бъдат изградени безплатни буферни паркинги за старите автомобили и от тях ще бъде осигурен редовен градски транспорт. Ще подкрепите ли въвеждането на такава мярка в града? Аргументирайте позицията си „за” или „против” въвеждане на забрана за движение на стари коли в града, с цел опазване на чистотата на въздуха”. \r\nТемата за есе е свързана с училището и това, което младите хора харесват в него и това, което искат да се промени. Във втората възрастова група задачата е формулирана по следния начин: „След провеждане на окончателните тестове в края на учебната година, ваш преподавател ви дава плик с името и с оценката ви, която счита, че отразява обективно вашите знания. Преподавателят е известен с обективното си и с безпристрастно отношение към учениците, има висок авторитет сред тях. След това той предлага на всички, ако желаят да променят оценката си с една единица нагоре или надолу или да я запазят. При това никой не трябва да дава каквито е да е било причини за това. Решението няма да има каквито и да е последици в бъдеще, ще остане анонимно в запечатан плик. Как бихте постъпили в тази ситуация и защо? Как бихте реагирали, ако разберете, че ваш близък приятел е поискал оценката да бъде повишена с една единица?”. Темата за есе е свързана с това, което учениците харесват в своя град, както и това, което искат да се промени. Времето за писане е един час и половина.\r\nВенцеслав ИЛЧЕВ", "date": "2017-07-04", "title": "Кюстендил: 60 ученици се включиха в теста за отпускане на общински стипендии"}
{"url": "http://www.focus-news.net/news/2017/07/04/2411830/pazardzhik-okrazhniyat-sad-zapochna-zasedanieto-po-delata-za-ekstraditsiya-na-7-te-zadarzhani-ot-selo-semchinovo-za-uchastie-v-organizirana-prestapna-grupa-i-trafik-na-hora.html", "text": "Окръжният съд в Пазарджик започна гледането на делата по Закона за екстрадиция и европейската заповед за арест срещу 7-те задържани от с. Семчиново, предаде репортер на Радио „Фокус“ – Пазарджик. Двама от тях – Иван Димитров и Темелко Ангелов дадоха съгласие доброволно да бъдат предадени на испанските власти. Те не се отказаха от посочения в закона принцип на особеността, съгласно който могат да бъдат съдени само за посочените в Европейската заповед за арест от Испания престъпления. При отказ те могат да бъдат съдени и за други престъпления. Прокурорът по делото представи допълнителни информация по ЕЗА, получена по факс от Испания, от Следствен съд 5 от град Марбеля. Прокурорът поиска гаранция от държавата, в която ще бъде изпратено и съдено лицето, че след приключване на делото, то ще бъде изпратено на български ГКПП, за да изтърпи наказанието си в България, ако е получило осъдителна присъда. Съдът отложи делото за 13 юли от 9.30 и 9.45 часа за двамата подсъдими. Съдебното заседание продължава с гледане на делата срещу останалите петима задържани.\r\nВаня НИКОЛОВА", "date": "2017-07-04", "title": "Пазарджик: Окръжният съд започна заседанието по делата за екстрадиция на 7-те задържани от село Семчиново за участие в организирана престъпна група и трафик на хора"}
{"url": "http://www.focus-news.net/news/2017/07/04/2411836/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В разгара на лятото Община Свищов за поредна година организира уроци по плуване за най-малките си жители. Те се провеждат в едни от плувните комплекси в града, под ръководството на обучен учител. В тях мога да се включат всички деца и младежи от училищата в региона. В тазседмичното издание на предаването „Добре дошли в Свищов“ на Радио „Фокус“ – Велико Търново ще Ви запознаем с възможностите, които местата администрация осигурява на бъдещите и настоящи спортисти. Освен, че има подходяща материална база, Общината отпуска безвъзмездно и средства от своя бюджет за подпомагане на различните спорни клубове в града. Повече ще ни разкаже зам.-кметът на Община Свищов Борислав Замфиров. Във втората част на предаването пък ще Ви представим програмата, която Градската библиотека в крайдунавския град е подготвила за летните месеци. Тя е изпълнена с различни занимания за най-малките читатели, с които ще ни запознае библиотекарят Руско Русков. Телефонът за връзка със студиото е 0885 303 375.", "date": "2017-07-04", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/07/04/2411848/gabrovo-bez-voda-shte-badat-edin-kvartal-na-grada-i-dve-sela-ot-oblastta.html", "text": "Без вода ще бъдат две села и един квартал в Габрово. Това съобщиха за Радио „Фокус“ – Велико Търново от водоснабдителното дружество. С нарушено водоподаване до 17.00 часа ще кв. \"Бойката\", с. Гъбене и част от с. Боженци. Причината е извършване на ремонтни дейности. От дружеството се извинявaт зa пpичинeнитe нeyдoбcтвa и уверяват, че пpи възмoжнocт вoдoпoдaвaнeтo щe бъдe възcтaнoвeнo пo-paнo.\r\nНадежда КРЪСТЕВА", "date": "2017-07-04", "title": "Габрово: Без вода ще бъдат един квартал на града и две села от областта"}
{"url": "http://www.focus-news.net/news/2017/07/04/2411850/veliko-tarnovo-s-22-sm-se-e-povishilo-nivoto-na-reka-dunav-kray-svishtov.html", "text": "С 22 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 108 см. Температурата на водата e 24.9 градуса. Днес до обяд в източните райони от участъка все още са възможни превалявания. След пладне облачността и там ще се разкъса и намалее и ще е предимно слънчево. В западната част ще духа слаб западен вятър, а в източната – умерен от север. Максималните температури ще са между 24° и 27°. През нощта ще бъде предимно ясно, а утре – предимно слънчево. Ще е почти тихо. Максималните температури ще са между 27° и 29°.", "date": "2017-07-04", "title": "Велико Търново: С 22 см се е повишило нивото на река Дунав край Свищов"}
{"url": "http://www.focus-news.net/news/2017/07/04/2411806/emsc-novo-zemetresenie-razlyulya-makedoniya-sas-sila-ot-37-po-rihter.html", "text": "Серията земетресения в Македония продължава – в 6.36 часа (местно време) във вторник сутрин в страната е регистриран пореден трус със сила от 3,7 по скалата на Рихтер, сочи справка на на интернет страницата на Европейския средиземноморски сеизмологичен център (EMSC).\r\nЕпицентър на труса е на 101 км южно от столицата Скопие и на седем километра северно от Ресен, с дълбочина от два километра. \r\nНяколко земетресения с различна интензивност бяха усетени и в рамките на нощта срещу вторник.\r\nТрус със сила от 2,6 по скалата на Рихтер е регистрирано в 5.01 часа (местно време) в Македония. Епицентърът е бил на 11 км североизточно от Ресен и осем километра западно от Гърнчари, с дълбочина от два километра.\r\nПо-рано в нощта на вторник районът на Охрид бе разлюлян от още две земетресения.\r\nВ 1.32 часа местно време (2. 42 часа българско време) е регистрирано земетресение със сила 2,8 по скалата на Рихтер, с епицентър на девет километра северно от село Янковец, Ресенско и на дълбочина 1 км под земната кора. \r\nДва часа по-късно, в 3, 17 ч. местно време (4, 17 ч. българско време) е регистриран нов земен трус със сила 3,4 по скалата на Рихтер, с епицентър на 4 км западно от село Янковец, Ресенско на дълбочина два километра под земната кора. \r\nМестните медии съобщават за активизиране на действащия вулкан при село Косел, разположено на седем километра северно от Охрид, където в местността Дувалото са се отворили нови скални дупки, от които излиза сероводород.Тереза Герова", "date": "2017-07-04", "title": "EMSC: Ново земетресение разлюля Македония със сила от 3,7 по Рихтер"}
{"url": "http://www.focus-news.net/news/2017/07/04/2411853/varna-avtobus-na-gradskiya-transport-dvizhesht-se-po-liniya-13-e-propadnal-v-dupka-na-bul-gen-kolev.html", "text": "Автобус на градския транспорт, движещ се по линия №13, е пропаднал тази сутрин в дупка на бул. „Ген. Колев“ във Варна. Това съобщи за Радио „Фокус“ – Варна инж. Злати Златев, изпълнителен директор на общинския превозвач „Градски транспорт”. Той уточни, че след снощната буря не е имало проблеми при движението на автобусите, но тази сутрин по бул. „Ген. Колев“ е пропаднало едно от задните колела. Инж. Златев добави, че на място има екипи на ВиК-Варна, като се работи по изваждането на автобуса от пропадналия участък.\r\nОт дирекция „Инженерна инфраструктура и благоустрояване“ към Община Варна съобщиха, че поради проблеми с водопровода за движение е затворен участъкът по бул. „Генерал Колев“, в отсечката от бул. „Цар Освободител“ до ул. „Македония“. На място ще работят екипи на ВиК – Варна.\r\nЗа момента е променен маршрутът на автобусите по линия №13, които преминават по бул. „Цар Освободител“ и бул. „Осми Приморски полк“. Няма да се обслужва сп. „Раковски“, съобщиха от общинската фирма „Градски транспорт“.\r\nМарияна ВАЛЕНТИНОВА", "date": "2017-07-04", "title": "Варна: Автобус на градския транспорт, движещ се по линия №13, е пропаднал в дупка на бул. „Ген. Колев“"}
{"url": "http://www.focus-news.net/news/2017/07/04/2411849/pazardzhik-prodalzhavat-remontnite-deynosti-po-ukrepvane-na-svlachishtnite-protsesi-v-obshtina-peshtera.html", "text": "Продължават ремонтните дейности по укрепване на свлачищните процеси в община Пещера, като приоритетно се работи по последното активизирало се свлачище на ул. „Ангел Калоянов“, съобщи за Радио „Фокус“ – Пазарджик Николай Зайчев, кмет на община Пещера. Ремонт тече и по пътя за летовище „Свети Константин“, където също има свлачищни процеси. Той трябва да приключи до края на лятото. Той уточни, че са приключили дейностите по първото и най-опасно свлачище и е асфалтиран вече пътят. Продължава работата по другите две, които са по-сложни. „Все още проблем остава свлачището на ул. „Ангел Калоянов“ в пещера, което засегна 20 къщи. След като бяха извършени анализи и замервания от страна на „ГЕОЗАЩИТА“ – Перник стана ясно, че проблемът не е във водопроводната мрежа в този участък на града, а става въпрос за избиване на подпочвени води“, коментира Зайчев. Той допълни, че са предприети всички необходими мерки свлачищните процеси да бъдат овладени.\r\nАлбена ЖИЛЕКОВА", "date": "2017-07-04", "title": "Пазарджик: Продължават ремонтните дейности по укрепване на свлачищните процеси в община Пещера"}
{"url": "http://www.focus-news.net/news/2017/07/04/2411854/premierat-boyko-borisov-bezrabotitsata-v-momenta-e-6-i-ne-mozhe-da-padne-poveche.html", "text": "Безработицата в момента е 6%. Тя не може да падне повече. Това каза премиерът Бойко Борисов в Министерски съвет по време на представянето на Механизъм за съвместна работа на институциите по обхващане и задържане в образователната система на деца и ученици, предаде репортер на Агенция „Фокус“.  „Образованието е основен приоритет на това правителство. Не си спомням друго правителство с конкретна цифра, която е около 330 млн. лв. на година да увеличава учителските заплати. Това не е и най-важното. Най-важното е, че в България трябва да имаме образовани хора. Виждате в Асеновград и Столипиново, или където и да било, образованието не е на необходимото ниво. Затова сигурно е правилно и необходимо и на полицаи, военни, санитари, доктори да се вдигнат заплатите. Всички искаме да се повишат. Решихме като начало незабавно да говорим за преподавателите. За тези, които създават образовани хора. Всичките ни други програми за иновации, растеж в икономиката минават през нивото на преподавателите“, коментира Борисов.\r\nПо думите му всяко едно дете в България трябва не само да посещава, но и да излиза образовано, да чете и пише, и да е с познания от училище. Според него само това гарантира и просперитета на икономиката и държавата. \r\nТой уточни, че безработицата не може да падне повече, защото тези, които, особено в някои от етносите, не знаят да пишат и четат. „По този начин не могат да си намерят каквато и да е работа. Искаме всички институции да бъдат въвлечени всяко дете да посещава училище и да излиза от там ограмотено. Това с всички ресурси, които имаме трябва да бъде направено. Молбата или заповедта ми е, че това е най-важното нещо, това е магистрала от знание. Само с човешкия потенциал, който имаме може да достигнем до по-голяма производителност на труда“, допълни премиерът. Според него България ще започне да се мери с останалите, когато производителността стане такава каквато е в други държави, към които се стремим.\r\nЛюба АЛЕКСИЕВА", "date": "2017-07-04", "title": "Премиерът Бойко Борисов: Безработицата в момента е 6% и не може да падне повече"}
{"url": "http://www.focus-news.net/news/2017/07/04/2411845/lovech-dvizhenieto-po-pat-i-4-mikre-ablanitsa-pri-krastovishteto-za-selo-mikre-se-osashtestvyava-v-edna-lenta-poradi-otstranyavane-na-padnalo-darvo-ot-patnoto-platno.html", "text": "Движението по път I-4 Микре - Абланица, при кръстовището за село Микре, се осъществява в една лента поради отстраняване на паднало дърво от пътното платно. Това съобщиха от пресцентъра на Агенция \"Пътна инфраструктура\".", "date": "2017-07-04", "title": "Ловеч: Движението по път I-4 Микре - Абланица, при кръстовището за село Микре, се осъществява в една лента поради отстраняване на паднало дърво от пътното платно"}
{"url": "http://www.focus-news.net/news/2017/07/04/2411856/vidin-83-godishna-zhena-e-stanala-zhertva-na-izmama-sas-sumata-ot-800-leva.html", "text": "83-годишна жена е станала жертва на измама със сумата от 800 лева. Това съобщиха от ОДМВР - Видин. Досъдебно производство е образувано в РУ - Кула след получен сигнал от 83-годишна жителка на село Бранковци, община Грамада. На 3 юли във времето от 10.00 до 10.30 часа неизвестни лица, представящи се за куфарни търговци извършили кражба на 800 лева от дома на възрастната жена. Работата на разследващите по случая продължава.", "date": "2017-07-04", "title": "Видин: 83-годишна жена е станала жертва на измама със сумата от 800 лева"}
{"url": "http://www.focus-news.net/news/2017/07/04/2411855/targovishte-145-rasteniya-marihuana-sa-izzeti-v-rayona-na-yazovir-aprilovo-zadarzhan-e-37-godishen-mazh.html", "text": "145 растения марихуана са иззети в района на язовир \"Априлово\", задържан е 37-годишен мъж. Това съобщиха от ОДМВР - Търговище. На 2 юли, след проведени оперативно-издирвателни и процесуално-следствени действия в района на язовир \"Априлово\", община Попово, е установено, че 37-годишен мъж с инициали М. М. от гр. Попово отглежда 145 стръка растения, засадени в саксии, които при извършен полеви наркотест реагират на марихуана. При последващо претърсване в помещения-негова собственост, намиращи се на язовира, е намерено и иззето оборудване за изграждане на оранжерия за отглеждане на марихуана. М. М. е задържан за срок до 24 ч в РУ - Попово на основание чл. 72, ал. 1, т. 1 от Закона за МВР, а след изтичане на полицейската мярка с постановление на наблюдаващ прокурор срокът на задържането му е удължен до 72 часа.  По случая е образувано досъдебно производство по описа на РУ - Попово.", "date": "2017-07-04", "title": "Търговище: 145 растения марихуана са иззети в района на язовир \"Априлово\", задържан е 37-годишен мъж"}
{"url": "http://www.focus-news.net/news/2017/07/04/2411857/sport-mertsedes-oproverga-sluhovete-za-napuskane-na-formula-1.html", "text": "Изпълнителният директор на Мерцедес във Формула 1 Тото Волф опроверга слуховете, че германският автомобилен производител ще се оттегли от участие в престижния шампионат, съобщава вестник Die Frankfurter Allgemeine Zeitung.\r\nПо-рано в медиите бе разпространена информация, че Мерцедес ще напуснат Формула 1 след края на сезона през 2018 г. Причината – съгласно медийните доклади е, че германският тим трудно може да продължи да се развива във възходяща линия, като в същото време договорите с основните им спонсори Ю Би Ес“ и „Петронас“ изтичат в края на следващата година.", "date": "2017-07-04", "title": "Спорт: Мерцедес опроверга слуховете за напускане на Формула 1"}
{"url": "http://www.focus-news.net/news/2017/07/04/2411843/premierat-boyko-borisov-vsyako-edno-dete-v-balgariya-tryabva-ne-samo-da-poseshtava-no-da-izliza-i-obrazovano-ot-uchilishte.html", "text": "Всяко едно дете в България не само да посещава, но да излиза и образовано от училище. Това каза премиерът Бойко Борисов в Министерския съвет по време на представянето на Механизъм за съвместна работа на институциите по обхващане и задържане в образователната система на деца и ученици, предаде репортер на Агенция „Фокус“. „Сигурно е правилно и необходимо и на комисари, доктори военни да се вдигнат заплатите. Всички искаме да се повишат. Всичките ни програми за иновации и растеж минават. Всяко едно дете в България не само да посещава, но да излиза и образовано от училище. Само това гарантира и просперитета на икономката и държавата. Безработицата в момента е 6%, повече не може да падне“, коментира Борисов. Той посочи, че иска правителството и министерствата да бъдат въвлечени и всяко дете да излиза ограмотено. „Това с всичките ни ресурси трябва да бъде направено. Молбата, заповедта ми е, че това най-важното. Това е магистрала от знание. Само така можем да достигнем до по-голяма производителност на труда“, каза още Бойко Борисов.\r\nЛюба АЛЕКСИЕВА", "date": "2017-07-04", "title": "Премиерът Бойко Борисов: Всяко едно дете в България трябва не само да посещава, но да излиза и образовано от училище"}
{"url": "http://www.focus-news.net/news/2017/07/04/2411861/blagoevgrad-4-190-leva-sa-otkradnati-ot-parkiran-avtomobil-v-selo-mikrevo.html", "text": "4 190 лева са откраднати от паркиран автомобил в село Микрево. Това съобщиха от ОДМВР - Благоевград. За броени часове, от полицейски служители на РУ - Сандански, са задържани извършителите на кражби в село Микрево, община Струмяни. Около 13.20 часа на 3 юли от микробус „Форд Транзит“, паркиран в село Микрево, К. Д. (на 26 г.) и 15-годишен младеж и двамата от село Микрево са извършили кражба на мъжка чанта с намираща се в нея сума от около 4 190 лева. Образувано е досъдебно производство.", "date": "2017-07-04", "title": "Благоевград: 4 190 лева са откраднати от паркиран автомобил в село Микрево"}
{"url": "http://www.focus-news.net/news/2017/07/04/2411860/radio-svobodna-evropa-turtsiya-osadi-strelbata-na-gratskata-bregova-ohrana-sreshtu-targovski-korab.html", "text": "Турското министерство на външните работи осъди стрелбата на гръцката брегова охрана срещу турски товарен кораб, предава Радио \"Свободна Европа\". \r\nСпоред \"Свободна Европа\" в съобщението се казва, че \"не съществува оправдание за стрелба срещу турски търговски съд, който е пренасял стоки между две турски пристанища\".\r\nРадиото цитира капитана на турския плавателен съд, който твърди, че срещу кораба е стреляно няколко пъти.\r\nПо-рано гръцката брегова охрана съобщи, че е получила анонимен сигнал за кораб, който пренасял дрога и се намирал в гръцки териториални води..Тереза Герова", "date": "2017-07-04", "title": "Радио \"Свободна Европа\": Турция осъди стрелбата на гръцката брегова охрана срещу търговски кораб"}
{"url": "http://www.focus-news.net/news/2017/07/04/2411847/prezidentat-rumen-radev-edinstvenata-vrazka-mezhdu-tsvetan-tsvetanov-i-aviatsiyata-e-che-govori-na-avtopilot-drug-mu-zadava-kursa.html", "text": "Г-н Цветанов не разбира нищо от изтребители, той разбира от апартаменти. Единствената връзка между г-н Цветанов и авиацията това е, че говори на автопилот, друг му задава курса. Това каза държавният глава Румен Радев пред журналисти пред Съдебната палата за временната анкетна комисия в парламента за процедурата за закупуване на нов боен самолет, предаде репортер на Агенция „Фокус“. „Парламентарната комисия е опит българският парламент да се превърне в постоянен трибунал за политическо въздействие“, заяви той. „За огромно съжаление този парламент не произвежда закони, а политически скандали“, коментира президентът. По повод срещата си с премиера Бойко Борисов Румен Радев обясни: „Това беше среща по инициатива на премиера Бойко Борисов и на нея си говорихме как да предотвратим войната между институциите, която някои политици от ГЕРБ се опитват да разпалват“. „Мисля, че това е държавнически подход и оценявам усилията на г-н Борисов. Надявам се неговата партия да възприеме точно неговия подход“, посочи държавният глава. „Твърденията, декларациите и действията на г-н Борисов все по-често противоречат на тези на г-н Цветанов“, каза още той.", "date": "2017-07-04", "title": "Президентът Румен Радев: Единствената връзка между  Цветан Цветанов и авиацията е, че говори на автопилот, друг му задава курса"}
{"url": "http://www.focus-news.net/news/2017/07/04/2411852/der-kurier-avstriyskiyat-ministar-na-otbranata-planira-izprashtane-na-voyski-za-ohrana-na-granitsata-s-italiya.html", "text": "Министърът на отбраната на Австрия Ханс Петер Доскозил планира „навременна“ реакция за справяне с мигрантския поток, която предвижда възстановяването на проверките по границата с Италия – усилие, което ще бъде подкрепено от армията, съобщава вестник Der Kurier.\r\nЗа гарантиране на сигурността по границите са на разположение общо 750 военнослужещи, които ще бъдат разположени във федералните провинции Тирол и Каринтия. В случай на аварийна ситуация частите трябва да бъдат напълно готови за реакция в рамките на три дни. \r\nВ понеделник военното ведомство във Виена изпрати тежко оборудване в Тирол, включително танкове, с които да бъдат охранявани пътищата в района на тунела „Бренер“, свързващ двете съседни държави..Тереза Герова", "date": "2017-07-04", "title": "Der Kurier: Австрийският министър на отбраната планира изпращане на войски за охрана на границата с Италия"}
{"url": "http://www.focus-news.net/news/2017/07/04/2411851/inzh-boyan-todorov-zam-kmet-na-shumen-organizirano-e-pochistvane-na-svlecheni-ot-vcherashniya-poroy-nanosi-i-kamani.html", "text": "Създадена е организация за почистване на свлечени от вчерашния порой наноси и камъни по улиците в Шумен. Това съобщи на брифинг инж. Боян Тодоров, заместник-кмет на Шумен, предаде репортер на Радио „Фокус“ - Шумен. Той посочи, че при направения оглед заедно с кмета Любомир Христов, не са установени съществени проблеми в града след обилния валеж. Задържалата се вода в ниската част под жп моста се е оттекла сравнително бързо. Инж. Боян Тодоров посочи, че в момента се извършва оглед от фирмите по водния цикъл. Очаква се утре те да започнат реални дейности по отстраняване на пропадания и възстановяване на уличните настилки.\r\nИвелина ИВАНОВА", "date": "2017-07-04", "title": "Инж. Боян Тодоров, зам.-кмет на Шумен: Организирано е почистване на свлечени от вчерашния порой наноси и камъни"}
{"url": "http://www.focus-news.net/news/2017/07/04/2411858/targovishte-oblastniyat-upravitel-mitko-staykov-iziska-obshtinite-da-sazdadat-komisii-za-ogled-i-otsenka-na-shtetite-ot-obilnite-dazhdove.html", "text": "Областният управител Митко Стайков  поиска от общините да създадат Комисии за оглед и оценка на щетите от бурята. Това съобщиха от пресцентъра на Областна администрация Търговище. В писмото, изпратено до кметовете на петте общини, Митко Стайков  иска в създадените организации при необходимост да бъдат включвани и представители на Областна дирекция „Земеделие“. Отделно от това да се създадат експертни комисии за оглед за нанесени щети от природното бедствие по инфраструктура и сградния фонд на територията на съответната община. Митко Стайков следва да бъде уведомен за резултата от дейността на комисиите.", "date": "2017-07-04", "title": "Търговище: Областният управител Митко Стайков изиска общините да създадат Комисии за оглед и оценка на щетите от обилните дъждове"}
{"url": "http://www.focus-news.net/news/2017/07/04/2411862/haskovo-vazstanoveno-e-dvizhenieto-po-pat-i-5-kardzhali-haskovo-v-selo-konush.html", "text": "Възстановено е движението по път I-5 Кърджали - Хасково в село Конуш. Това съобщиха от пресцентъра на Агенция \"Пътна инфраструктура\".", "date": "2017-07-04", "title": "Хасково: Възстановено е движението по път I-5 Кърджали - Хасково в село Конуш"}
{"url": "http://www.focus-news.net/news/2017/07/04/2411864/targovishte-lek-avtomobil-e-izgoryal-pri-pozhar-v-tsentralnata-chast-na-grada.html", "text": "Лек автомобил е изгорял при пожар в централната част на града. Това съобщиха от ОДМВР - Търговище. Около 00.50 часа тази сутрин е възникнал пожар в паркиран на паркинг в междублоково пространство в централната част на Търговище лек автомобил „Рено Меган“ с търговищка регистрация – собственост на 45-годишен мъж от с. Пробуда, община Търговище. Пожарът се е пренесъл и до паркиран в съседство лек автомобил “Дачия Логан“ със софийска регистрация. В резултат на инцидента лекият автомобил „Рено Меган“ е изгорял напълно, а частично е изгоряла дясната част на лекия автомобил „Дачия“. Пожарът е погасен от служители на РС „ПБЗН“-Търговище с два противопожарни автомобила. Причините за инцидента са в процес на изясняване. По случая е образувано досъдебно производство по описа на РУ-Търговище.", "date": "2017-07-04", "title": "Търговище: Лек автомобил е изгорял при пожар в централната част на града"}
{"url": "http://www.focus-news.net/news/2017/07/04/2411863/nkzhi-vazstanoveno-e-dvizhenieto-na-vlakovete-v-navodnenite-uchastatsi-ot-zhelezopatnata-infrastruktura.html", "text": "Възстановено е движението на влаковете в наводнените  участъци от железопътната инфраструктура. Това съобщиха от пресцентъра на НКЖИ. На 03.07.2017 г. (понеделник), поради усложнената метеорологична обстановка, движението на влаковете в страната беше затруднено. Голямото количество на валежите в Северна България доведе до наводняването на жп гарите Плевен и Пордим. Наводнени бяха участъците Долна Митрополия – Сомовит и Ореш – Морава, където движението на влаковете беше временно преустановено. Силен вятър и паднали дървета доведоха до скъсване на контактната мрежа и блокираха движението в жп възел Русе и участъка Твърдица - Казанлък от 3-та жп линия (Подбалканската). Всички аварийни екипи и техника на НКЖИ бяха мобилизирани за своевременно отстраняване на последствията в засегнатите от бурите места. В късните часове на деня движението на влаковете беше нормализирано. Оперативен щаб на НКЖИ следи метеорологичната обстановка, а аварийните екипи са в готовност за своевременна реакция при възникване на нови усложнения по железопътната инфраструктура.", "date": "2017-07-04", "title": "НКЖИ: Възстановено е движението на влаковете в наводнените участъци от железопътната инфраструктура"}
{"url": "http://www.focus-news.net/news/2017/07/04/2411865/s-vodosvet-na-znamena-i-podnasyane-na-ventsi-na-pametnika-na-neznayniya-voyn-shte-badat-pocheteni-sluzhitelite-ot-mvr-zaginali-pri-izpalnenie-na-sluzhebniya-dalg.html", "text": "С водосвет на знамена и поднасяне на венци на Паметника на Незнайния войн ще бъдат почетени служителите от МВР, загинали при изпълнение на служебния дълг. Това съобщиха от пресцентъра на МВР. На 5 юли се навършват 138 години от създаването на Министерството на вътрешните работи. По случай професионалния празник в 11.30 часа пред Паметника на Незнайния войн ще се състои тържествена церемония по извършване на водосвет на знамената и поднасяне на венци за почитане подвига на служителите от МВР, отдали живота си при изпълнение на служебния дълг. От южната страна на храм–паметник „Александър Невски“ ще бъде подредена специализирана техника и служебни животни от СДВР, Дирекция „Жандармерия“- ГДНП, ГДПБЗН и ГДГП. \r\nВ 13.00 часа Пред Паметника на служителите от МВР, отдали живота си при изпълнение на служебен дълг (Паренсов“ №9), ръководството на МВР ще поднесе венци.", "date": "2017-07-04", "title": "С водосвет на знамена и поднасяне на венци на Паметника на Незнайния войн ще бъдат почетени служителите от МВР, загинали при изпълнение на служебния дълг"}
{"url": "http://www.focus-news.net/news/2017/07/04/2411859/plovdiv-rayonna-prokuratura-asenovgrad-privleche-kato-obvinyaem-31-godishen-mazh-za-huliganstvo-i-prichinyavane-na-leka-telesna-povreda-pri-protestite-v-asenovgrad.html", "text": "Районна прокуратура - Асеновград привлече като обвиняем 31-годишен мъж за хулиганство и причиняване на лека телесна повреда. Това съобщиха от пресцентъра на Апелативна прокуратура - Пловдив. На 3 юли 2017 г. Районна прокуратура - Асеновград привлече като обвиняем по бързо производство Петър Низамов, на 31 г., за хулиганство и за причиняване на лека телесна повреда по хулигански подбуди.  \r\nНа 2 юли 2017 г. в гр. Асеновград се провеждал протест, в който се били включили около 5 000 души. При достигане на участък с кръгово движение в града възникнал конфликт, който обвиняемият Петър Низамов заснел с личния си мобилен телефон. След това, без да бъде провокиран, той се насочил към оператор на телевизия btv, с когото не се познавали. Обвиняемият Низамов хванал оператора с едната ръка за врата и му нанесъл удар в областта на дясното око. Установено е, че обвиняемият Низамов отправил множество обидни думи към оператора, след което заплюл него и видеокамерата, която държал. Това било извършено пред много хора. След намесата на полицейски служители инцидентът бил прекратен. \r\nОбвиняемият Петър Низамов е задържан за срок от 72 часа с постановление на наблюдаващия прокурор. До момента той е бил осъждан три пъти за причиняване на лека телесна повреда по хулигански подбуди –престъпление по чл. 131 ал.1 т. 12 от Наказателния кодекс, като по тях е бил реабилитиран на 12 февруари 2017 г. Под ръководството на Районна прокуратура-Асеновград продължават действията по разследването.", "date": "2017-07-04", "title": "Пловдив: Районна прокуратура - Асеновград привлече като обвиняем 31-годишен мъж за хулиганство и причиняване на лека телесна повреда при протестите в Асеновград"}
{"url": "http://www.focus-news.net/news/2017/07/04/2411871/ministar-valentin-radev-za-obstanovkata-sled-dazhdovete-beshe-strashno-v-samokov-ot-sutrinta-obstanovkata-postepenno-se-normalizira.html", "text": "Беше страшно в Самоков, сутринта вече не е така. Това каза пред журналисти в МС министърът на вътрешните работи Валентин Радев, предаде репортер на Агенция „Фокус“. „Улегна тази рекичка, уж малка, която гледахме, че беше излязла от коритото си. Има отнесени настилки, които са над малките мостчета. Който е ходил в Самоков, знае, че има една голяма река, от коритото си излезе малката. Има наводнени къщи. Помагаме и пожарната е там. Кметът постоянно дава изявления, информира постоянно обществеността. Това е много важно - да знаят хората какво прави държавата за тях, където може. Всеки да направи необходимото да си застрахова жилището“, коментира Радев и уточни, че това не е ангажимент на държавата. „Да спрем с питането какво прави държавата. Държавата видяхте - направи превенция, съобщи на всички областни управители. Докато минаваха дъждовете всичко следяхме. Това е направено. Перфектно работеха всички и давахме информация да знаят хората към кого да се обърнат. Кметовете имат местни щабове, което е много добре“, каза още той.\r\nЛюба АЛЕКСИЕВА", "date": "2017-07-04", "title": "Министър Валентин Радев за обстановката след дъждовете: Беше страшно в Самоков, от сутринта обстановката постепенно се нормализира"}
{"url": "http://www.focus-news.net/news/2017/07/04/2411869/pazardzhik-okrazhniyat-sad-otlozhi-za-13-yuli-delata-za-ekstraditsiya-na-7-te-zadarzhani-s-eza-ot-ispaniya.html", "text": "Окръжният съд в Пазарджик отложи за 13 юли делата за екстрадиция на 7-те задържани с Европейска заповед за арест от Испания, предаде репортер на Радио „Фокус“ – Пазарджик. Те са обвинени в участие в организирана престъпна група, трафик на хора и склоняване към проституция. Причина за отлагането на делото бяха поисканите гаранции от Испания, че след като лицата бъдат изслушани на нейна територия ще бъдат върнати на ГКПП в България, за изтърпяване на наказанието, ако им бъде наложена осъдителна присъда. Всички задържани, сред които е и кметът на село Семчиново, дадоха доброволното си съгласие да заминат за Испания, освен това те не се отказаха от принципа на особеността предвиден в Закона за екстрадицията и европейската заповед за арест, според който могат да бъдат съдени само за посочените в заповедта на испанските власти престъпления. Съдебният състав ще разгледа делата за екстрадиция на 13 юли във времевия интервал от 9.30 до 11.00 часа.\r\nВаня НИКОЛОВА", "date": "2017-07-04", "title": "Пазарджик: Окръжният съд отложи за 13 юли делата за екстрадиция на 7-те задържани с ЕЗА от Испания"}
{"url": "http://www.focus-news.net/news/2017/07/04/2411873/vitsepremierat-tomislav-donchev-ne-e-hubavo-polititsite-da-komentirat-konkretni-marki-samoleti-tova-sazdava-vpechatlenie-che-izborat-e-predimno-politicheski.html", "text": "Не е хубаво политиците да коментират конкретни марки самолети, това създава впечатление, че изборът е предимно политически. Това заяви пред журналисти в Министерския съвет вицепремиерът Томислав Дончев във връзка с изказването на президента Румен Радев за разкол в ГЕРБ, предаде репортер на Агенция „Фокус“. „Имаме по-сериозни теми и разговори. Не ме вкарвайте в тази политическа интрига, доколкото тя съществува. По въпроса за проекта за модернизация на бойната авиация не веднъж съм казвал, че е добре дебатът да бъде преди всичко експертен. Не е хубаво, когато политиците коментират конкретни марки на самолети. Това създава впечатлението, че изборът е предимно политически, а той трябва да бъде на експертите по бойна авиация не на политиците на базата на една или друга симпатия“, коментира Дончев. \r\nЗа това дали има разкол в ГЕРБ или между отделните власти, вицепремиерът посочи, че емоциите са обострени, но това не се случва за първи път. „Думичката разкол или разцепление в ГЕРБ се върти сигурно от 2011 или 2012 г. Съдейки, по консолидацията на партията и резултатите от изборите, такова нещо няма“, каза още Томислав Дончев.\r\nЛюба АЛЕКСИЕВА", "date": "2017-07-04", "title": "Вицепремиерът Томислав Дончев: Не е хубаво политиците да коментират конкретни марки самолети, това създава впечатление, че изборът е предимно политически"}
{"url": "http://www.focus-news.net/news/2017/07/04/2411867/premierat-boyko-borisov-ne-navsyakade-ednakvo-lesno-se-raboti-s-uchenitsi-v-nyakoi-rayoni-tryabva-po-osobena-grizha.html", "text": "Не навсякъде еднакво лесно се работи с ученици, особено в тези райони, където трябва по-особена грижа. Това каза премиерът Бойко Борисов в Министерския съвет по време на представянето на Механизъм за съвместна работа на институциите по обхващане и задържане в образователната система на деца и ученици, предаде репортер на Агенция „Фокус“.  „Министърът на образованието трябва да направи такава формула, че тези учители, които работят в по-трудна среда, не искам да говоря аз за етноси, защото за всеки български гражданин и българче ни е важно и ценно, но преподавателите, майка ми е била учителка и знам, като си дойдеше казваше „надува ми се главата“. Не на всякъде еднакво лесно се работи с ученици, особено в тези райони, където трябва по-особена грижа. Скъпи мои, ако не успеем, в момента какво имаме? По-добрия шанс, по-доброто за данъкоплатеца, вижте кое е по-доброто, да отиде да тежи на социалната система?“, коментира Борисов. По думите му по-лошото е да стане престъпник. „Трети вариант няма. Когато обаче, отиде на тежестта на социалната система, тогава пък работещите българи казват: „Добре, докога ние ще им плащаме?“. Веднага се вкарваме в едно етническо напрежение и противопоставяме, става един омагьосан кръг и ако се замислят реално и едните, и другите, това е единственото, което е редно да се направи и се прави в момента. Постепенно от 1 септември да образоваме децата и да ги вкараме след това да работят. На практика, когато затвориха „Трудови войски“, тогава това беше един от инструментите да стават шофьори, мазачи, мозайкаджии или каквото и да било. След затварянето на „Трудови войски“, виждате процентите са близо 15% и нагоре“, обясни премиерът. Според него на социалната система й ляга вече непосилна тежест. „Говорим за стотици милиони, които се дават. Затова ще задължим тези семейства да изучат децата си, ще дадем пари, ще инвестираме в учители, каквото е необходимо, но те трябва да се изучат. Това ще гарантира, че след 15 години няма да има толкова голям проблем в следващите поколения“, каза още Бойко Борисов.\r\nЛюба АЛЕКСИЕВА", "date": "2017-07-04", "title": "Премиерът Бойко Борисов: Не навсякъде еднакво лесно се работи с ученици, в някои райони трябва по-особена грижа"}
{"url": "http://www.focus-news.net/news/2017/07/04/2411870/stara-zagora-obshtinata-obyavi-protsedura-za-podbor-na-lichni-asistenti-po-proekt-zaedno-za-nezavisim-zhivot.html", "text": "Общо 129 потребители са включени до средата на месец юни т.г. в проекта „Заедно за независим живот”, изпълняван от Община Стара Загора от 1 октомври 2016 г., до 31 юни 2018 г. Това съобщиха от пресцентъра на Община Стара Загора. За тях полага грижи персонал от 130 души, включително 106 лични асистенти, 20 социални асистенти, 2 медицински сестри, 1 рехабилитатор и 1 психолог.\r\nВъв връзка с изпълнението на проекта, Община Стара Загора обявява набиране и подбор на кандидати за длъжността „Личен асистент“. Обявление за подбор и образци на документи може да намерите на официалната електронна страница на администрацията.\r\nПроектът е финансиран по Процедура за директно предоставяне на безвъзмездна финансова помощ „Независим живот”, Приоритетна ос 2 „Намаляване на бедността и насърчаване на социалното изключване“ на Оперативна програма „Развитие на човешките ресурси“ 2014-2020“. Продължителността му е 21 месеца.\r\nЦел на проекта е прилагането на нов подход за предоставяне на интегрирани услуги в домашна среда и разчупване на създадените стереотипи.\r\nСпецифичните цели са създаване на възможности лица с увреждания да участват активно в планирането на услугите, от които се нуждаят, както и да се подкрепят семействата, в които има лице с трайно увреждане, в т.ч. деца, в съчетание с професионално развитие на ангажираните с грижи за лицето с трайно увреждане членове на семейството. Очакван ефект е и намаляване на риска от зависимост от институционален тип грижи на хора, нуждаещи се от помощ за обслужване.", "date": "2017-07-04", "title": "Стара Загора: Общината обяви процедура за подбор на лични асистенти по проект „Заедно за независим живот”"}
{"url": "http://www.focus-news.net/news/2017/07/04/2411877/vitsepremierat-valeri-simeonov-shte-rakovodi-natsionalniya-savet-po-demografska-politika.html", "text": "Вицепремиерът Валери Симеонов ще е председател на Националния съвет по демографска политика към Министерския съвет, реши правителството с промяна на постановлението за създаване на консултативния орган. Това съобщиха от правителствената информационна служба.\r\nЗаместник-председател на Съвета ще е министърът на труда и социалната политика Бисер Петков. С промените се разширява и съставът на консултативния орган и се актуализират министерствата, чиито представители влизат в него съобразно новата структура на Министерския съвет. \r\nНационалният съвет по демографска политика е консултативен орган за осъществяване на сътрудничество и координация между държавните органи и институции, органите на местното самоуправление и неправителствени организации при разработването, планирането, програмирането, идентифицирането на ресурсното осигуряване, наблюдението и оценката на изпълнението на държавната междусекторна демографска политика.", "date": "2017-07-04", "title": "Вицепремиерът Валери Симеонов ще ръководи Националния съвет по демографска политика"}
{"url": "http://www.focus-news.net/news/2017/07/04/2411874/varna-nay-golyamo-kolichestvo-valezhi-v-oblastta-prez-izminaloto-denonoshtie-e-izmereno-v-nova-shipka-76-lkv-m.html", "text": "25 литра на квадратен метър са падналите валежи от дъжд във Варна през последното денонощие. Това съобщи за Радио „Фокус” – Варна дежурният синоптик от Националния институт по метеорология и хидрология (НИМХ) към Българската академия на науките (БАН) – филиал Варна. На територията на областта най-сериозни са били валежите в Дългопол – 50 л/кв. м, Горен чифлик – 57 л/кв. м, Нова Шипка – 76 л/кв. м, и Синдел – 69 л/кв. м. В останалите общини валежите са средно между 25 и 30 л/кв. м.\r\nСпоред синоптичната прогноза над Източните райони следобед облачността ще се разкъса и намалее. Ще духа слаб до умерен, по крайбрежието умерен до силен вятър от север-северозапад, който постепенно ще отслабва. Максималните температури ще бъдат между 20 - 25 градуса, за Варна около 24. Вълнение на морето 3 - 4, постепенно отслабване до 2 - 3 бала. Температура на морската вода 22 - 25 градуса.\r\nМарияна ВАЛЕНТИНОВА", "date": "2017-07-04", "title": "Варна: Най-голямо количество валежи в областта през изминалото денонощие е измерено в Нова Шипка – 76 л/кв. м"}
{"url": "http://www.focus-news.net/news/2017/07/04/2411879/pravitelstvoto-reshi-64-detsa-da-poluchat-personalni-pensii.html", "text": "64 деца без право на наследствена пенсия от починал родител ще получат персонални пенсии в размер на 108,88 лв. месечно, реши правителството. Това съобщиха от правителствената информационна служба.\r\nПенсиите в размер на 90 на сто от социалната пенсия за старост ще се изплащат от 1 юли. С отпускането им ще бъдат подпомогнати 36 семейства, останали в затруднено финансово положение.", "date": "2017-07-04", "title": "Правителството реши 64 деца да получат персонални пенсии"}
{"url": "http://www.focus-news.net/news/2017/07/04/2411875/vitsepremierat-ekaterina-zaharieva-poema-predsedatelstvoto-na-natsionalniya-savet-po-antikoruptsionni-politiki.html", "text": "Правителството определи вицепремиера по правосъдната реформа и министър на външните работи Екатерина Захариева за председател на Националния съвет по антикорупционни политики. В състава на Съвета се включват допълнително представител на вицепремиера по обществения ред и сигурността и министър на отбраната – член на политическия му кабинет, директорът на Центъра за превенция и противодействие на корупцията, както и представител на Националното сдружение на общините. Това съобщиха от правителствената информационна служба.\r\nНационалният съвет по антикорупционни политики е създаден с ПМС 136/2015 като междуведомствен орган със съвещателни, координационни и контролни функции по отношение на разработването и изпълнението на политиките в областта на превенцията и противодействието на корупцията.\r\nПромяната в постановлението се налага във връзка с новата структура на Министерския съвет и определянето на вицепремиера Екатерина Захариева за национален координатор по антикорупционни политики. От друга страна, разширяването на състава на Съвета с нови членове ще допринесе за повишаване на ефективността на работата му.", "date": "2017-07-04", "title": "Вицепремиерът Екатерина Захариева поема председателството на Националния съвет по антикорупционни политики"}
{"url": "http://www.focus-news.net/news/2017/07/04/2411868/brigaden-general-yavor-mateev-spetsialnite-sili-imat-speshna-nuzhda-ot-avtomobilna-tehnika.html", "text": "Специалните сили имат спешна нужда от автомобилна техника. Това каза пред журналисти бригаден генерал Явор Матеев, командир на 68-ма бригада „Специални сили“, предаде репортер на Радио „Фокус“ - Пловдив. По думите му формированието има изключително спешна нужда от джипове – бронирани и небронирани, бронирани камиони и друга автомобилна техника. Повечето от сегашната автомобилна техника на Специалните сили е на 12 - 13 години. „Ние в момента имаме нужда да решим организационни неща, с личната екипировка на военнослужещите, но няма да спираме да работим и за нова техника“, коментира генерал Матеев.\r\nСпоред него в пъти по-малко средства са необходими на Специалните сили, отколкото на конвенционалните на армията ни. „Ако за тях са необходими милиарди, за нас са необходими няколко милиона, за да може Специалните сили да са цялостно оборудвани“, добави бригадният генерал. Той коментира и реформата в Специалните сили, чието начало бе положено с обособяването на 68-ма бригада като отделна единица в Българската армия. Според него освобождаването на военнослужещите да дават  караули и наряди е правилно решение, тъй като 1/3 от времето им отивала в тези дейности, което не е водило до професионализъм. Бригаден генерал Явор Матеев отбеляза, че друг важен момент в развитието на Специалните сили е повишаването сержантския състав. „Имаме самостоятелен бюджет, което не е малко. Тази година е трудно, но другата ще бъде по-лесно. Трудно е защото късно се отделихме. Бюджетът се структурира сега за следващата година,“ каза още командирът на Специалните сили. Той заяви също, че и тази година има много повече кандидати, отколкото са били свободните места в бригадата.\r\nКристиян ГАРОВ", "date": "2017-07-04", "title": "Бригаден генерал Явор Матеев: Специалните сили имат спешна нужда от автомобилна техника"}
{"url": "http://www.focus-news.net/news/2017/07/04/2411876/kyustendil-mladi-hudozhnitsi-ot-grada-predstavyat-izlozhba-dekorativni-motivi.html", "text": "Млади художници от Кюстендил представят изложба „Декоративни мотиви”, предаде репортер на Радио „Фокус” – Кюстендил. Изложбата е поместена в Младежкия информационно-консултантски център към читалище „Братство” – Кюстендил. В нея са подредени 30 творби, изработени от възпитаниците на класа по изобразително изкуство към читалището. Децата са творили с различна техника – восъчен картон, апликация, отпечатване. Събитието беше открито от председателя на Читалище “Братство” и ръководител младежкия център – Иван Андонов. Изложбата ще остане на разположение на посетителите на младежкия център до края на месец август.\r\nВенцеслав ИЛЧЕВ", "date": "2017-07-04", "title": "Кюстендил: Млади художници от града представят изложба „Декоративни мотиви”"}
{"url": "http://www.focus-news.net/news/2017/07/04/2411882/shumen-saorazheniyata-na-ploshtadkite-na-tri-detski-yasli-v-grada-shte-badat-iztsyalo-podmeneni.html", "text": "Съоръженията на площадките на три детски ясли в Шумен ще бъдат изцяло подменени, съобщи на брифинг Светлана Маркова, заместник-кмет на община Шумен, предаде репортер на Радио „Фокус“- Шумен. Миналата седмица старите и негодни уреди са били демонтирани, а от вчера е започнало обновяването на площадките, което се очаква да приключи до края на седмицата ако няма нови дъждове. Изцяло подновени ще бъдат четирите детски площадки на Детска ясла №6 „Слънчево детство“. В квартал „Добруджански“ нови ще бъдат всички съоръжения на петте площадки на Детска ясла №16 „Калинки“, а по три нови уреда ще бъдат монтирани на шестте площадки на Детска ясла №17 „Щастие“. Там ще бъдат запазени съществуващите къщички, като ще бъдат сменени само покривите им. Новите съоръжения са осигурени със съдействието на фирма „Алкомет“. „Тази година в бюджета за подмяна на уредите бяхме предвидили 30 000 лв., а благодарение на това дарение освобождаваме тези средства и те биха могли да бъдат използвани в друго направление“, каза Светлана Маркова.\r\nИвелина ИВАНОВА", "date": "2017-07-04", "title": "Шумен: Съоръженията на площадките на три детски ясли в града ще бъдат изцяло подменени"}
{"url": "http://www.focus-news.net/news/2017/07/04/2411884/nikolay-chalakov-obshtina-kazanlak-pod-24-chasovo-nablyudenie-sa-rekite-i-mikroyazovirite-na-teritoriyata-na-obshtinata.html", "text": "Почистени са речните корита на територията на община Казанлък и непрекъснато се полагат грижи за поддръжката им. Това каза за Радио „Фокус“ управителят на Общинско предприятие „Комунални дейности и поддръжка на инфраструктурата\" Николай Чалъков. Той поясни, че под контрол са и микроязовирите в Казанлъшко.  \r\nКоритото на Стара река на територията на Казанлък е изчистено от наноси, натрупани в годините, направени са подпорните стени, почистени са дърветата.\r\nМалък проблем съществува при река Лешница в района на село Голямо Дряново.“ В случая е необходимо кметът на Голямо Дряновода потърси съдействието на Областна администрация – Стара Загора от Басейнова дирекция, тъй като в този район реката влиза в Натура 2000 и не могат да бъдат извършени каквито и да било действия от страна на Общината без тяхно разрешение или помощ“, каза Чалъков.\r\nВсички други реки и микроязовири на територията на община Казанлък, които не са отдадени на концесия или под наем се проверяват. Те са под 24-часово наблюдение от страна на екип на Гражданска защита и специалист на Общинското предприятие. Николай Чалъков поясни още, че е добро състоянието на микроязовирите, следи се нивото на водата в тях. Регулярно се правят проверки на изпускателите и стените и на микроязовири отдадени на концесия на физически и юридически лица. \r\nСлавяна ГАЙДАРОВА", "date": "2017-07-04", "title": "Николай Чалъков, Община Казанлък: Под 24-часово наблюдение са реките и микроязовирите на територията на общината"}
{"url": "http://www.focus-news.net/news/2017/07/04/2411883/deutsche-welle-berlin-obvini-reditsa-darzhavi-v-shpionska-aktivnost-na-germanska-zemya.html", "text": "Федералната служба за защита на Конституцията обвини редица държави, сред които Руската федерация, Турция, Иран и Китай, в нарастваща шпионска активност на германска територия, предава Deutsche Welle. Специално внимание органът обръща на чуждестранното разузнаване в правителствения квартал на Берлин, федералната столица на Германия.\r\nВъв вторник, 4 юли, федералният министър на вътрешните работи Томас де Мезиер представя доклада на службата. Най-големите заплахи, за които предупреждава Федералната служба за защита на Конституцията, са свързани с киберсигурността и възможността за намеса в парламентарните избори през септември. .Тереза Герова", "date": "2017-07-04", "title": "Deutsche Welle: Берлин обвини редица държави в шпионска активност на германска земя"}
{"url": "http://www.focus-news.net/news/2017/07/04/2411887/odobreni-sa-promeni-v-spisaka-na-obshtinskite-patishta-v-obshtinite-gotse-delchev-i-sarnitsa.html", "text": "Министерският съвет допълни списъка на общинските пътища с две трасета на територията на общините Гоце Делчев и Сърница. Промените се правят по предложение на кметовете. Това съобщиха от правителствената информационна служба.\r\nПътното трасе в община Гоце Делчев е с начало републиканския път III-198, преминава през селата Добротино и Горно Спанчево и с край до регулацията на с. Попови ливади. В община Сърница съществуващият път ДГС Селище – Побит камък – м. Овчарниците се удължава до с. Медени поляни. С измененията общата дължина на общинските пътища в двете общини става съответно 43,116 км и 11,538 км.\r\nПромените в списъка на общинските пътища ще дадат възможност на общинските администрации да кандидатстват по Програмата за развитие на селските райони 2014-2020 г. за отпускане на средства за техния ремонт и рехабилитация. Това ще подобри безопасността на движението и ще създаде условия за развитие на туризма и икономическия растеж в районите.\r\nПоради промяна от края на миналата година на наименованието на с. Мусомища на с. Мосомище, се изменя и наименованието на съществуващия общински път 1-ва категория BLG1096 Гоце Делчев-Копривлен-Мосомище-Гоце Делчев.", "date": "2017-07-04", "title": "Одобрени са промени в списъка на общинските пътища в общините Гоце Делчев и Сърница"}
{"url": "http://www.focus-news.net/news/2017/07/04/2411878/varna-avariraliyat-avtobus-na-gradskiya-transport-e-izteglen-ot-propadnaliya-uchastak-dvizhenieto-po-chast-ot-bul-gen-kolev-ostava-spryano.html", "text": "Авариралият автобус на градския транспорт във Варна, движещ се по линия №13, е изтеглен от пропадналия участък по бул. „Ген. Колев“ във Варна, предаде репортер на Радио „Фокус“ – Варна. Все още движението по бул. „Генерал Колев“, в отсечката от бул. „Цар Освободител“ до ул. „Македония“, е спряно. На място има екипи и техника на ВиК – Варна, както и представители на общинската администрация. За момента е променен маршрутът на автобусите по линия №13, които преминават по бул. „Цар Освободител“ и бул. „Осми Приморски полк“. Няма да се обслужва сп. „Раковски“, съобщиха от общинската фирма „Градски транспорт“.\r\nМарияна ВАЛЕНТИНОВА", "date": "2017-07-04", "title": "Варна: Авариралият автобус на градския транспорт е изтеглен от пропадналия участък, движението по част от бул. „Ген. Колев“ остава спряно"}
{"url": "http://www.focus-news.net/news/2017/07/04/2411886/blagoevgrad-sluzhitelite-ot-odmvr-podnesoha-tsvetya-na-pametnata-plocha-v-dvora-na-direktsiyata.html", "text": "Служителите от ОДМВР - Благоевград поднесоха цветя на паметната плоча в двора на дирекцията, предаде репортер на Радио „Фокус“ - Пирин. Събитието се провежда по повод професионалния празник на служителите на МВР, който се отбелязва на 5 юли. Сред гостите на церемонията бяха областният управител Бисер Михайлов, зам.-ректорът по научно-изследователската дейност и докторантското обучение към ЮЗУ проф. Георги Апостолов и окръжният прокурор Христо Георгиев. След поднасянето на цветя в киносалона на дирекцията се проведе ежегодното събрание, в което се награждават заслужили служители и се дава справка за годишен отчет. В киносалона на дирекцията бяха раздадени множество отличия на служители на МВР. Директорът старши комисар Николай Хаджиев в своята реч поздрави всички колеги и администрация. Хаджиев добави и няколко думи за проблемите с униформите, липсата на уважение и достойнството на професията.\r\nЛора КАЛЧЕВА", "date": "2017-07-04", "title": "Благоевград: Служителите от ОДМВР поднесоха цветя на паметната плоча в двора на дирекцията"}
{"url": "http://www.focus-news.net/news/2017/07/04/2411888/pravitelstvoto-otpusna-nad-308-hil-lv-za-stipendii-na-daroviti-detsa.html", "text": "Правителството отпусна нови 308 880 лв. за изплащане на стипендии на ученици с постижения в областта на науката и на спорта. Средствата са предвидени по централния бюджет за финансови стимули по Програмата на мерките за закрила на деца с изявени дарби от държавни и общински училища. Това съобщиха от правителствената информационна служба.\r\nПо бюджета на Министерството на образованието и науката и към общини се трансферират общо 62 235 лева за стипендии на ученици, постигнали високи резултати в областта на науката. За високите си спортни постижения възпитаници на общински и държавни спортни училища ще бъдат стимулирани със стипендии в общ размер на 246 645 лева.\r\nСтимулите по Програмата са за деца и ученици, класирани на първо, второ или трето място на конкурс, олимпиада или състезание на национално или международно равнище, а в областта на спорта – на първо, второ и трето място на олимпийски игри, световно, европейско или балканско първенство, или ако са шампиони от финали на държавно индивидуално първенство.", "date": "2017-07-04", "title": "Правителството отпусна над 308 хил. лв. за стипендии на даровити деца"}
{"url": "http://www.focus-news.net/news/2017/07/04/2411889/obshtinite-poluchavat-57-mln-lv-po-natsionalnata-programa-optimizatsiya-na-uchilishtnata-mrezha.html", "text": "Министерският съвет одобри трансфери към общини за реализирани проекти по Националната програма „Оптимизация на училищната мрежа”.\r\nСъс средствата в общ размер на 5 720 475 лв. се осигуряват финансово дейности по модулите „Оптимизиране на училищната мрежа“, „Рационализация на мрежата от професионални училища” и „Оптимизиране на вътрешната структура на училищата, детските градини, ученическите общежития и регионалните центрове за подкрепа на процеса на приобщаващото образование“. Това съобщиха от правителствената информационна служба.\r\nНационалната програма „Оптимизация на училищната мрежа“ е с бюджет 30 717 000 лв. Нейните цели са свързани с предоставянето на по-добри условия за обучение и възпитание на учениците след извършена оптимизация на мрежата от училища и повишаване ефективността на разходите на училища, детски градини, ученически общежития и регионални центрове за подкрепа на процеса на приобщаващото образование чрез оптимизиране на вътрешната им структура.", "date": "2017-07-04", "title": "Общините получават 5,7 млн. лв. по Националната програма „Оптимизация на училищната мрежа”"}
{"url": "http://www.focus-news.net/news/2017/07/04/2411890/voa-turskata-opozitsiya-shte-ospori-v-espch-rezultatite-ot-konstitutsionniya-referendum.html", "text": "Най-голямата опозиционна партия в Турция ще оспори в Европейския съд по правата на човека (ЕСПЧ) резултатите от референдума за конституционни промени, който управляващите в Анкара организираха на 16 април тази година, предава радио Voice of America.\r\nКемал Кълъчдароглу, председател на Републиканска народна партия (РНП), подписа петицията във вторник, преди да продължи участието си изминаването на 425-километровия участък между Анкара и Истанбул в инициативата „Марш на справедливостта\", която ще приключи в петък, 7 юли. \r\nПрезидентът на Реджеп Тайип Ердоган спечели рефендума, но получи крехка подкрепа от гражданите. РНП оспори резултатите заради редица нередности в процеса на гласуване и преброяване на бюлетините.Тереза Герова", "date": "2017-07-04", "title": "VOA: Турската опозиция ще оспори в ЕСПЧ резултатите от конституционния референдум"}
{"url": "http://www.focus-news.net/news/2017/07/04/2411866/afp-kitay-prizova-za-sdarzhanost-sled-uspeshniya-raketen-test-na-severna-koreya.html", "text": "Китай призова за „сдържаност“ и усилия за мирно разрешаване на напрежението със Северна Корея, след като във вторник от Пхенян обявиха, че е проведен успешен тест на междуконтинентална балистична ракета, предава AFP.\r\nГоворителят на външното министерство в Пекин защити „безмилостните усилия\" на Китай за разрешаване на севернокорейския ядрен конфликт, след като американският президент Доналд Тръмп призова китайците да \"прекратят тази глупост веднъж завинаги\"..Тереза Герова", "date": "2017-07-04", "title": "AFP: Китай призова за „сдържаност“ след успешния ракетен тест на Северна Корея"}
{"url": "http://www.focus-news.net/news/2017/07/04/2411891/natsionalniyat-istoricheski-muzey-zapochva-razkopki-na-krepost-komanden-punkt-na-kan-krum.html", "text": "Благодарение на добрите приходи през първото шестмесечие на годината, Националният исторически музей (НИМ) разширява постепенно археологическата си кампания. Това се посочва в изказване на директора на НИМ проф. Божидар Димитров, съобщиха от пресцентъра на НИМ. В изказването на проф. Димитров се посочва още: \"След крепостта Белоградец, Ивайловградско, НИМ ще започне и разкопки на крепостта Букелон край село Маточина - на няколко десетки метри от турската граница. \r\nПо време на Студената война цялата зона наоколо бе минирана и археолозите, а и не само те, нямаха достъп до крепостта. А тази крепост е изключително важна. Крепостните стени са заемали обширно плато на един от граничните хълмове с Византия. Очевидно е била средищна крепост, седалище на военно-административен управител на крепостта, тъй като има огромен донжон (феодален замък), запазен на височина от 18 метра.\r\nКрепостта, от която за съжаление са запазени само основите под земята, е смятана за команден пункт на кан Крум в 813 г. преди победната битка при Версиникия и на цар Калоян в 1205 г. преди битката при Адрианопол. Смята се, че тук е преспал за първа нощ като пленник император Балдуин. Ако въобще е можел да спи.\r\nБукелон се споменава за последен път в 1328 г. По това време Букелон е в границите на Византия и е превърнат в средище на ловните полета на император Андроник III Палеолог. Българският цар Михаил Шишман е съпруг на сестрата на императора - Теодора, преди това съпруга на цар Светослав Тертер (1300 – 1321 г.). Между двете държави цари безметежен мир. Неочаквано византийският флот превзема Созопол. Императорът се оправдава пред шурея си, че созополските гърци, мнозинство от населението в града, поискали да живеят във Византия. Нямало да разширява настъплението, това не означавало война и прочие.\r\nМихаил Шишман бил сравнително кротък човек. Преценил, че ако вдигне армията и атакува добре укрепения почти островен град, ще загуби 2 – 3000 войници. Струва ли си животът на толкова българи за един богат, все пак, но малък град и бил склонен да се примири. Царкинята обаче побесняла и казала, че е въпрос на престиж за България да си върне Созопол. (Може би е била ясновидка и е знаела, че там ще се роди Божидар Димитров - враг №1 на македонизма). \r\nТеодора подсказала на Михаил Шишман как да избегне големите загуби при щурм на Созопол. Предложила му българската конница да завладее Букелон и с преговори да го обмени със Созопол. Въпросът с престижа сега щял да застане пред императора.\r\nТака и станало. Един конен български полк разгромил незначителната стража при Букелон, изпил запасите на отлежало вино от избата на императора, избил и изял голяма част от елитните животни. Императорът се съгласил на преговори и обменил Созопол за Букелон.\r\nРазкопките ще се ръководят от гл. асистент д-р Мариела Инкова, една от най-добрите археоложки на НИМ.\r\nНационалният исторически музей призовава все повече посетители да посещават НИМ - всяка визита фактически е патриотичен принос в проучването и реставрацията на нови старобългарски крепости и манастири като Букелон и Белоградец.\"", "date": "2017-07-04", "title": "Националният исторически музей започва разкопки на крепост – команден пункт на кан Крум"}
{"url": "http://www.focus-news.net/news/2017/07/04/2411892/ministerskiyat-savet-prehvarli-darzhavni-imoti-na-obshtini.html", "text": "Правителството прехвърли безвъзмездно държавни имоти на общините Стара Загора, Кюстендил и Лозница. Това съобщиха от правителствената информационна служба.\r\nОбщина Стара Загора ще получи правото на управление върху терен в града с площ 6308 кв. м и върху терен в Ахтопол от 311 кв. м, заедно с построената в него сграда. До сега тези имоти са били предоставени на Министерството на земеделието, храните и горите за нуждите на Професионалната гимназия по ветеринарна медицина „Иван П. Павлов“, която през 2016 г. беше обявена за общинско учебно заведение. Прехвърлянето на правата за управление на имотите на местната власт ще й позволи да реализира проект по процедура „Подкрепа на професионалните училища в Република България” на ОП „Региони в растеж”.\r\nОбявяването на други две професионални гимназии за общински – ПГ по механизация на селското стопанство „Св. Климент Охридски“ в Кюстендил и на ПГ по ветеринарна медицина и земеделие „Александър Стамболийски“ в гр. Лозница, налага промяна в собствеността на предоставените на учебните заведения сгради. Имотите – публична държавна собственост, се обявяват за частна държавна собственост и се предоставят безвъзмездно на общините Кюстендил и Лозница.\r\nМинистерският съвет одобри още предоставянето на части от имот в София за управление на Държавната агенция „Технически операции“ за осъществяване на дейностите, регламентирани в Закона за специалните разузнавателни средства. Помещенията се намират в сградата на ГДНП – МВР на столичния бул. „Александър Малинов” №1. На Агенция „Митници” за нуждите на териториалното й бюро в Търговище, беше предоставено правото на управление върху част от сградата на бул. „Траян Китанчев” №37 в града с цел подобряване на обслужването на икономическите оператори. Офисите са с отпаднала необходимост за РЗИ в Търговище.\r\nПравителството даде съгласието си и „Български пощи“ ЕАД да продаде чрез търг с тайно наддаване седем апартамента с площ от 25 кв. м до 89 кв. м. Четири от жилищата се намират в Пловдив, и по едно – в Кърджали, Белене и Ардино. Имотите са с отпаднала необходимост за дружеството. Продажбата на неоперативни активи е мярка за постигане на финансова стабилност на „Български пощи”.\r\nКабинетът реши също така да бъдат учредени ограничени вещни права на строеж и прокарване в полза на „Електроенергиен системен оператор“ ЕАД върху имоти в община Хисаря. В тях ще бъдат изградени съоръжения към язовир „Пясъчник“, който е включен в списъка на комплексните и значими язовири. За учреденото право „ЕСО“ ЕАД ще заплати 6563 лв. без ДДС.", "date": "2017-07-04", "title": "Министерският съвет прехвърли държавни имоти на общини"}
{"url": "http://www.focus-news.net/news/2017/07/04/2411893/osiguryavat-se-157-mln-lv-za-asistenti-na-hora-s-uvrezhdaniya.html", "text": "Правителството одобри вътрешнокомпенсирани промени на утвърдените разходи по бюджета на Министерството на труда и социалната политика за 2017 г. Преструктурирането води до увеличаване на утвърдените средства по програма „Интеграция на хората с увреждания“ с 15 700 000 лв. Това съобщиха от правителствената информационна служба.\r\nСредствата ще се предоставят на общините чрез Агенцията за социално подпомагане за предоставяне на услугите личен асистент, социален асистент и домашен помощник на хората, за които е извършена социална оценка по операция „Независим живот“, финансирана по Оперативна програма „Развитие на човешките ресурси“ 2014-2020 г.\r\nПо този начин ще се осигури устойчивост на услугите от страна на държавата. С осигурените допълнителни средства през 2017 г. ще бъде оказана подкрепа на над 15 000 хора с увреждания и хора над 65 г. в невъзможност за самообслужване чрез назначаването на близо 6400 лични асистенти, 1000 социални асистенти и 2500 домашни помощници.", "date": "2017-07-04", "title": "Осигуряват се 15,7 млн. лв. за асистенти на хора с увреждания"}
{"url": "http://www.focus-news.net/news/2017/07/04/2411894/odobrena-e-nova-4-godishna-programa-za-satrudnichestvo-mezhdu-balgariya-i-armeniya-v-oblastta-na-obrazovanieto-i-naukata.html", "text": "Министерският съвет одобри проекта на междуправителствена програма за сътрудничество в областта на образованието и науката на България и Армения. Тя обхваща периода 2017-2021 г. и се приема в изпълнение на двустранната Спогодба за културно, научно и образователно сътрудничество между страните от 1994 г. Това съобщиха от правителствената информационна служба.\r\nПрограмата за сътрудничество ще спомогне за развитието на образователния обмен между двете държави и ще насърчи разработването и изпълнението на съвместни научни проекти в рамките на Европейската научноизследователска програма „Хоризонт 2020”. Документът определя конкретните квоти за обмен на студенти, докторанти, специализанти и преподаватели, мерките за насърчаване на прякото сътрудничество между висшите училища на двете страни и за изучаването на български и арменски език чрез дейността на български и арменски лекторати в страната-домакин и летните училища по език и култура на страната-партньор, както и начините за финансиране на договореностите.\r\nПрез 2017 г. се отбелязват 25 години от установяването на дипломатически отношения между България и Армения и подписването на междуправителствената програма за сътрудничество ще допринесе за укрепване на дългогодишните връзки, активизиране и задълбочаване на двустранните отношения в областта на образованието и науката.", "date": "2017-07-04", "title": "Одобрена е нова 4-годишна програма за сътрудничество между България и Армения в областта на образованието и науката"}
{"url": "http://www.focus-news.net/news/2017/07/04/2411881/veliko-tarnovo-nay-golyamo-kolichestvo-valezhi-v-oblastta-prez-izminaloto-denonoshtie-e-izmereno-v-elenskoto-selo-todyuvtsi-82-lkv-m.html", "text": "Най-голямо количество валежи в област Велико Търново през изминалото денонощие е измерено в еленското село Тодювци – 82 л/кв. м. Това съобщиха за Радио „Фокус“ – Велико Търново от Хидрометеорологичната обсерватория във Велико Търново. В това населено място е валял краткотраен дъжд и град. Във Велико Търново тази сутрин са отчетени 43.6 л/кв. м краткотраен дъжд, докато вчера измерените валежи са били 9.8 л/кв. м. В горнооряховското село Крушето са паднали 45 л/кв. м, докато вчера валежите са били 8.6 л/кв. м. В великотърновското село Балван вчера са паднали 28.6 л/кв. м, а предходния ден – 9 л/кв. м. В еленското село Костел количеството на валежите вчера в било 69 л/кв. м. Валяло е и град. В стражишкото село Кесарево вчера са паднали 60.6 л/кв. м, а предходния ден 27.2 л/кв. м краткотраен дъжд. В село Камен, община Стражица, вчера са отчетени 45.3 л/кв. м, а предходния ден – 17.5 л/кв. м. В павликенското село Караисен са паднали 65 л/кв. м, като отчетените валежи за предния ден са били 80 л/кв. м. В свищовското село Козловец вчера са отчетени 81.3 л/кв. м, докато предния ден валежите са били 40.5 л/кв. м. Валял е и град. От Хидрометеорологичната обсерватория във Велико Търново посочиха, че в рамките на два дни температурите са паднали с близо 25 градуса. На 2 юли са измерени 39 градуса. Вчера максималната температура е била 23.5 градуса, а тази сутрин са отчетени 15.3 градуса. Няма драстично покачване на речните нива. Дори се отчита спад. Нивото на Джулюнската река при село Джулюница е 320 см. Река Янтра при кв. \"Чолаковци\" във Велико Търново е 163 см, а при село Каранци – 186 см. Голяма река при Стражица е 130 см. Нивата са далеч под критичните стойности, които са над 5 метра.\r\nНадежда КРЪСТЕВА", "date": "2017-07-04", "title": "Велико Търново: Най-голямо количество валежи в областта през изминалото денонощие е измерено в еленското село Тодювци – 82 л/кв. м"}
{"url": "http://www.focus-news.net/news/2017/07/04/2411885/ekipat-na-parva-sagbal-sveta-sofiya-ukoryava-porednoto-napadenie-nad-lekar.html", "text": "Екипът на Първа САГБАЛ „Света София“ изразява своето категорично възмущение от проявеното насилие върху д-р Албена Гагова, лекар в столичната АГ болница „Шейново“. Това се посочва в позиция на здравното заведение.\r\n\"Ние сме шокирани от поредния случай на неоправдана агресия върху медик. Укоряваме недопустимото поведение на бащата и се засвидетелстваме нашата пълна подкрепа към колегите от болница „Шейново“.\r\nВсички медицински специалисти заслужават уважение и безопасна работна среда, за да бъдат отдадени пълноценно на своята професия и пациенти. Изразяваме надежда, че това ще бъде последното нападение над лекар и умоляваме хората за повече търпение и човечност.\r\nНашият екип използва възможността да пожелае бързо оздравяване и възстановяване на д-р Гагова\", се посочва още в съобщението.", "date": "2017-07-04", "title": "Екипът на първа САГБАЛ „Света София“ укорява поредното нападение над лекар"}
{"url": "http://www.focus-news.net/news/2017/07/04/2411895/lovech-vazstanoveno-e-dvizhenieto-po-pat-i-4-mikre-ablanitsa-pri-krastovishteto-za-selo-mikre.html", "text": "Възстановено е движението по път I-4 Микре - Абланица при кръстовището за село Микре. Това съобщиха от пресцентъра на Агенция \"Пътна инфраструктура\".", "date": "2017-07-04", "title": "Ловеч: Възстановено е движението по път I-4 Микре - Абланица при кръстовището за село Микре"}
{"url": "http://www.focus-news.net/news/2017/07/04/2411880/ministar-valentin-radev-za-protestite-na-sluzhitelite-na-mvr-te-imat-pravo-na-protesti-ne-na-stachki-taka-che-da-vnimavat.html", "text": "Те имат право на протести, не на стачки. Това каза пред журналисти в МС министърът на вътрешните работи Валентин Радев във връзка с готвените протести на служителите на МВР утре, предаде репортер на Агенция „Фокус“. „Утре е празникът на МВР – 138 години от МВР. На площада сме на „Ал. Невски“. Там ще има ритуал, ще е изложена техника. Заповядайте, чрез вас каня всички, които искат да дойдат да видят ритуала. Ще има осветяване на бойните знамена. От страна на парламента, при паметника на цар Освободител, ще има протест. Разбирам от колегите. Направихме съвет за социално партньорство. На него изложихме всички въпроси, обсъдихме ги буквално, включително за дрехи и заплати. Аз им казах нещо много просто – тук съм от месец и половина-два, кажете ми кой е решил въпросът за месец и половина-два, който не е решен и вие сте присъствали и сте участници в тези процеси от повече от 6-7 години“, коментира Радев и даде пример с дрехите им. „Говорят за заплати, добре и това ще го решим. Въпросът е кога и как. Оставете ме, с моя екип ще го направим. Още същия ден излязоха лице в лице и обясняваха. Предупредих ги, че опозицията е хубаво нещо, но не може да ходите при опозицията и да се съветвате и след това да заигравате политически. Помолих ги е точната дума. Те си решават, каквото искат да правят. Те ми казаха „това не е срещу вас“. Е срещу кого е, аз съм от правителството. Аз съм човекът, който е натоварен и съм най-близко до финансовия министър и до премиера и изобщо до правителството“, допълни силовият министър. По думите му вчера всички са били свидетели какво е станало с градушките. „Оказа се, че и там заплатите са малки. Оказа се, че като те тръгнаха да протестират и тези, които пазят затворите и те нямали дрехи, искали високи заплати. Трябва да се погледне глобално върху сектор „Сигурност“, допълни той. \r\n„Правилно е, аз съм министър на вътрешните работи, и най-основно се интересувам и се боря за заплатите и въобще за мотивацията на полицаите и пожарникарите, които изпълняват такива функции. Това е моя задача и аз го правя. Всичко това трябва да остане разположено във времето. Леко не разбирам с този протест какво иска да кажат още“, заяви Радев. „Може би, че те са го правили много пъти и някак си са оставали неудовлетворени, ако изразяват мнението на повечето в МВР. Имат такова право. Както ви казах с дрехите не е решавано толкова време, със заплатите ме убеждават, че не е решавано дълго, моята молба е да погледнат от малко по-високо. Всички сме граждани на България, не сме граждани на МВР, няма такова понятие. Така че да внимават с протестите, всеки има право да прави каквото реши“, обясни още той.\r\nПопитан дали има различни позиции в ГЕРБ по отношение на изтребителите, Радев обясни, че този въпрос не бива да се отнася към него. „Не е въпрос на МВР. Чували сте моето мнение, докато бях народен представител“, каза още министърът на вътрешните работи.\r\nЛюба АЛЕКСИЕВА", "date": "2017-07-04", "title": "Министър Валентин Радев за протестите на служителите на МВР: Те имат право на протести, не на стачки, така че да внимават"}
{"url": "http://www.focus-news.net/news/2017/07/04/2411898/odobreni-sa-rezultatite-ot-zasedaniya-na-saveta-na-es.html", "text": "Правителството одобри резултатите от българското участие в четири заседания на Съвета на Европейския съюз. Това съобщиха от правителствената информационна служба.\r\nСъветът по икономически и финансови въпроси заседава на 16 юни в Люксембург. Министрите на финансите обсъдиха две законодателни предложения – за намалена ставка на ДДС за доставката на електронни публикации и за временното прилагане на Общ механизъм за обратно начисляване. Беше постигнат общ подход по част от пакета с предложения, целящи намаляване на риска в банковия сектор. Одобрен беше и пакетът от специфични препоръки по страни в рамките на Европейския семестър за 2017 г.\r\nВ рамките на Съвета по заетост, социална политика, здравеопазване и потребителски въпроси, състоял се на 16 юни в Люксембург, беше проведена среща на Триото председателства: Естония-България-Австрия. Нашата страна информира за един от водещите си приоритети през 2018 г. в сферата на здравеопазването – здравословното хранене при децата. Съветът прие заключения за спиране нарастването на наднорменото тегло и затлъстяването при децата. Делегациите обсъдиха и Европейския стълб за социални права.\r\nПредставителите на държавите, участвали в заседанието на Съвета по транспорт, телекомуникации и енергетика на 8 и 9 юни в Люксембург, дискутираха законодателни инициативи от т. нар. „Пакет за мобилност“, насочени към укрепване на конкурентоспособността на международния товарен автомобилен транспорт. Комисията подчерта, че постигането на интегриран вътрешен пазар и елиминиране на социалния дъмпинг е сред приоритетите й. В част „Телекомуникации“ държавите членки приветстваха целите за свързаност за европейско гигабитово пространство. \r\nНа неформалната среща на министрите във формат „Кохезионна политика“ в Малта на 8 и 9 юни българската страна изрази категоричната си позиция, че основната цел на политиката за сближаване е да подобри живота на гражданите на ЕС. Това е все по-належащо в условията на сложна политическа обстановка и предизвикателства като миграция, сигурност, глобализация, БРЕКЗИТ. Кохезионната политика следва да бъде важен стимул за структурни реформи, а усилията за намаляване на административната тежест върху бенефициентите и управляващите органи да продължат. Особено полезно в тази посока е правилата на всички програми и фондове на ЕС да бъдат хармонизирани. България от своя страна подчерта, че контролът от Брюксел трябва да се основава на обективни критерии и не следва да води до несправедливо третиране. С тази среща беше затворен кръгът от обсъждания в програмата на Малтийското председателство относно ролята на Кохезионната политика и нейното бъдеще след 2020 г.", "date": "2017-07-04", "title": "Одобрени са резултатите от заседания на Съвета на ЕС"}
{"url": "http://www.focus-news.net/news/2017/07/04/2411899/varna-4-leki-avtomobila-sa-se-zapalili-vsledstvie-na-pozhar-v-suhi-trevi-v-mestnost-mentesheto.html", "text": "Пожар е горял вчера в сухи треви в местност Ментешето във Варна. Това съобщиха от ОДМВР – Варна. Няма пострадали хора. Причина за пожара е небрежност при боравене с открит огън. Вследствие на пожара се запалват 4 леки автомобила, без регистрационни табели, подготвени за разглобяване.", "date": "2017-07-04", "title": "Варна: 4 леки автомобила са се запалили вследствие на пожар в сухи треви в местност Ментешето"}
{"url": "http://www.focus-news.net/news/2017/07/04/2411900/faz-germanskite-sluzhbi-za-sigurnost-preduprezhdavat-za-opasnost-ot-novi-teroristichni-atentati.html", "text": "Германските служби за сигурност предупреждават за опасност от извършването на терористични атентати на територията на страната, съобщава националният ежедневник Die Frankfurter Allgemeine Zeitung.\r\nДанните показват, че броят на салафистите в страната се е увеличил чувствително – от 8 350 през 2015 г. до 10 хил. към настоящия период. Това разкри директорът на Федералната служба за защита на Конституцията Ханс-Гьорг Маасен при представяне на доклад в Берлин. \r\n„Трябва да приемем, че може да се очакват и по-нататъшни атаки на атентатори единаци или терористични клетки в Германия\", предупреди Маасен.Тереза Герова", "date": "2017-07-04", "title": "FAZ: Германските служби за сигурност предупреждават за опасност от нови терористични атентати"}
{"url": "http://www.focus-news.net/news/2017/07/04/2411896/sazdaden-e-mezhduinstitutsionalen-mehanizam-za-obhvashtane-i-zadarzhane-na-detsata-v-uchilishte.html", "text": "Правителството прие решение за създаване на механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Причина за въвеждането му е необходимостта от интегрирана политика и ангажираност на всички ведомства и институции, свързани с образованието и с личностното и професионалното развитие на децата и учениците в България. Целта на механизма е да се подобри междуинституционалното взаимодействие и да се определят функциите и задълженията на всички отговорни страни. Това съобщиха от правителствената информационна служба.\r\nПо данни на Националния статистически институт през учебната 2015/2016 година 21 170 ученици са напуснали образователната система, което означава, че всеки 7-ми ученик между 15 и 18 години не е в училище. Основните причини са свързани със социално-икономически фактори, институционални проблеми, миграция, фактори на местоживеенето и жилищната среда, етнокултурни фактори, както и проблеми, свързани с образователната система.\r\nКомплексните мерки и добрата координация между институциите от няколко различни сектора на всяко ниво на управление – национално, регионално, местно и училищно, са крайно необходими. Тези мерки са заложени в механизма и включват създаване на екипи за съвместна работа на институциите за обхващане и задържане в образователната система на деца и ученици в задължителна предучилищна и училищна възраст. Ще бъдат създадени правила за обмен на информация между институциите за децата и учениците, които не са обхванати в образователната система, които са в риск от преждевременно отпадане, преждевременно са отпаднали или не могат да бъдат открити на постоянния им или на настоящия адрес. Предстои оптимизиране на процедурата за отпускане на семейни и други помощи в натура спрямо индивидуалните потребности на децата и учениците, както и засилване на санкционния механизъм спрямо родителите при неизпълнение на задълженията им по Закона за закрила на детето и Закона за предучилищното и училищното образование. Предвижда се създаване на процедура за предоставяне на информация от институциите и съвместни действия за налагане на санкции по реда на Закона за административните нарушения и наказания на родители, чиито деца в задължителна предучилищна и училищна възраст не посещават училище.\r\nС механизма се определят редът и сроковете за формиране на екипите за съвместна работа на институциите, както и дейностите, чрез които ще се идентифицират децата и учениците в задължителна училищна възраст, които не са обхванати в образователната система. Механизмът ще посочи и начина на взаимодействието на екипите с компетентните институции, с родителите, както и за привличането на медиатори. Определят се функциите и отговорностите на министъра на образованието и науката, министрите на труда и социалната политика, на вътрешните работи, на здравеопазването, на регионалното развитие и благоустройството, на председателя на Централната комисия за борба срещу противообществените прояви на непълнолетни и малолетни, на кметовете на общини, на областните управители, на регионалните управления на образованието, на директорите на училища и детски градини, на ГД „Гражданска регистрация и административно обслужване“ към МРРБ по изпълнението на дейностите в механизма.\r\nСъздава се и Координационно звено под ръководството на заместник министър-председателя с функции на координация по отношение на дейността на МОН, със задача да осъществява междуинституционална координация и контрол на национално ниво за изпълнението на механизма.\r\nСъс създаването на механизма ще се подкрепи изпълнението на Стратегията за намаляване дела на преждевременно напусналите училище (2013-2020), която е разработена в съответствие с целта на Стратегическата рамка на Национална програма за развитие на Република България „България 2020” за повишаване на жизнения стандарт чрез конкурентоспособно образование и обучение, създаване на условия за качествена заетост и социално включване и гарантиране на достъпно и качествено здравеопазване, а делът на преждевременно напусналите образователната система до 2020 г. да не надвишава 11 на сто.\r\nМеханизмът е в съответствие и с набелязаните широкообхватни мерки за подобряване на достъпа и качеството на предучилищното и училищното образование, залегнали в Националната стратегия за детето 2008-2018 г., Стратегията за образователна интеграция на децата и учениците от етническите малцинства, Националната стратегия за интеграция на ромите в Република България (2012-2020 г.) и Националната стратегия за намаляване на бедността и насърчаване на социалното включване до 2020 година", "date": "2017-07-04", "title": "Създаден е междуинституционален механизъм за обхващане и задържане на децата в училище"}
{"url": "http://www.focus-news.net/news/2017/07/04/2411901/v-muzeya-brigens-shte-gostuva-ekspozitsiyata-legendi-v-zlato-trakiyski-sakrovishta-ot-balgariya.html", "text": "Правителството осигури държавна гаранция в размер на 100 000 лв. за временна експозиция на български културни ценности в Норвегия. Това съобщиха от правителствената информационна служба.\r\nВ периода септември-декември 2017 г. музеят „Бригенс” в гр. Берген ще бъде домакин на изложбата „Легенди в злато. Тракийски съкровища от България”, която включва движими културни ценности от фондовете на 12 музея – Националния исторически музей, регионалните исторически музеи в Шумен, Враца, Русе, Ловеч, Сливен, Плевен и Пазарджик, Регионалния археологически музей в Пловдив, историческите музеи в Казанлък и Свищов и Музейния център в Созопол.\r\nДържавната гаранция се осигурява за времето на транспортирането на експонатите до Норвегия и връщането им обратно в България.", "date": "2017-07-04", "title": "В музея „Бригенс” ще гостува експозицията „Легенди в злато. Тракийски съкровища от България”"}
{"url": "http://www.focus-news.net/news/2017/07/04/2411897/korneliya-ninova-bsp-2-mesetsa-otkakto-e-izbrano-pravitelstvoto-boyko-borisov-izpuska-neshtata-ot-kontrol.html", "text": "2 месеца, откакто е избрано правителството , Бойко Борисов изпуска нещата от контрол. Това каза лидерът на БСП Корнелия Нинова по време на пресконференция, предаде репортер на Агенция „Фокус“. „Както знаете държавата ежедневно се раздира от скандали и то създадени от управляващите“, заяви Нинова. По думите й заглавието на тези два месеца е нестабилност и корупция. Тя изтъкна, че правителството все още няма управленска програма. „Второ започнаха с корупционни скандали, които и до днес продължават“, посочи Нинова и изброи уволнен заместник-министър и взаимните обвинения за НДК. „Нестабилност и разделение – език на омразата и на разделение на обществото на едни групи срещу други“, посочи Нинова и изброи противопоставянето на заплатите на МВР срещу тези на учителите, нестабилността и напрежение в обществото и тежката война между институциите с комисията „анти Радев“.„Вместо след изборите да се внесе една стабилност, сигурност и да се гарантира развитие, нестабилността се задълбочава. Искаме държавата да се стабилизира, председателството, което сме обявили за приоритет да мине авторитетно и спокойно и да се работи по ежедневните проблеми на хората“, заяви Нинова.\r\nДеница КИТАНОВА", "date": "2017-07-04", "title": "Корнелия Нинова, БСП: 2 месеца, откакто е избрано правителството, Бойко Борисов изпуска нещата от контрол"}
{"url": "http://www.focus-news.net/news/2017/07/04/2411902/veliko-tarnovo-deset-mesetsa-zatvor-poluchi-obvinyaem-za-darzhane-na-tsigari-bez-banderol.html", "text": "43-годишен софиянец е осъден на десет месеца затвор при строг режим за държане на цигари без бандерол след одобрено от съда споразумение, постигнато с Районна прокуратура – Велико Търново. Това съобщиха от пресцентъра на Апелативна прокуратура – Велико Търново.  \r\nДимитър Т. се призна за виновен в това, че на 12 февруари 2017 г., на главен път  1-5 в района на Порски Тръмбеш, в багажното отделение на лек автомобил „Мицубиши Галант“, в немаловажен случай, държал акцизни стоки по смисъла на Закона за акцизите и данъчните складове - 979 кутии с цигари „Karelia” Slims и 2500 кутии с цигари „Eva” Slims - всички на обща стойност 15 797.10 лева, без бандерол, когато такъв се изисква съгласно Закона за акцизите и данъчните складове и  Закона за тютюна и тютюневите изделия, като деянието е извършено повторно и при форма на вината пряк умисъл. Предмет на престъплението се отнема в полза на държавата и ще бъда унищожен.\r\nСпоразумението има последици на влязла в сила присъда.", "date": "2017-07-04", "title": "Велико Търново: Десет месеца затвор получи обвиняем за държане на цигари без бандерол"}
{"url": "http://www.focus-news.net/news/2017/07/04/2411903/vratsa-belgiyskiyat-poslanik-n-pr-fransoa-bontan-se-sreshtna-s-kmeta-kalin-kamenov.html", "text": "„Враца е прекрасен град! Благодатна земя, подходяща за инвестиции!“, каза посланикът на Белгия у нас Н. Пр. Франсоа Бонтан по време на първото си официално посещение във Враца. Това съобщиха от пресцентъра на Община Враца. Франсоа Бонтан бе посрещнат в Заседателната зала на Общината от кмета Калин Каменов. На срещата присъстваха още зам.-кметът устройство на територията, строителство и обществени поръчки Мария Попова, изпълнителният директор на Търговско-промишлена палата - Враца Илиана Филипова, икономическият и търговски съветник Ан Дефурни и началник - отдел „Общинска собственост“ Петя Велкова.\r\nКалин Каменов представи пред Негово Превъзходителство новата Наредба за инвестиции, която бе приета от Община Враца, с цел подпомагане развитието на бизнеса. „Предстои Враца да стане атрактивна дестинация за бизнеса, поради предстоящите инфраструктурни инвестиции, които ще стартират на Международен път Е-79. Предпоставка за това е и разположението на града до възловия пътен участък, както и това, че Враца е най-големият град в Северозападна България“, заяви по време на срещата Каменов.", "date": "2017-07-04", "title": "Враца: Белгийският посланик Н. Пр. Франсоа Бонтан се срещна с кмета Калин Каменов"}
{"url": "http://www.focus-news.net/news/2017/07/04/2411905/plovdiv-narodniyat-predstavitel-ot-gerb-zapryan-yankov-provede-otkriti-priemni-v-tri-obshtini-ot-oblastta.html", "text": "Запрян Янков се срещна с жители на Стамболийски, Перушица и Кричим, както и с представители на местните структури на ГЕРБ. Това съобщиха от пресцентъра на ПП ГЕРБ. На срещите бяха обсъдени наболели проблеми в  общините. Сред тях са  в Перущица - нередности в детските градини, нередовно сметосъбиране, изключително лошата инфраструктура, непочистените паркове. Към народния представител бяха отправени въпроси,  свързани с проектите към Държавен фонд „Земеделие“, както и с работата на МИГ- овете и подпомагането на младите земеделци. Беше повдигнат и въпроса с регламентирането на градския пазар и паркоместата до него. Запрян Янков се ангажира в най-кратък срок да намери  отговори по  поставените въпроси. В Стамболийски на приемната присъства и председателят на Общинския съвет и общински ръководител на ГЕРБ Стоян Богданов. Тук потърсиха съдействие за военен имот в землището на Ново село. Присъстващите поискаха народният представител да провери каква точно е собствеността, кой стопанисва имота и какви са възможностите да бъде разработен.\r\nВ Кричим на срещата присъстваха общинският ръководител Ангел Анев, общинският съветник Йордан Недев, членове и симпатизанти на ГЕРБ.\r\nЗапрян Янков се представи на всички присъстващи като сподели, че участва в комисиите по земеделие и отбрана в парламента. По време на срещата присъстващите изказаха своето притеснение от  високия процент безработица в града, която става все по-голяма. Освен това  хората без работа са и неграмотни. Присъстващите с носталгия си спомниха преди време каква заетост е имало в общината. Липса на квалифицирана работна ръка има навсякъде в страната, коментира Запрян Янков. По думите му това е проблем на почти всички общини.\r\nДошлите на приемната споделиха още за наболелите проблеми в социалната политика, здравеопазването, злоупотребите в ТЕЛК. Беше обсъден и проблем със затапена тръба, поради която половината град остава без вода за напояване и хората поливат на 2 лв. за кубик. Народния представител се ангажира да провери поставените проблеми и да даде отговор на следващата приемна.", "date": "2017-07-04", "title": "Пловдив: Народният представител от ГЕРБ Запрян Янков проведе открити приемни в три общини от областта"}
{"url": "http://www.focus-news.net/news/2017/07/04/2411909/afp-chlenove-na-boko-haram-sa-otvlekli-37-zheni-v-niger.html", "text": "Джихадистите от групировката „Боко Харам“ са отвлекли 37 жени и са убили по брутален начин деветима души в югоизточната част на Нигер, предава AFP, като се позовава на данни от местните власти.\r\nНападението е извършено в неделя близо до границата с Нигерия, уточни представител на властите в региона.Тереза Герова", "date": "2017-07-04", "title": "AFP: Членове на „Боко Харам“ са отвлекли 37 жени в Нигер"}
{"url": "http://www.focus-news.net/news/2017/07/04/2411907/pregled-na-mezhdunarodnite-novini-do-13-chasa-agentsiya-fokus.html", "text": "Серията земетресения в Македония продължава – в 8.27 часа (местно време) е регистриран  нов трус със сила от 3,6 по скалата на Рихтер, сочи справка на интернет страницата Европейския средиземноморски сеизмологичен център (EMSC).\r\nЕпицентърът на труса е на 13 км северно от Ресен, с дълбочина от два километра под земната кора.\r\nВ последните часове Македония бе разлюляна от няколко земетресения– в 6.36 часа (местно време) във вторник сутрин в страната е регистриран пореден трус със сила от 3,7 по скалата на Рихтер. Епицентър на труса е на 101 км южно от столицата Скопие и на седем километра северно от Ресен, с дълбочина от два километра. \r\nОще няколко земетресения с различна интензивност бяха усетени и в рамките на нощта срещу вторник.\r\nТрус със сила от 2,6 по скалата на Рихтер е регистрирано в 5.01 часа (местно време) в Македония. Епицентърът е бил на 11 км североизточно от Ресен и осем километра западно от Гърнчари, с дълбочина от два километра.\r\nПо-рано в нощта на вторник районът на Охрид бе разлюлян от още две земетресения.\r\nВ 1.32 часа местно време (2. 42 часа българско време) е регистрирано земетресение със сила 2,8 по скалата на Рихтер, с епицентър на девет километра северно от село Янковец, Ресенско и на дълбочина 1 км под земната кора. \r\nДва часа по-късно, в 3, 17 ч. местно време (4, 17 ч. българско време) е регистриран нов земен трус със сила 3,4 по скалата на Рихтер, с епицентър на четири километра западно от село Янковец, Ресенско на дълбочина два километра под земната кора. \r\nМестните медии съобщават за активизиране на действащия вулкан при село Косел, разположено на седем километра северно от Охрид, където в местността Дувалото са се отворили нови скални дупки, от които излиза сероводород.\r\n*** Китай призова за „сдържаност“ и усилия за мирно разрешаване на напрежението със Северна Корея, след като във вторник от Пхенян обявиха, че е проведен успешен тест на междуконтинентална балистична ракета.\r\nГоворителят на външното министерство в Пекин защити „безмилостните усилия\" на Китай за разрешаване на севернокорейския ядрен конфликт, след като американският президент Доналд Тръмп призова китайците да \"прекратят тази глупост веднъж завинаги\".\r\n*** Най-голямата опозиционна партия в Турция ще оспори в Европейския съд по правата на човека (ЕСПЧ) резултатите от референдума за конституционни промени, който управляващите в Анкара организираха на 16 април тази година.\r\nКемал Кълъчдароглу, председател на Републиканска народна партия (РНП), подписа петицията във вторник, преди да продължи участието си изминаването на 425-километровия участък между Анкара и Истанбул в инициативата „Марш на справедливостта\", която ще приключи в петък, 7 юли. \r\nПрезидентът на Реджеп Тайип Ердоган спечели рефендума, но получи крехка подкрепа от гражданите. РНП оспори резултатите заради редица нередности в процеса на гласуване и преброяване на бюлетините.\r\n*** Бившият командир от Армията за освобождение на Косово (АОК) и кмет на Скендерай, Сами Луштаку, бе освободен от затвора „Гердок“ в Подуево, след като Върховният съд на най-младата държава на Балканите го оправда по обвинения във военни престъпления.\r\nЛуштаку бе задържан, след като Основният съд в Митровица го призна за виновен за военни престъпления срещу цивилното население, извършено по време на войната в Косово през 1998-1999 г. Върховният съд по-късно смекчи присъдата си от 12 г. на седем години лишаване от свобода. Неговият защитник обжалва присъдата пред Върховния съд, който най-накрая оправда Луштаку по всички повдигнати обвинения. \r\nВ първи изявления за медиите след излизането на свобода Луштаку изрази съжаление, че някогашните му „братя по оръжие“ остават зад решетките.  Присъдата срещу него бе издадена от международни съдии за участие в т.нар. \"Група Дреница\" – криминална организация, замесена в убийства, побои, трафик на органи и други криминални деяния в края на 90-те години на миналия век.\r\n*** Гръцката брегова охрана е открила предупредителен огън срещу товарен кораб, плаващ под турски флаг край егейския остров Родос. Инцидентът се е случил в понеделник. Предполага се, че плавателният съд е превозвал наркотици.\r\nСъгласно разпространените данни, огънят е открит, след като товарният кораб не е отговорил на многобройните призиви, отправени от бреговата охрана на Гърция. Ситуацията се е нормализирала, когато плавателният съд е навлязъл в турски териториални води. \r\nТелевизионният канал CNN Turk предаде, че гръцката брегова охрана е открила огън, след като съдът с турски флаг е отказал да изпълни инструкциите да се прибере в пристанището на Родос за проверка.\r\nИнцидентът се случи на фона преговорите на високо равнище за Кипър в швейцарския курорт Кран-Монтана, които навлязоха във втора седмица. На дневен ред в обсъжданията е спорният въпроса за сигурността на разделения от десетилетия остров.\r\n*** Федералната служба за защита на Конституцията обвини редица държави, сред които Руската федерация, Турция, Иран и Китай, в нарастваща шпионска активност на германска територия. Специално внимание органът обръща на чуждестранното разузнаване в правителствения квартал на Берлин, федералната столица на Германия.\r\nВъв вторник, 4 юли, федералният министър на вътрешните работи Томас де Мезиер представя доклада на службата. Най-големите заплахи, за които предупреждава Федералната служба за защита на Конституцията, са свързани с киберсигурността и възможността за намеса в парламентарните избори през септември.\r\n*** Министърът на отбраната на Австрия Ханс Петер Доскозил планира „навременна“ реакция за справяне с мигрантския поток, която предвижда възстановяването на проверките по границата с Италия – усилие, което ще бъде подкрепено от армията.\r\nЗа гарантиране на сигурността по границите са на разположение общо 750 военнослужещи, които ще бъдат разположени във федералните провинции Тирол и Каринтия. В случай на аварийна ситуация частите трябва да бъдат напълно готови за реакция в рамките на три дни. \r\nВ понеделник военното ведомство във Виена изпрати тежко оборудване в Тирол, включително танкове, с които да бъдат охранявани пътищата в района на тунела „Бренер“, свързващ двете съседни държави.\r\n***", "date": "2017-07-04", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/07/04/2411910/blagoevgrad-padnala-e-toploizolatsiyata-na-blok-8-v-kvartal-zapad.html", "text": "Паднала е топлоизолацията на блок №8 в благоевградския квартал „Запад“. Дейностите по саниране на блока не са по Националната програма за енергийна ефективност. Това каза за Радио „Фокус“ - Пирин Велизар Еремиев, ПР в Община Благоевград. По думите му дейностите са извършени преди повече от пет години, като инициативата е на живущите в блока, които нямат сформирано сдружение. Няма пострадали хора и автомобили при инцидента.\r\nЛора КАЛЧЕВА", "date": "2017-07-04", "title": "Благоевград: Паднала е топлоизолацията на блок №8 в квартал „Запад“"}
{"url": "http://www.focus-news.net/news/2017/07/04/2411908/shumen-izgotvya-se-proekt-za-konstruktivno-ukrepvane-na-detska-yasla-buratino.html", "text": "Изготвя се проект за конструктивно укрепване на детска ясла №5 „Буратино“ в Шумен, съобщи на брифинг Светлана Маркова, заместник-кмет на община Шумен, предаде репортер на Радио „Фокус“ - Шумен. Яслата е една от най старите в града, на терена има подпочвени води, а дренажът е компрометиран. Вече е направено отводняване, посочи Светлана Маркова. Тя обясни, че яслата е била включена в 26-те проекта за кандидатстване по европрограми на предходния кметски екип, но са били предвидени дейности за капково напояване на двора, осветление и пейки. „В проекта не са били включени необходимите дейности, със средства от тазгодишния бюджет се опитваме да направим нужното“, каза Светлана Маркова. За изработката на проекта за конструктивното укрепване ще бъдат дадени 2 500 лв., предстои и доставка и монтаж на 1500-литров бойлер, на стойност около 5 000 лв. Напълно е завършило газифицирането на детска ясла „Тракийче“ и включените в общия проект детска градина и млечна кухня. В капиталовата програма на общината за тази дейности са били заложени 158 595 лв., които са усвоени. През миналата година усвоените средства са били 78 000 лв.\r\nИвелина ИВАНОВА", "date": "2017-07-04", "title": "Шумен: Изготвя се проект за конструктивно укрепване на детска ясла „Буратино“"}
{"url": "http://www.focus-news.net/news/2017/07/04/2411906/predstaviteli-na-obedineni-patrioti-provezhdat-sreshta-za-koalitsionnite-politiki-v-ms.html", "text": "Представители на „Обединени патриоти“ провеждат среща за коалиционните политики в сградата на Министерски съвет. Това съобщи пред журналисти преди срещата председателят на ПГ „Обединени патриоти“ Волен Сидеров.\r\nЛюба АЛЕКСИЕВА", "date": "2017-07-04", "title": "Представители на „Обединени патриоти“ провеждат среща за коалиционните политики в МС"}
{"url": "http://www.focus-news.net/news/2017/07/04/2411872/emsc-seriyata-zemetreseniya-v-makedoniya-prodalzhava-registriran-e-nov-trus-sas-sila-ot-36-po-rihter.html", "text": "Серията земетресения в Македония продължава – в 8.27 часа (местно време) е регистриран  нов трус със сила от 3,6 по скалата на Рихтер, сочи справка на интернет страницата Европейския средиземноморски сеизмологичен център (EMSC).\r\nЕпицентърът на труса е на 13 км северно от Ресен, с дълбочина от два километра под земната кора.\r\nВ последните часове Македония бе разлюляна от няколко земетресения– в 6.36 часа (местно време) във вторник сутрин в страната е регистриран пореден трус със сила от 3,7 по скалата на Рихтер. Епицентър на труса е на 101 км южно от столицата Скопие и на седем километра северно от Ресен, с дълбочина от два километра. \r\nОще няколко земетресения с различна интензивност бяха усетени и в рамките на нощта срещу вторник.\r\nТрус със сила от 2,6 по скалата на Рихтер е регистрирано в 5.01 часа (местно време) в Македония. Епицентърът е бил на 11 км североизточно от Ресен и осем километра западно от Гърнчари, с дълбочина от два километра.\r\nПо-рано в нощта на вторник районът на Охрид бе разлюлян от още две земетресения.\r\nВ 1.32 часа местно време (2. 42 часа българско време) е регистрирано земетресение със сила 2,8 по скалата на Рихтер, с епицентър на девет километра северно от село Янковец, Ресенско и на дълбочина 1 км под земната кора. \r\nДва часа по-късно, в 3, 17 ч. местно време (4, 17 ч. българско време) е регистриран нов земен трус със сила 3,4 по скалата на Рихтер, с епицентър на четири километра западно от село Янковец, Ресенско на дълбочина два километра под земната кора. \r\nМестните медии съобщават за активизиране на действащия вулкан при село Косел, разположено на седем километра северно от Охрид, където в местността Дувалото са се отворили нови скални дупки, от които излиза сероводород.Тереза Герова", "date": "2017-07-04", "title": "EMSC: Серията земетресения в Македония продължава – регистриран е нов трус със сила от 3,6 по Рихтер"}
{"url": "http://www.focus-news.net/news/2017/07/04/2411912/kmetat-yordanka-fandakova-nyamam-informatsiya-da-e-imalo-predlozhenie-na-initsiativen-komitet-za-vazstanovyavane-na-pametnika-1300-godini-balgariya.html", "text": "Нямам информация да е имало предложение на инициативен комитет за възстановяване на паметника „1300 години България“. Това каза кметът на София Йорданка Фандъкова на пресконференция в Столичния общински съвет по повод демонтирането на паметника „1300 години България“ от пространството около НДК, предаде репортер на Агенция „Фокус“. „Всички хора, които са активни, са участвали в дискусии, но няма инициативен комитет и такова предложение“, посочи тя.  „Това е важен въпрос, решаването му продължи 10 години. Решението беше подложено на редица дискусии и бе взето преди години“, обясни кметът. „В последните дни чух много обвинения, твърдения, определения за СО, за колеги от екипа, за самата мен“, коментира Йорданка Фандъкова. „В самото начало на моята работа по моя инициатива създадохме специална програма за възстановяване и опазване на паметниците“, припомни тя и уточни, че първата голяма инициатива е възстановяването на Алеята на бележитите българи в Борисовата градина. „След това възстановихме и реставрирахме Руски паметник, Докторския паметник, паметника на цар Освободител, орлите на Орлов мост, целия Лъвов мост“, посочи Йорданка Фандъкова. „Започнахме възстановяване и на разрушени паметници. Първият възстановен беше войнишкият паметник в район „Надежда“, каза още тя.\r\nБиляна ИВАНОВА", "date": "2017-07-04", "title": "Кметът Йорданка Фандъкова: Нямам информация да е имало предложение на инициативен комитет за възстановяване на паметника „1300 години България“"}
{"url": "http://www.focus-news.net/news/2017/07/04/2411916/odobreni-sa-balgarskite-pozitsii-za-zasedaniya-na-saveta-pvr-i-ekofin.html", "text": "Правителството одобри българската позиция за неформалното заседание на Съвета „Правосъдие и вътрешни работи”, което ще се проведе на 6 и 7 юли в Талин. Това съобщиха от правителствената информационна служба.\r\nЕдна от приоритетните теми на обсъжданията на министрите на правосъдието е за обезпечаването и конфискацията на активи като важен елемент в борбата срещу финансирането на тероризма. Дебатът ще се фокусира върху формата на предложението за законодателен акт на Европейския съюз, уреждащ материята – регламент или директива. Друга тема в обсъжданията е свързана с регламентирането на продажбата на потребителски стоки онлайн и офлайн. България ще подкрепи въвеждането на един режим за продажба на стоки и свързаните с тях гаранции, който да е приложим и за онлайн, и за офлайн продажбите. По време на работния обяд ще бъде обсъдено развитието на електронното правосъдие – приоритет в утвърдената програма на Триото Естония-България-Австрия.\r\nМинистрите на вътрешните работи на държавите членки ще обсъдят предложения от Естонското председателство път за по-нататъшни дискусии по прилагането на принципите за отговорност и солидарност. Ще бъде обсъдено и актуалното развитие на политиката на ЕС в областта на връщането. Темата на работния обяд е опазването на вътрешната сигурност на ЕС чрез сътрудничество със съседните страни, като фокус ще бъде поставен върху ситуацията в Украйна.\r\nНа 11 юли в Брюксел ще се проведе заседание на Съвета по икономически и финансови въпроси. На него Естонското председателство ще представи приоритетите си, а Комисията – предложение за директива относно задължителния автоматичен обмен на информация в областта на данъчното облагане, свързана с подлежащите на оповестяване трансгранични договорености. Очаква се министрите на финансите да приемат заключения на Съвета относно средносрочния преглед на ЕК на Плана за изграждане на Съюз на капиталовите пазари и относно План за действие за справяне с необслужваните кредити в Европа.", "date": "2017-07-04", "title": "Одобрени са българските позиции за заседания на Съвета „ПВР” и ЕКОФИН"}
{"url": "http://www.focus-news.net/news/2017/07/04/2411914/korneliya-ninova-bsp-sreshtata-mezhdu-premiera-i-prezidenta-e-opit-na-boyko-borisov-za-potushavane-na-naprezhenieto-toy-vliza-v-rolyata-na-dobroto-chenge.html", "text": "Срещата между премиера и президента е опит на Бойко Борисов за потушаване на напрежението, той влиза в ролята на доброто ченге. Това каза лидерът на БСП Корнелия Нинова по време на пресконференция във връзка със срещата между министър-председателя Бойко Борисов и президента Румен Радев, предаде репортер на Агенция „Фокус“. Нинова уточни, че премиерът влиза в  ролята на доброто ченге, след като в парламента се е изговорило какво ли не срещу президента. Според нея очевидно управляващите усещат, че това е в тяхна вреда и че тази война между институциите не носи нищо добро. „За нас истинският измерител на това имат ли воля да работят за националната сигурност е дали се изпълняват решенията на КСНС при президента, дали има конкретни действия. След като изтекоха срокове и не направиха нищо по тези решения, оценяваме, че това е просто ход да се намали напрежението между институциите, но без да се свърши реална работа по тема сигурност“, допълни лидерът на БСП. Попитана дали има разнобой в ГЕРБ, Нинова заяви, че не може да гадае, но й се струва, че това е добре отиграна тактика. \r\nДеница КИТАНОВА", "date": "2017-07-04", "title": "Корнелия Нинова, БСП: Срещата между премиера и президента е опит на Бойко Борисов за потушаване на напрежението, той влиза в ролята на доброто ченге"}
{"url": "http://www.focus-news.net/news/2017/07/04/2411919/sport-ruskata-federatsiya-po-boks-izdigna-kandidaturata-na-sochi-za-domakin-na-svetovniya-shampionat-prez-2019-g.html", "text": "Руската федерация по бокс издигна кандидатурата на Сочи за домакин на световния шампионат през 2019 г., предава „Р-Спорт“.\r\nИнформацията бе потвърдена от генералния секретар на федерацията – Умар Кремлев. Очаква се решението да бъде взето на 24 юли.", "date": "2017-07-04", "title": "Спорт: Руската федерация по бокс издигна кандидатурата на Сочи за домакин на световния шампионат през 2019 г."}
{"url": "http://www.focus-news.net/news/2017/07/04/2411917/korneliya-ninova-bsp-prezidentat-rumen-radev-e-izklyuchitelno-posledovatelen-v-izpalnenieto-na-obeshtaniyata-si-davame-mu-visoka-otsenka.html", "text": "Президентът Румен Радев е изключително последователен в изпълнението на обещанията си, даваме му висока оценка. Това каза лидерът на БСП Корнелия Нинова по време на пресконференция, предаде репортер на Агенция „Фокус“. „Нямаме бележки към него по една причина. Изглежда в политиката след като минат изборите много бързо се забравят обещанията. От предизборните обещания на президента Радев до ден днешен той е изключително последователен и това са основанията ни за високата оценка“, заяви лидерът на БСП. Тя поясни, че държавният глава има подкрепата на БСП. „Даваме висока оценка за тези месеци, които минаха в президентската институция“ , каза Нинова. \r\nДеница КИТАНОВА", "date": "2017-07-04", "title": "Корнелия Нинова, БСП: Президентът Румен Радев е изключително последователен в изпълнението на обещанията си, даваме му висока оценка"}
{"url": "http://www.focus-news.net/news/2017/07/04/2411911/korneliya-ninova-bsp-zastava-kategorichno-zad-kmeta-na-asenovgrad-emil-karaivanov-ne-priemame-samo-toy-da-nosi-otgovornost-za-tova-koeto-se-sluchi.html", "text": "БСП застава категорично зад кмета на Асеновград Емил Караиванов, не приемаме само той да носи отговорност за това, което се случи. Това каза лидерът на БСП Корнелия Нинова по време на пресконференция,във връзка с нападението на цигани над деца и треньори от отбора по кану-каяк в района на яз. „40-те извора\", продължаващите протести и незаконните постройки, предаде репортер на Агенция „Фокус\".\r\n„Категорично не приемаме опитите да се прехвърли вината и отговорността само върху кмета на Асеновград. Проблемите, които там има са национални. Не са за първи път. Сам кмет без национална политика по тези въпроси няма как да се справи“, заяви лидерът на БСП. По думите насилието не е решило нито един проблем. „Този случай показва, че когато няма държава, институциите не са си на мястото и не реагират народът се самоорганизира. За нас решението се състои в две думи – справедливост и правила. Без да настройвам една общност от български граждани срещу друга, все пак правилата и законите в България да важат за всички еднакво и всички да ги спазват еднакво. Не е справедливо едни да са изрядни, да си изпълняват правата и задълженията, другите да разчитат само на права“, заяви лидерът на БСП. \r\nПо отношение на коментара на премиера Бойко Борисов, че всяко дете трябва да учи и да излезе научено от училище, Нинова заяви, че няма как само с увеличение на учителските заплати това да се случи. „Няма  как тези деца от ромските махали само с това да станат изучени, затова ги питаме защо не искат финансирането, което отнеха от държавните и общинските училища и го дадоха на частните колежи да се върне обратно там“, попита Нинова. Според нея ако темата образование е приоритет, да се седне и да се види какво освен учителските заплати може да доведе до крайния ефект. Лидерът на БСП попита още дали делегираните бюджети са си свършили работата.\r\nДеница КИТАНОВА", "date": "2017-07-04", "title": "Корнелия Нинова: БСП застава категорично зад кмета на Асеновград Емил Караиванов, не приемаме само той да носи отговорност за това, което се случи"}
{"url": "http://www.focus-news.net/news/2017/07/04/2411920/kmetat-yordanka-fandakova-momentat-za-restavratsiya-i-ukrepvane-na-pametnika-1300-godini-balgariya-otdavna-e-otminal.html", "text": "Моментът за реставрация, за укрепване на паметника отдавна е отминал и това са факти. Това не са емоции, това не е оценка за художествена стойност или за идеите на автора. Това каза кметът на София Йорданка Фандъкова на пресконференция в Столичния общински съвет по повод демонтирането на паметника „1300 години България“ от пространството около НДК, предаде репортер на Агенция „Фокус“. „Демонтажът се извършва под ръководството на експерти от музея за история на София“, обясни тя. „Срокът за демонтаж на паметника е около месец и половина. Демонтажът се прави на етапи, изключително внимателно, без бързане, да не се повредят допълнително конструкциите“, посочи кметът. „Дефектите в конструкцията се появяват очевидно няколко години след неговото изграждане, за това свидетелстват доклади на тогавашния директор на НДК“, поясни Йорданка Фандъкова. „Решението е за демонтаж на фигурите и за отстраняване на опасната конструкция. В случай, че някой пожелае да възстановява паметника, той първо трябва да бъде отстранен и след това възстановен“, каза още кметът. \r\nБиляна ИВАНОВА", "date": "2017-07-04", "title": "Кметът Йорданка Фандъкова: Моментът за реставрация и укрепване на паметника „1300 години България“ отдавна е отминал"}
{"url": "http://www.focus-news.net/news/2017/07/04/2411913/targovishte-komisii-opisvat-shtetite-ot-buryata-v-obshtinata-selata-alvanovo-presiyan-gorna-kabda-davidovo-i-buynovo-prodalzhavat-da-sa-bez-tok.html", "text": "Комисии започнаха оглед и опис на пострадалото имущество и земеделска продукция след бурята и обилния дъжд през изминалото денонощие в Търговище. Това съобщиха от Обшината. Регистрираните валежите за малко повече от денонощие са 149 л/кв. м. Протоколите с констатираните щети ще бъдат изпратени до Комисията за защита на населението при бедствия, аварии и катастрофи. Разпоредено е очистването на уличните платна в града и общинската пътна мрежа да продължи в ускорени темпове. Използват се гумирани гребла, за отстраняване на нападалите листа и клони от пътните настилки. Основен приоритет е осигуряване на пълна пътна безопасност. Община Търговище апелира за висока бдителност на всички шофьори. Общинско предприятие „Флора“ продължава да отстранява нападалите дървета. Очаква се и съдействие от Областно пътно управление – Търговище за почистването на пътя между селата Буховци и Макариополско. Броят на нападалите дървета там е над 50. Екипи на Гражданска Защита – Търговище изпомпват водата от  сградата на III Основно училище „Петко Рачов Славейков”, което е сред най-тежко засегнатите сгради. Мястото ще бъде посетено от застрахователна комисия за оценка на нанесените щети. Сред най-тежко пострадалите населени места е Мировец, където има много счупени прозорци и повредени покриви. Към момента селата Алваново, Пресиян, Горна Кабда, Давидово и Буйново са без ток. Екипи на Енергото отстраняват щетите, за да възстановят електроподаването към населените места. Няма опасност от преливане на язовирите в община Търговище. Водоемите разполагат с нужния свободен обем.", "date": "2017-07-04", "title": "Търговище: Комисии описват щетите от бурята в общината, селата Алваново, Пресиян, Горна Кабда, Давидово и Буйново продължават да са без ток"}
{"url": "http://www.focus-news.net/news/2017/07/04/2411904/tass-ministerstvoto-na-otbranata-v-moskva-potvardi-che-severna-koreya-e-provela-izpitanie-na-mkbr.html", "text": "Параметрическите данни от полета на ракетата, изстреляна в ранните часове на вторник от военните на режима в Пхенян, съответстват на характеристиките на балистична ракета със среден обсег на действие. Това се казва в съобщението от Министерството на Руската федерация, предава TACC.\r\nОт военното ведомство в Москва увериха, че руската система за предупреждение за ракетна атака е проследила изстрелването на снаряда.\r\n„Ракетата, изстреляна на 4 юли в 3:46 часа (московско време) от севернокорейски полигон, бе забелязан и проследен от средствата на руската система за предупреждение за ракетно нападение“, се казва още в текста.Тереза Герова", "date": "2017-07-04", "title": "ТАСС: Министерството на отбраната в Москва потвърди, че Северна Корея е провела изпитание на МКБР"}
{"url": "http://www.focus-news.net/news/2017/07/04/2411923/veliko-tarnovo-zamestnik-kmetat-prof-georgi-kamarashev-uvazhi-tarzhestvoto-po-sluchay-profesionalniya-praznik-na-mvr.html", "text": "Заместник-кметът на Велико Търново проф. Георги Камарашев уважи тържеството по случай професионалния празник на МВР, честван на 5 юли. Това съобщиха от пресцентъра на Община Велико Търново. Церемонията се състоя в Двореца на културата и спорта „Васил Левски” и бе организирана от Областната дирекция на полицията в старопрестолния град. Сред гостите бе и председателят на Великотърновски общински съвет Венцислав Спирдонов. \r\nЧаст от празненството бе освещаването на новите патрулни автомобили, както и провеждането на атрактивни демонстрации по залавяне на престъпници от спец-части и обучен полицейски кучета. Най-любопитни бяха десетките деца от Детска градина „Слънце”, които присъстваха на церемонията и зарадваха ръководството, служителите на МВР и гостите с песни и танци.\r\nПо време на тържеството бяха обявени редица награди за висок професионализъм и добри резултати, с които бяха удостоени служители на Областната дирекция на МВР. Директорът ст. комисар Димитър Машов, заедно със заместник-кмета проф. Георги Камарашев и председателя на местния парламент Венцислав Спирдонов връчиха отличия на полицейски служители, участвали в спортните инициативи по случай професионалния празник на МВР.", "date": "2017-07-04", "title": "Велико Търново: Заместник-кметът проф. Георги Камарашев уважи тържеството по случай професионалния празник на МВР"}
{"url": "http://www.focus-news.net/news/2017/07/04/2411922/dha-turskata-opozitsiya-sezira-espch-za-nelegitimnost-na-referenduma.html", "text": "Лидерът на основната опозиционна Народнорепубликанска партия (НРП) подписа молба до Европейския съд по правата на човека (ЕСПЧ) да се произнесе за легитимността на проведения на 16 април в Турция референдум за конституционни промени, предаде информационната агенция Догу хабер ажансъ (ДХА). В мотивите на молбата се подчертава, че „поради взетото решение от Висшия избирателен комитет (ВИК) за оспорваните резултати, референдумът в значителна степен е изгубил своята легитимност”. По този повод лидерът на турската опозиция подчертава, че след 20 юли м.г. страната се е превърнала в една партийна държава и това се усеща от цялото общество. „Всички обществени органи и институции са станали отделения на една политическа партия: от Дирекцията по религиозните въпроси (Диянета) - до Националната разузнавателна организация (МИТ); от Комисията за регулиране на енергийния пазар – до абсолютно всички министерства”, обяснява още Кемал Кълъчдароглу, цитиран от ДХА. Георги Димов", "date": "2017-07-04", "title": "ДХА: Турската опозиция сезира ЕСПЧ за нелегитимност на референдума"}
{"url": "http://www.focus-news.net/news/2017/07/04/2411925/shumen-v-24-detski-gradini-v-obshtinata-shte-badat-izvarsheni-letni-remonti.html", "text": "В 24 детски градини в община Шумен ще бъдат извършени летни ремонти, съобщи на брифинг заместник-кметът Найден Косев, предаде репортер на Радио „Фокус“ - Шумен. Той посочи, че около 55 000 лв. от заложените в бюджета за текущи ремонти и поддръжка в детски градини 250 000 лв., вече са похарчени за ремонти в 11 градини, предимно по предписания на контролните органи. С наличните около 200 000 лв. в 24 градини ще бъдат извършени вътрешно боядисване, частични ремонти на покриви, на водостоци, подмяна на подови настилки, освежаване на кухненски блокове и санитарни възли и др., като ще остане известен ресурс до края на годината. „През последните 4 - 5 години в резултат на цялостното саниране на сградите на детските градини в Шумен тяхното състояние беше и подобрявано, с бюджетни средства през миналата година са отстранявани доста технически неизправности, бих казал, че базата в момента е стабилна“, заяви Найден Косев. Той посочи, че във всички райони на Шумен през юли и август в детските градини  ще функционират дежурни групи, които могат да поемат до 1900 деца. „Не се притесняваме от липса на капацитетни възможности при така определените графици, практиката показва, че обикновено около 30% от децата са в градините през лятото, т.е. 700 - 800 от общо около 3000 деца посещават пред юли и август детските градини“, заяви Найден Косев.\r\nИвелина ИВАНОВА", "date": "2017-07-04", "title": "Шумен: В 24 детски градини в общината ще бъдат извършени летни ремонти"}
{"url": "http://www.focus-news.net/news/2017/07/04/2411918/targovishte-nad-30-kashti-v-selo-mirovets-sa-sas-schupeni-prozortsi-sled-buryata.html", "text": "Над 30 къщи в село Мировец са със счупени прозорци след бурята, която се разрази в понеделник. Това съобщиха от Община Търговище. Отнесени са били стъклата от южната страна на домовете. Някои са и с повредени покриви. Има потрошени цигли и хората вече са се заели с поправки. В селото има и изтръгнати ламаринени покриви, които са били отнесени от силния вятър. Това установи на място проверка от кмета на Общината д-р Дарин Димитров и секретарят Христалина Халачева. Само една от къщите в Мировец е била застрахована, по думите на местните хора. Земеделските култури в района също са силно повредени, а на места и унищожени от стихията. Проверките на ръководството на Община Търговище продължават и в други села.", "date": "2017-07-04", "title": "Търговище: Над 30 къщи в село Мировец са със счупени прозорци след бурята"}
{"url": "http://www.focus-news.net/news/2017/07/04/2411926/kmetat-yordanka-fandakova-sled-demontazha-na-pametnika-1300-godini-balgariya-shte-bade-obyaven-konkurs-za-vazstanovyavane-na-voynishkiya-pametnik-na-1-vi-i-6-ti-pehotni-polkove.html", "text": "Веднага след демонтажа и обезопасяването се надяваме да успеем да върнем на мястото един от най-важните елементи от паметника от 1-ви и 6-ти пехотен полк- лъвът, който е бил в центъра на разрушения мемориал. Това каза кметът на София Йорданка Фандъкова на пресконференция в Столичния общински съвет по повод демонтирането на паметника „1300 години България“ от пространството около НДК, предаде репортер на Агенция „Фокус“. „Той в момента се съхранява във НВИМ, разговарях с министъра на отбраната, пуснах официално писмо. Надявам се да получим тяхната подкрепа, за да върнем на мястото този важен елемент, пред който са поставяни венци и цветя в знак на почит към загиналите“, посочи тя. „Инициативен комитет от военно-патриотични организации внесе своето предложение и то беше разгледано. То е втората част от решението на общинския съвет, което изпълняваме“, уточни Йорданка Фандъкова. „Пространството под паметника ще бъде достатъчно добре укрепено, докато бъде проведен конкурса за възстановяване на плочите от софийските войнишки полкове, и ще бъде затревено“, посочи тя. „Ще бъде обявен конкурс за възстановяване на този знаков за София паметник. Твърдо стоим зад идеята за възстановяване на мемориала на 1-ви и 6-ти пехотни полкове на мястото, където са били“, заяви Йорданка Фандъкова. „Моята лична кауза е възстановяване и опазване на паметници. В случая с паметника „1300 години България“ говорим за състояние, в което е напълно невъзможно да бъде възстановен“, обясни тя. „Хората, които са толкова активни днес, са имали всички възможности през всички тези десетилетия,  да инициират, да бъдат активни и да получат подкрепа за тези техни идеи“, каза още кметът.\r\nБиляна ИВАНОВА", "date": "2017-07-04", "title": "Кметът Йорданка Фандъкова: След демонтажа на паметника „1300 години България“ ще бъде обявен конкурс за възстановяване на войнишкия паметник на 1-ви и 6-ти пехотни полкове"}
{"url": "http://www.focus-news.net/news/2017/07/04/2411929/kyustendil-kmetat-petar-paunov-posreshtna-niyl-glik-po-chiyato-ideya-krastovishteto-pred-balgarskoto-posolstvo-vav-vashington-e-narecheno-dimitar-peshev-plaza.html", "text": "Кметът на Община Кюстендил Петър Паунов посрещна Нийл Глик, по чиято идея кръстовището пред българското посолство във Вашингтон е наречено „Димитър Пешев плаза”, предаде репортер на Радио „Фокус” – Кюстендил. В къща-музей „Димитър Пешев” беше проведена церемония, на която Нийл Глик подари уголемени и рамкирани снимки на кръстовището и на табелата, указваща името на кръстовището във Вашингтон. Официални гости на церемонията бяха областният управител на Кюстендил Виктор Янев и директорът на Регионален исторически музей – Кюстендил Валентин Дебочички. Нийл Глик е носител на отличието „Златна лаврова клонка“ за неговия принос за наименуването на кръстовището на Димитър Пешев.\r\nВенцеслав ИЛЧЕВ", "date": "2017-07-04", "title": "Кюстендил: Кметът Петър Паунов посрещна Нийл Глик, по чиято идея кръстовището пред българското посолство във Вашингтон е наречено „Димитър Пешев плаза”"}
{"url": "http://www.focus-news.net/news/2017/07/04/2411915/pazardzhik-nad-100-politseyski-sluzhiteli-i-pozharnikari-ot-oblastta-shte-se-vklyuchat-v-natsionalniya-protest-v-stolitsata-na-5-yuli.html", "text": "Над 100 полицейски служители и пожарникари от област Пазарджик ще се включат в насрочения за утре национален протест в столицата. Това каза за Радио „Фокус“ – Пазарджик Иван Сердаров, зам.-председател на синдикалното дружество към ОДМВР – Пазарджик. Той каза също, че участие в протеста са потвърдили и служители на Затвора в Пазарджик. „Основните ни искания не са променени вече 8 години и те си остават свързани с увеличаването на заплатите, осигуряването на работно облекло и нов, съобразен със съвременните обстоятелства закон. Знаем, че преди няколко дни министър-председателят Бойко Борисов нареди да се дадат около 10 милиона лева за летни униформи на полицаите. Имаше уверение, че ще се осигурят необходимите средства за да могат патрулните коли да си вършат работата. Но бе пропуснато да се отбележи, че това не са допълнителни средства, а такива, заложени в бюджета на МВР, тоест, премиерът ни даде парите от нашия си бюджет“, коментира Сердаров. Той уточни, че преговорите по исканията на служителите на МВР са спрени преди около седмица – от момента, в който е станало ясно, че няма има средства за увеличаване на заплатите. „Националният протест на работещите в системата на МВР, който ще премине под наслов „Ние не празнуваме“, ще започне пред храм паметника „Александър Невски“ в 11.00 часа, като се очаква да продължи до около 13.00 часа“, допълни синдикалистът.\r\nТеодора ДИМИТРОВА", "date": "2017-07-04", "title": "Пазарджик: Над 100 полицейски служители и пожарникари от областта ще се включат в националния протест в столицата на 5 юли"}
{"url": "http://www.focus-news.net/news/2017/07/04/2411930/pogaseni-sa-chast-ot-dalgovete-na-bdzh-v-izpalnenie-na-izvarshenite-reformi.html", "text": "Днес са погасени дългове в размер на 5.497 млн. лева (главници, лихви и такси) на „Еврофима” (Европейското дружество за финансиране закупуването на подвижен жп състав) в изпълнение на извършените реформи за оздравяване и развитие на дружеството. Това съобщиха от пресцентъра на БДЖ.\r\nДо края на месеца предстои изплащане на останалите 13.650 млн. лева към „Еврофима”, което ще доведе до цялостното погасяване на дълга към тях.", "date": "2017-07-04", "title": "Погасени са част от дълговете на БДЖ в изпълнение на извършените реформи"}
{"url": "http://www.focus-news.net/news/2017/07/04/2411931/varna-okrazhnata-prokuratura-predade-na-sad-mazh-ukril-danachni-zadalzheniya-v-razmer-na-271-881-leva.html", "text": "На съд по обвинителен акт на Окръжната прокуратура във Варна е предаден 49-годишният Християн П. за укрити и неплатени данъчни задължения в особено големи размери – 271 881 лева. Това съобщиха от пресцентъра на Апелативна прокуратура - Варна. Продължаваното 3 години престъпление е извършено чрез затаяване на истината в подадени годишни данъчни декларации за получените от подсъдимия реални доходи.\r\nНаказателното производство било образувано срещу виновно длъжностно лице по сигнал на прокурист на инвестиционен посредник през 2011 г. В търговското дружество Християн П. работел като изпълнителен директор. С постановление в края на 2015 г. първоначално образуваното дело било разделено. За извършеното длъжностно присвояване той бил окончателно осъден. \r\nЗа евентуално извършени и други данъчни и присвоителни престъпления настоящото производство продължило, като била назначена финансова ревизия на физическото лице Християн П. Така били установени несъответствия в декларираните и действителните му доходи, като проверката обхванала период от 2006 до 2010 г. Установени били наличности по сметки с титуляр подсъдимия, които не били декларирани в подаваните собственоръчно данъчни декларации. \r\nВ сметки в няколко банки Християн П. получавал преводи от различни лица. Основанията за преводите по някои не били посочвани, по други било отбелязвано, че са вноски по заем или по споразумение. Описаните банкови постъпления, които подсъдимият не декларирал, са в общ размер 1 759 609 лева, върху които се дължат данъци от 271 881 лева. \r\nПодсъдимият Християн П. е с чисто съдебно минало към момента на извършеното деяние. Към момента на внасяне на обвинителния акт срещу него за укритите и неплатени данъци в особено големи размери той е с влязла в сила присъда за длъжностното присвояване. \r\nАко бъде признат за виновен, той може да получи наказание лишаване от свобода от 3 до 8 години и конфискация на част или на цялото си имущество.", "date": "2017-07-04", "title": "Варна: Окръжната прокуратура предаде на съд мъж, укрил данъчни задължения в размер на 271 881 лева"}
{"url": "http://www.focus-news.net/news/2017/07/04/2411927/korneliya-ninova-bsp-nastoyavame-ot-fond-bedstviya-i-avarii-da-se-pomogne-na-postradalite-ot-dazhdovete-obshtini.html", "text": "Настояваме от Фонд „Бедствия и аварии“ да се помогне на пострадалите от дъждовете общини. Това каза лидерът на БСП Корнелия Нинова по време на пресконференция, предаде репортер на Агенция „Фокус“. „Да не се отговаря, че фондът е изчерпан, сами кметовете няма да се справят в тази неволя. За хората, които са пострадали, най ни боли и искаме държавата да си влезе в ролята и да помогне“, заяви лидерът на БСП. По думите й най-тежко е в Самоков. „Заставаме зад кмета Владимир Георгиев. И не само зад него, зад всички кметове, в общините, които пострадаха“, заяви Нинова. \r\nДеница КИТАНОВА", "date": "2017-07-04", "title": "Корнелия Нинова, БСП: Настояваме от Фонд „Бедствия и аварии“ да се помогне на пострадалите от дъждовете общини"}
{"url": "http://www.focus-news.net/news/2017/07/04/2411933/dobrich-1-000-bali-furazh-lyutserna-i-okolo-1-200-kv-m-pokrivna-konstruktsiya-sa-unishtozheni-pri-pozhar-v-general-toshevo.html", "text": "1 000 бали фураж люцерна и около 1 200 кв. м покривна конструкция са унищожени при пожар в Генерал Тошево. Това съобщиха от ОДМВР - Добрич. Около 01.55 часа тази сутрин е получено съобщение за пожар в стопански двор на територията на град Генерал Тошево. Пожара е потушен от изпратените екипи около 09.45 часа. Вследствие на огъня са унищожени 1 000 бали фураж люцерна и около 1 200 кв. м покривна конструкция. Причините за възникването на инцидента са в процес на изясняване.", "date": "2017-07-04", "title": "Добрич: 1 000 бали фураж люцерна и около 1 200 кв. м покривна конструкция са унищожени при пожар в Генерал Тошево"}
{"url": "http://www.focus-news.net/news/2017/07/04/2411928/targovishte-prez-izminaloto-denonoshtie-sluzhitelite-na-rayonnite-sluzhbi-pbzn-sa-reagirali-na-mnozhestvo-signali-za-problemi-zaradi-obilnite-valezhi.html", "text": "През изминалото денонощие служителите на районните служби ПБЗН са реагирали на множество сигнали за съдействие за ликвидиране на последиците от обилните валежи, силния вятър и разразилата се гръмотевична буря. Това съобщиха от ОДМВР - Търговище. Служители на РСПБЗН - Търговище са отстранили и нарязали паднали на пътното платно и пречещи на движението на МПС дървета на ул. „Цар Симеон“, на бул. „Тр. Китанчев“ (там дърво е било паднало върху паркиран лек автомобил „Рено“), на ул. „Скопие“ (там клони на дърво са паднали върху друг лек автомобил), на ул. „П. Р. Славейков“, на бул. „Ал. Стамболийски“, в кв. „Запад 1“ (там дърво е паднало върху два леки автомобила – „Мерцедес Е“ и „Ауди А 6“), на ул. „Радецки“ и на ул. „Опълченска“ в гр. Търговище. Отстранени са и паднали на пътното платно дървета в с. Давидово, община Търговище. Колегите им от РС ПБЗН - Попово са отстранили пречещо на движението на МПС дърво на пътя от гр. Попово за гр. Разград. Премахнати са и големи клони от дървета от първокласния път I-4 в община Омуртаг. Оказано е съдействие в къща в гр. Омуртаг, където шапката на комина е паднала вследствие на вятъра и стая в нея е започнала да се пълни с вода. Отводнявано е избено помещение на къща в с. Разбойна, община Търговище (бил е  наводнен и дворът на къщата).", "date": "2017-07-04", "title": "Търговище: През изминалото денонощие служителите на районните служби ПБЗН са реагирали на множество сигнали за проблеми заради обилните валежи"}
{"url": "http://www.focus-news.net/news/2017/07/04/2411935/varna-narodniyat-predstavitel-ot-gerb-tanya-petrova-provede-priemen-den-s-grazhdani.html", "text": "Народният представител от ГЕРБ-Варна Таня Петрова проведе приемен ден с граждани. Това съобщиха от пресцентъра на ПП ГЕРБ – Варна. По време на приемната тя бе запозната с презентация на учител, който желае да практикува австрийска образователна методика във Варна. Целта на обучението е да стимулира развитието на творческите способности у децата. В рамките на приемния си ден народният представител от ПП ГЕРБ - Варна се срещна и с гражданин, който представи пред Петрова личен казус, свързан с енергоразпределително дружество.", "date": "2017-07-04", "title": "Варна: Народният представител от ГЕРБ Таня Петрова проведе приемен ден с граждани"}
{"url": "http://www.focus-news.net/news/2017/07/04/2411936/4-500-kutii-tsigari-prevozvani-v-bagazhnika-na-avtomobil-sa-zadarzhani-ot-inspektori-na-mitnitsa-ruse.html", "text": "4 500 кутии цигари, превозвани в багажника на автомобил, са задържани от инспектори на Митница \"Русе\". Това съобщиха от пресцентъра на Агенция \"Митници\". На 30 юни, при обход в русенския квартал „Здравец\" служители на отдел „Митническо разузнаване и разследване\" при Митница \"Русе\", спират за проверка лек автомобил „Мерцедес\". В багажника на колата, тип „комби\", митническите инспектори откриват 4500 кутии цигари без български акцизен бандерол. Тютюневите изделия били разпределени в кашони и чували. Всички цигари са от марката „Business Royals\", с надпис на латиница върху опаковките „Duty free sale only\". Общото количество се равнява на 90 000 къса.\r\nЗадържан е 45-годишен мъж, който управлявал автомобила. Цигарите и автомобила също са задържани. Уведомена е Русенска Районна прокуратурата. По случая е образувано досъдебно производство, което се води по описа на Митница Русе. \r\nПредотвратената щета за бюджета от задържаните цигари се равнява на 33 750 лв.\r\nЗа последните 4 дни служители от отдел „Борба с наркотрафика\"  на Митница Русе разкриха общо 3 случая на опит за пренасяне на цигари без българска акцизен бандерол през ГКПП Дунав мост 1. Случаите са идентични - става дума за шофьори на товарни автомобили, които са транспортират нелегални цигари от различни марки и твърдят, че са ги закупили от безмитен магазин в Турция. Задържани са общо 435 кутии цигари /8700 къса/. И по трите случая са образувани дознания.", "date": "2017-07-04", "title": "4 500 кутии цигари, превозвани в багажника на автомобил, са задържани от инспектори на Митница \"Русе\""}
{"url": "http://www.focus-news.net/news/2017/07/04/2411937/nikolay-hadzhiev-odmvr-blagoevgrad-nadyavam-se-s-obshti-usiliya-s-profesionalizam-i-kachestvata-koito-pritezhavate-da-napravim-blagoevgradska-oblast-edno-po-spokoyno-myasto-za-zhiveene.html", "text": "Надявам се с общи усилия, с професионализъм и качествата, които притежавате, да направим Благоевградска област едно по-спокойно място за живеене. Това каза в киносалона на ОДМВР-Благоевград директорът на институцията старши комисар Николай Хаджиев по повод професионалния празник на служителите в МВР, предаде репортер на Радио „Фокус“-Пирин. „За вашия професионализъм, отговорност, доблест и осигуряване на обществения ред. За осигуряване на обществения ред, спокойствието и сигурността на жителите на област Благоевград. Вашите успехи са основание за заслужена гордост и самочувствие. Вярвам, че и за напред ще отстоявате принципите на нелеката ни професия, за да запазим общественото доверие и авторитета на институцията, която представляваме“, каза Хаджиев. Той подчерта, че полицейската професия  не е никак лека, а понякога е недооценена.\r\nЛора КАЛЧЕВА", "date": "2017-07-04", "title": "Николай Хаджиев, ОДМВР-Благоевград: Надявам се с общи усилия, с професионализъм и качествата, които притежавате, да направим Благоевградска област едно по- спокойно място за живеене"}
{"url": "http://www.focus-news.net/news/2017/07/04/2411938/kremal-parvata-sreshta-mezhdu-vladimir-putin-i-donald-tramp-shte-se-sastoi-v-petak.html", "text": "Държавният глава на Руската федерация Владимир Путин ще проведе първата си среща с американския президент Доналд Тръмп в петък, 7 юли, в кулоарите на форума на лидерите на страните от Г-20 в Хамбург. Това потвърдиха от Кремъл, предава AFP.\r\n„Бе постигната договореност за 7 юли“, информира Юрий Ушаков, съветник на руския президент.Тереза Герова", "date": "2017-07-04", "title": "Кремъл: Първата среща между Владимир Путин и Доналд Тръмп ще се състои в петък"}
{"url": "http://www.focus-news.net/news/2017/07/04/2411932/zam-kmetat-todor-chobanov-lavat-ot-voynishkiya-pametnik-na-1-vi-i-6-ti-pehotni-polkove-shte-zaeme-avtentichnoto-si-myasto.html", "text": "Лъвът от войнишкия паметник е в сравнително добро състояние. Водещи специалисти под ръководството на добре известния реставратор и скулптор Марин Марков ще го обследват и ще извършат по него допълнителни консервационни работи. Това каза зам.-кметът на София доц. д-р Тодор Чобанов на пресконференция в Столичния общински съвет за обявяването на конкурс за възстановяване на войнишкия паметник на 1-ви и 6-ти пехотни полкове, предаде репортер на Агенция „Фокус“. „Така че да може лъвът да заеме своето оригинално и автентично място. Там, където се е издигал в годините, когато това е бил най-важния войнишки паметник в България“, посочи той. „В момента подготвяме заданието за възстановяване на паметника. За разлика от 80-те години то ще премине през всички възможни фази на обществени обсъждания, ще трябва задължително да се съгласува с министъра на отбраната, защото в България действа и Закон за военните паметници“, обясни Тодор Чобанов. „Няма как да дадем срок за конкурса, тъй като има много стъпки в тази процедура, които не зависят само от нас. Ще се съобразим с темпа на взимане на решения на останалите участници в процеса“, коментира той. „Години наред проучваме това обективната истина за това какво се е случило. За съжаление физическата основа върху която са били положени плочите на войнишкия паметник е разрушена“, посочи зам.-кметът и допълни, че голяма част от тях съществуват, но при самото демонтиране част от тях са сериозно пострадали. „За това е конкурсът да се търсят най-добрите и най-убедителните решения, защото тук има кауза- възстановяване на паметта“, посочи Тодор Чобанов. „Физическият носител на тази памет, ако може да е оригиналния най-добре, но ако той е в лошо състояние, както в случая за тези светини за хиляди софиянци, ще се търсят други съвременни решения“, каза още той.\r\nБиляна ИВАНОВА", "date": "2017-07-04", "title": "Зам.-кметът Тодор Чобанов: Лъвът от войнишкия паметник на 1-ви и 6-ти пехотни полкове ще заеме автентичното си място"}
{"url": "http://www.focus-news.net/news/2017/07/04/2411943/kyustendil-obshtina-dupnitsa-realizira-proekt-po-programata-za-transgranichno-satrudnichestvo-mezhdu-balgariya-i-sarbiya.html", "text": "Община Дупница реализира проект по програмата за трансгранично сътрудничество между България и Сърбия. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му проектът вече се изпълнява. Той е свързан с изграждане на подпорна стена на река Бистрица. \r\n„Готвим се и за покана по трансграничната програма между България и Македония. Вече имаше заседание на комитета по наблюдение. Присъствах на него, ясни са вече доста детайлите”, каза Красимир Георгиев. Според него Община Дупница вече е започнала работа и по отношение на предстоящата покана. „Имаме доста успешно реализирани проекти и се надявам, че и този път няма да направим изключение и ще разработим и ще кандидатстваме с полезни за населението проекти”, каза Красимир Георгиев.\r\nВенцеслав ИЛЧЕВ", "date": "2017-07-04", "title": "Кюстендил: Община Дупница реализира проект по програмата за трансгранично сътрудничество между България и Сърбия"}
{"url": "http://www.focus-news.net/news/2017/07/04/2411940/varna-okrazhniyat-sad-postanovi-osaditelna-prisada-i-globa-ot-6000-leva-za-36-godishen-mazh-napravil-oranzheriya-za-marihuana-v-doma-si.html", "text": "Варненския окръжен съд постанови осъдителна присъда и глоба в размер на 6000 лева за мъж, направил оранжерия за марихуана в дома си. Това съобщиха от Апелативна прокуратура – Варна. 36-годишният Стоян Р.,  който беше предаден на съд за три престъпления, свързани с наркотични вещества, получи осъдителна присъда от състав на Варненския окръжен съд. Съдът му наложи различни наказания за трите престъпления, като му определи да изтърпи най-тежкото от тях – 3 години лишаване от свобода, чието изтърпяване отложи за срок от 5 години, и глоба в размер на 6000 лева. Делото срещу 36-годишния мъж бе решено при условията на съкратено съдебно следствие.\r\nПрез пролетта на 2015 г. подсъдимият поръчал в сайт семена от марихуана, които му били доставени по куриер. Преустроил жилището си в кв. „Възраждане“ в наркооранжерия за марихуана. До 20 май 2016 г. засял четири пъти семена от растението и отгледал „реколта“. \r\nДо разкриването на домашната наркооранжерия се стигнало, след като служители на „Енерго про“ установили неправомерно присъединяване към електропреносната мрежа. След като незаконното свързване било премахнато, било отчетено повишено потребление на ток. Последвало спиране на тока на апартамента. Служителите на „Енерго про“ усетили силна и задушлива миризма на марихуана от жилището. След като отново включили захранването, потреблението на ток в дома отчело отново повишена консумация. Тогава   сигнализирали органите на реда.\r\nПри условията на неотложност полицейските служители отключили апартамента. В него бил подсъдимият, който се опитвал да изгори растенията във фурната. При претърсване на апартамента са намерени 166 растения марихуана, 7 таблетки екстази, които според Стоян Р. били за лична употреба. Намерени били и саксии с остатъци от обрана марихуана, семена и принадлежности за отглеждане на наркотичното растение, както и суха тревна маса с тегло почти 800 грама, чиято стойност се изчислява на близо 5000 лева. \r\nПрисъдата на Варненския окръжен съд подлежи на обжалване пред Апелативния съд във Варна.", "date": "2017-07-04", "title": "Варна: Окръжният съд постанови осъдителна присъда и глоба от 6000 лева за 36-годишен мъж, направил оранжерия за марихуана в дома си"}
{"url": "http://www.focus-news.net/news/2017/07/04/2411924/korneliya-ninova-bsp-po-tema-sigurnost-se-iskat-konkretni-deystviya-ne-prikazki-i-anketni-komisii-sreshtu-prezidenta-radev.html", "text": "По тема „Сигурност“ се искат конкретни действия, не приказки и анкетни комисии срещу президента Радев. Това каза лидерът на БСП Корнелия Нинова по време на пресконференция, предаде репортер на Агенция „Фокус“. „Заиграха се много лошо с тема \"Сигурност\". Вместо да се правят на доброто и лошото ченге Цветанов и Борисов, както президентът Радев каза, да вземат да си свършат работата. Стига с този пиар и празни думи. На КСНС по национална сигурност решихме, че до 30 юни, срок който  изтече, правителството трябва да представи конкретни планове за следното: попълване на недостига от личен състав в сектор „Сигурност“, мерки за повишаване на неговата квалификация, мотивация и престиж, план за ускорена реализация на проектите за модернизация“, посочи Нинова и обясни, че впечатлението на БСП е, че нещата, които трябваше да свършат до 20-ти юни не са направени. „Вероятно и тези, които трябваше да свършат до 30-ти юни не са направени, а по тема „Сигурност“ се искат конкретни действия, не приказки и анкетни комисии срещу президента Радев, които наистина ни вкарват в тежка война между институциите“, посочи Нинова.\r\nДеница КИТАНОВА", "date": "2017-07-04", "title": "Корнелия Нинова, БСП: По тема „Сигурност“ се искат конкретни действия, не приказки и анкетни комисии срещу президента Радев"}
{"url": "http://www.focus-news.net/news/2017/07/04/2411942/aktsenti-v-predavaneto-chasat-na-karlovo-po-radio-fokus-plovdiv.html", "text": "Предаването „Часът на Карлово” на Радио „Фокус“ - Пловдив днес ще започнем с информация за едно природно бедствие и щетите от него. Градушка унищожи над 80% от насажденията в карловските села Богдан, Певците и Иганово, съобщиха кметовете на населените места. Природната стихия е връхлетяла около обяд вчера, а едрите колкото орех зърна са падали в продължение на 15 – 20 минути. Ще ви срещнем с кметовете Богдан Богданов-село Певците, Христо Иванов – село Богдан и Павел Павлов – село Иганово, които ще ни разкажат повече за причинените щети от краткотрайното бедствие.\r\nВъв втората част от предаването ще продължим да ви информираме за събитията по повод 180-годишнината от рождението на Апостола на свободата – Васил Левски. От зам.-кмета Антон Минев ще разберем какво предстои в програмата на общината по повод годишнината, а Петя Найденова – директор дирекция „Хуманитарни и социални дейности” ще ни информира как премина литературният конкурс „Паметта на Левски днес”. Днес в град Карлово бяха наградени участниците в този конкурс.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017-07-04", "title": "Акценти в предаването „Часът на Карлово” по Радио „Фокус“ - Пловдив"}
{"url": "http://www.focus-news.net/news/2017/07/04/2411946/biser-mihaylov-oblasten-upravitel-na-blagoevgrad-izpalnyavayki-svoya-dalg-sluzhitelite-na-mvr-se-grizhat-za-zapazvane-na-pravoviya-red.html", "text": "Изпълнявайки своя дълг, се грижите за запазване на правовия ред, доброто здраве и собствеността на жителите на област Благоевград. Това каза в киносалона на ОДМВР - Благоевград областният управител на Благоевград Бисер Михайлов по повод празника на служителите на МВР - 5 юли, предаде репортер на Радио „Фокус“ - Пирин. Според Михайлов изправени пред днешните предизвикателства, те няма да пожалят сили да се справят с различните форми на престъпност и все по-нарастващия тероризъм, който завладява цяла Европа и ЕС. „В нашата обща дейност имаме една прекрасна координация и стиковка. Бъдете все така непримирими към всички форми на престъпност, които застрашават демократичните устои на нашето общество“, каза Михайлов.\r\nЛора КАЛЧЕВА", "date": "2017-07-04", "title": "Бисер Михайлов, областен управител на Благоевград: Изпълнявайки своя дълг, служителите на МВР се грижат за запазване на правовия ред"}
{"url": "http://www.focus-news.net/news/2017/07/04/2411945/smolyan-kmetat-nikolay-melemov-pozdravi-rakovodstvoto-odmvrsmolyan-po-sluchay-profesionalniya-im-praznik-5-yuli.html", "text": "Кметът на Смолян Николай Мелемов поздрави ръководството на ОДМВР –Смолян по случай  професионалния им празник – 5 юли. Това съобщиха от пресцентъра на Община Смолян. „От името на всички колеги кметове искам да ви пожелая здраве, лично щастие,  служебни успехи и да ви благодаря за всичко, което правите. Не случайно Смолянска област  е давана за пример за взаимодействие между институциите. Смятам, че това е нормално, защото имаме обща цел –спокойствието и развитието на нашите населени места. Уверен съм, че сътрудничеството между нас ще е по този начини и ще работим заедно”, посочи градоначалникът. \r\nДиректорът на Областната дирекция старши комисар Николай Димов обяви, че отново посрещат празника с най-висока разкриваемост на криминални престъпления. Той също поздрави колегите си като им пожела здраве и професионални  успехи. Старши комисар Димов представи и своя колега от полицията в Ксанти Йоанис Караманлис, който е гост на ОДМВР в Смолян.     \r\nСъбитието уважиха депутатите д-р Даниела Дариткова, д-р Красимир Събев, зам.-областният управител Владимир Гърбелов, шефове на институции и кметове от областта и др. \r\nПроведоха се и празнични мероприятия свързани с празника – турнир по стрелба и ден на отворените врати във всички районни управление на полицията и в Областната дирекция.  \r\nБеше направено изложение на технически и помощни средства, използвани в ежедневната работа от служителите от ОД МВР , РДГП и  РД ПБЗН – Смолян.", "date": "2017-07-04", "title": "Смолян: Кметът Николай Мелемов поздрави ръководството ОДМВР–Смолян по случай  професионалния им празник – 5 юли"}
{"url": "http://www.focus-news.net/news/2017/07/04/2411947/sport-kevin-dyurant-prepodpisa-s-goldan-steyt.html", "text": "Кевин Дюрант, който съвсем наскоро спечели награда за най-полезен играч във финалите на НБА, ще остане в състава на шампиона Голдън Гейт, след като преподписа договора си с тима.\r\nПродължителността на договора е две години, а общата му стойност – 53 млн. долара. Така заплатата на Дюрант за сезон 2017/2018 ще бъде в размер на 25 млн. долара – с почти 10 млн. по-малко, отколкото можеше да вземе в най-добрия вариант. За сметка на това в договора има клауза, която предвижда възможност баскетболистът да предоговори условията по него и дори да го прекрати след края на следващия сезон.", "date": "2017-07-04", "title": "Спорт: Кевин Дюрант преподписа с Голдън Стейт"}
{"url": "http://www.focus-news.net/news/2017/07/04/2411949/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване на Радио „Фокус“ – Пазарджик и Община Панагюрище -\r\n „Панагюрище – столица на свободата“, ще чуете какви интересни инициативи организира община Панагюрище за децата през лятната ваканция. Вече започна изпълнението на Общинската програма за лятна работа за деца и ученици „Ваканция – вълнуваща, нетрадиционна и весела”. Какви са целите на тази програма, колко време ще продължи тя и кои са най-впечатляващите мероприятия, в нея ще разкаже Радка Костуркова от Община Панагюрище. \r\nЩе продължим лятната тема с разговор със Стефан Рапонджиев, директор на Общинска библиотека „Стоян Дринов“ в Панагюрище, която организира Лятна седмица в библиотеката. В рамките на предаването ще чуете и каква инициатива са подготвили за децата в Историческия музей в Панагюрище. В края на днешното издание ще разговаряме и за Лятната ваканционна седмица в село Бъта. Повече за игрите, които очакват децата, ще разкаже секретарят на читалището в селото Жечка Сиводошева. \r\nОчаква ви едно лятно, приятно и интересно предаване, посветено на децата в община Панагюрище. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017-07-04", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2017/07/04/2411951/sadiyskata-kolegiya-na-vss-predlaga-na-predsedatelite-na-vks-i-vas-da-initsiirat-svikvane-na-plenumi-s-ogled-izbor-na-chlenove-na-komisiyata-po-atestiraneto-i-konkursite.html", "text": "Във връзка с предстоящото изтичане на 20 септември 2017 г. на едногодишния мандат на изборните членове на Комисията и атестирането и конкурсите (КАК) при Съдийската колегия на Висшия съдебен съвет (ВСС), Колегията потвърди решението си по протокол № 10/28.06.2016 г., т. 18.2 и т.18.3, с което е определен численият състав на Комисията. Това съобщиха от пресцентъра на ВСС. В него участват 6-ма членове на Съдийската колегия и 9-ма магистрати от общите съдилища, като се осигури представителство на всеки от апелативните райони и 2-ма магистрати от административните съдилища. Колегията предлага на председателите на Върховния касационен съд (ВКС) и Върховния административен съд (ВАС) да инициират свикване на пленуми с оглед избор на членове на Комисията по реда на чл. 37, ал. 5 от ЗСВ.\r\nРешено бе КАК да действа в настоящия си състав до конституирането на новия състав на Комисията, включително с новоизбраните членове на Съдийската колегия на ВСС.\r\nВ мотивите към предложението на КАК е посочено, че Комисията работи оптимално в състав от 17 членове, между които 11 съдии, избрани от пленумите на върховните съдилища. Запазването на числения състав ще гарантира ефективното провеждане на предстоящите конкурси за заемането на свободни длъжности във всички нива и ще обезпечи извършването на атестирането на съдиите в страната. За 2018 г. се предвиждат общо 715 процедури по атестиране на съдии, като не са включени прогнозни дати за магистрати, на които предстои извънредно атестиране по чл. 197, ал. 5 от Закона за съдебната власт (ЗСВ), както и по реда на параграф 206, ал. 1 от преходните и заключителни разпоредби на Закона за изменение и допълнение на ЗСВ.\r\nПредседателят на ВАС предложи численият състав на КАК да бъде редуциран до 10 души, петима от които членове на ВСС, един избран от пленума на ВАС и четирима от избрани от пленума на ВКС.", "date": "2017-07-04", "title": "Съдийската колегия на ВСС предлага на председателите на ВКС и ВАС да инициират свикване на пленуми с оглед избор на членове на Комисията по атестирането и конкурсите"}
{"url": "http://www.focus-news.net/news/2017/07/04/2411948/emiliya-rusinova-gradski-prokuror-grabezhat-na-inkaso-avtomobila-ot-nachaloto-na-godinata-e-instseniran-ot-shofyora-saprugata-mu-i-negov-priyatel.html", "text": "Грабежът на инкасо автомобила от началото на годината е инсцениран от шофьора, съпругата му и негов приятел. Това каза на брифинг в прокуратурата градският прокурор Емилия Русинова, предаде репортер на Агенция „Фокус“. „На 27 януари 2017 г. около 21:45 часа в близост до търговски център „The mall“ беше извършен въоръжен грабеж на инкасо автомобил. Бяха отнети около 360 000 лв. В резултат на множество оперативно-издирвателни мероприятия, процесуално-следствени действия, включително и специални разузнавателни средства, се стигна до разкриване на това престъпление и тази сутрин около 8.00 часа бяха задържани извършителите“, обясни Русинова. По думите й са били намерени част от парите, предмет на престъплението. „Намерените пари са пакетирани по начина, по който са били отнети от инкасо автомобила, с лепенките на съответната фирма, което е безспорно за нас, че те са част от средствата, отнети по време на въоръжения грабеж. Към днешна дата можем да кажем, че е инсцениран въоръжен грабеж, тъй като от събраните доказателства правим извод, че в него са участвали шофьорът на инкасо автомобила, негов приятел и съпругата на шофьора“, допълни тя. Русинова посочи, че паричните средства са намерени в дома на близка приятелка на шофьора, с която той е имал лични отношения. „При инсценирания въоръжен грабеж шофьорът на автомобила, който се казва Явор Георгиев е предоставил на своя приятел собствените си белезници и тиксо, което е било предварително подготвено, с които той е бил закопчан. Тиксото е било залепено на устата му. Приятелят на Явор Георгиев се казва Илиян Илиев, който също смятаме, че е участник в престъплението. Илиян Илиев, заедно със съпругата на Явор Георгиев са били в близост до мястото, където е спрял инкасо автомобила и в момента, в който другия служител е слязъл от него и отишъл да отнесе съответната пратка, в автомобила е влязъл Илиян Илиев“, каза още градският прокурор.\r\nЛюба АЛЕКСИЕВА", "date": "2017-07-04", "title": "Емилия Русинова, градски прокурор: Грабежът на инкасо автомобила от началото на годината е инсцениран от шофьора, съпругата му и негов приятел"}
{"url": "http://www.focus-news.net/news/2017/07/04/2411939/ivan-geshev-beshe-neutralizirana-prestapna-grupa-za-trafik-na-hora-s-tsel-seksualna-eksploatatsiya-v-ispaniya-germaniya-i-shveytsariya.html", "text": "Беше неутрализирана престъпна група за трафик на хора с цел сексуална експлоатация в Испания, Германия и Швейцария. Това каза на брифинг административният ръководител на Специализираната прокуратура Иван Гешев, предаде репортер на Агенция „Фокус“. „Темата на брифинга е международна операция между България и Испания. Беше неутрализирана престъпна група за трафик на хора с цел сексуална експлоатация в Испания, Германия и Швейцария. Операцията е с название „Европа“. Ние имаме много добри контакти с всички партньорски служби. Постоянно се провеждат такива операции. Тази не е изолиран случай“, коментира Гешев. По думите му Специализираната прокуратура поддържа и извършва съвместни операции с почти всички европейски служби. „Операции като тази обезсмислят коментарите дали има смисъл от специализирано правосъдие или не в България“, каза още той.\r\nЛюба АЛЕКСИЕВА", "date": "2017-07-04", "title": "Иван Гешев: Беше неутрализирана престъпна група за трафик на хора с цел сексуална експлоатация в Испания, Германия и Швейцария"}
{"url": "http://www.focus-news.net/news/2017/07/04/2411952/zhan-klod-yunker-s-ostra-kritika-ot-strasburg-evropeyskiyat-parlament-e-nelep.html", "text": "Председателят на Европейската комисия Жан-Клод Юнкер отправи остра критика от Страсбург при вида на празната зала в Европейския парламент, предава австрийската медия ORF.\r\n„Европейският парламент е нелеп“, язвително отбеляза люксембургският политик при изнасянето на реч за малтийското председателство на Съвета на ЕС.  \r\n„Фактът, че на този дебат присъстват около 30 депутати, показва, че ЕП не е сериозен“, коментира Юнкер. \r\nПредседателят на ЕК предположи, че картината вероятно щеше да е по-различна, ако канцлерът на ФРГ Ангела Меркел или френският президент Еманюел Макрон присъстваха в залата. \r\nЮнкер бе прекъснат от председателя на ЕП Антонио Таяни, който отговори възмутено, че ЕП е този, който контролира ЕК, а не обратното.  „Г-н председател, моля Ви. Ние не сме нелепи. Моля Ви, моля Ви!“, бяха думите, с които енергичният италиански политик отговори на забележките на председателя на ЕК.Тереза Герова", "date": "2017-07-04", "title": "Жан-Клод Юнкер с остра критика от Страсбург: Европейският парламент е нелеп"}
{"url": "http://www.focus-news.net/news/2017/07/04/2411921/korneliya-ninova-pravitelstvoto-ne-e-izpalnilo-resheneto-ot-ksns-da-predlozhi-integrirano-razvitie-na-sektor-sigurnost-i-razpredelenie-na-resursite-za-5-godini.html", "text": "Правителството не е изпълнило решенето от КСНС да предложи \"Интегрирано развитие на сектор \"Сигурност\" и разпределение на ресурсите за 5 години. Това се посочва в писмо на лидера на БСП Корнелия Нинова до президента Румен Радев по повод решението на КСНС, съобщиха от пресцентъра на НС на БСП. В позицията на Нинова се посочва още: \"От отговора Ви на мое питане - дали правителството на Бойко Борисов е изпълнило решенето от КСНС да предложи до 20 юни 2017 година \"Интегрирано развитие на сектор \"Сигурност\" и разпределение на ресурсите по отделните държавни органи и структури за следващите пет години\", става ясно, че управляващите не са изпълнили това решение. \r\nНа провелия се при Вас КСНС на 30 май 2017 г. бе взето и друго решение – до 30 юни 2017 г. да се разработят конкретни планове за „попълване на недостига от личен състав в сектор „Сигурност” и мерки за повишаване на неговата квалификация, мотивация и престиж; ускорена реализация на проектите за модернизация; поддръжката на техниката, въоръжението и оборудването до замяната им с нови образци”.\r\nМоля да ни информирате - постъпили ли са при Вас конкретни планове от правителството в изпълнение на решението на КСНС.\"", "date": "2017-07-04", "title": "Корнелия Нинова: Правителството не е изпълнило решенето от КСНС да предложи \"Интегрирано развитие на сектор \"Сигурност\" и разпределение на ресурсите за 5 години"}
{"url": "http://www.focus-news.net/news/2017/07/04/2411954/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-podgotovkata-i-provezhdaneto-na-sabitiya-na-otkrito-v-perioda-6-8-yuli.html", "text": "Във връзка с подготовката и провеждането на събития на открито, със заповед на кмета на Община Велико Търново Даниел Панов се въвежда временна организация на движението на МПС. Това съобщиха от пресцентъра на Община Велико Търново. Организацията се въвежда, както следва: \r\nСпиране на движението:\r\nНа 6 юли, за времето от 06.00 до 07.00 часа, на площад „Цар Асен 1“ и свързаните с него улици;\r\nНа 7 юли, за времето от 18.30 до 23.00 часа, или до приключване на събитието Площад „Цар Асен 1“ и свързаните с него улици;\r\nНа 7 юли, за времето от 19.00 до 19.30 часа, улица „Цар Тодор Светослав“ в участъка от парк „Марно поле до паметник „Майка България“;\r\nНа 8 юли: \r\n- ул. „Хаджи Димитър“ за времето от 09.30 до 11.00 часа;\r\n- ул. „Гурко“ за времето от 09.30 до 12.00 часа; \r\n- ул. „Митрополит Панарет Рашев“ за времето от 09.30 до 12.00 часа;\r\n- ул. „Максим Райкович“ до пресечката с ул. „Силвестър Панов“ за времето от 09.30 до 12.00 часа;\r\n- ул. „Иванка Ботева“ за времето от 09.30 до 14.00 часа;\r\n- ул. „Читалищна“ и ул. „Иван Вазов“ за времето от 11.00 до 12.00 часа.\r\nНа 8 юли, за времето от 23.30 до 24.00 часа, площад „Цар Асен 1“ и свързаните с него улици.", "date": "2017-07-04", "title": "Велико Търново: Въвежда се временна организация на движението във връзка с подготовката и провеждането на събития на открито в периода 6 - 8 юли"}
{"url": "http://www.focus-news.net/news/2017/07/04/2411953/emiliya-rusinova-gradski-prokuror-ot-inkaso-avtomobila-e-bila-otkradnata-samo-chast-ot-parite-zashtoto-podgotveniyat-sak-ot-izvarshitelite-na-grabezha-se-e-okazal-tesen.html", "text": "Освен тези 360 000 лв., които са били отнети, в автомобила са останали около 405 000 лв. Веднага се поражда въпросът защо е взета едната част, а са останали другите. Това каза на брифинг в прокуратурата градският прокурор Емилия Русинова във връзка с грабежа на инкасо автомобила от началото на годината, предаде репортер на Агенция „Фокус“. „Макар и да прозвучи смешно, сакът, който са носили предварително подготвен, се е оказал малък. Впоследствие инкасо автомобилът е намерен малко по-далеч от мястото на извършения грабеж. В  него е открит Явор Георгиев и в резултат на множество действия по разследването, се стигна до днешния момент. От белезниците има ДНК профил на повече от едно лице, което предстои да се изследва и установи чий е“, обясни Русинова. По думите й в резултат на използваните СРС-та, е събрана информация, която впоследствие е установена и чрез други доказателства. „Намерено е и саморъчно написано писмо от Илиян Илиев, в което прави самопризнание за това, което е извършил, за парите, които е получил и каква част не е получил. В разговор със своя брат по телефона е споменал за това писмо. Брат му е имал съмнение, че той е извършил някакво престъпление, поради което е искал и от него средства. Индиректно Илиян Илиев е споделил, че действително е извършил нещо, което е малко по-леко наказуемо от убийство“, допълни тя. По думите й по делото предстои всеки момент да бъдат привлечени в качеството на обвиняеми тримата извършители, като по отношение на тях ще бъде определена мярка за неотклонение „задържане до 72 часа“ и в рамките на определения от закона срок ще бъде внесено искане за постоянна мярка. \r\nЛюба АЛЕКСИЕВА", "date": "2017-07-04", "title": "Емилия Русинова, градски прокурор: От инкасо автомобила е била открадната само част от парите, защото подготвеният сак от извършителите на грабежа се е оказал тесен"}
{"url": "http://www.focus-news.net/news/2017/07/04/2411944/mitko-pendov-zemetreseniyata-v-ohridsko-ne-predizvikaha-panika-nyama-otliv-na-turisti.html", "text": "В момента земетресенията не са толкова силни, все пак предизвикаха притеснения в местното население и в туристите. Във всеки случай не е страшно, няма паника. Това каза за „Агенция „Фокус“ Митко Пендов, собственик на ресторант „Св. София“ в Охрид. „Няма голям отлив на туристи в района след земетресенията. По-скоро е малък и то на македонците, които имат апартаменти в Охридско.  Гостите от чужбина не се отказват от почивката си тук“, обясни Пендов. Той уточни, че земетресенията продължават и към момента, но с много по-малък интензитет. „През вчерашния ден земетресенията се усещаха най-силно“, допълни Митко Пендов. \r\nПо думите му от Македонския институт по земетресенията са уточнили, че е нормално след силно земетресение да има афтършокове - вторични трусове. „Надяваме се бързо да се нормализира обстановката“, коментира Митко Пендов.  \r\nМариела РУСЕВА", "date": "2017-07-04", "title": "Митко Пендов: Земетресенията в Охридско не предизвикаха паника, няма отлив на туристи"}
{"url": "http://www.focus-news.net/news/2017/07/04/2411958/blagoevgrad-sluzhiteli-na-odmvr-byaha-nagradeni-sas-zapoved-na-ministara-na-vatreshnite-raboti-valentin-radev.html", "text": "Със заповед на министъра на вътрешните работи Валентин Радев бяха наградени служители на ОДМВР-Благоевград. Отличилите се бяха обявени от Николай Хаджиев, директор на ОДМВР-Благоевград, предаде репортер на Радио „Фокус“-Пирин. С почетен знак III степен бяха отличени главен инспектор Красимир Кацаров - началник на сектор „Противодействие на икономическата престъпност“, главен инспектор Иван Попов- началник Районно управление на МВР-Банско и мл. инспектор Стоян Къшев - старши полицай в група „Охранителна полиция“ в Районно управление на МВР-Гоце Делчев. Също така сбяха отличени с писмена похвала и 16 служители в ОДМВР- Благоевград. С почетен знак на МВР II степен за постигнати трайни резултати, безукорно поведение, проявена инициативност и професионализъм при изпълнение на служебните задължения бе отличен ст. Комисар Никлай Хаджиев - директор на ОДМВР-Благоевград. \r\nБяха раздадени и още множество отличия.\r\nЛора КАЛЧЕВА", "date": "2017-07-04", "title": "Благоевград: Служители на ОДМВР бяха наградени със заповед на министъра на вътрешните работи Валентин Радев"}
{"url": "http://www.focus-news.net/news/2017/07/04/2411950/veliko-tarnovo-na-24-signala-za-navodneni-kashti-i-padnali-darveta-v-sledstvie-na-prolivnite-dazhdove-v-oblastta-sa-reagirali-pozharnikarite-prez-izminaloto-denonoshtie.html", "text": "На 18 сигнала за наводнени къщи и шахти и на 6 сигнала за паднали дървета са реагирали великотърновските пожарникари през изминалото денонощие. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. На 13 сигнала за наводнени къщи са реагирали спасителните екип. Най-много те са в свищовските села Царевец и Совата. По един сигнал има в Горна Оряховица и село Раданово, община Полски Тръмбеш. Структурите са се отзовали и на три сигнала за отводняване на шахти в град Свищов, както и на жилищен блок в крайдунавския град. Бил е наводнен и шивашки цех в град Елена. Шест са произшествията с паднали дървета – в град Свищов, два в град Полски Тръмбеш, един на път Масларево – Обединение, един на път село Николаево, и на разклона за село Арбанаси и района „Мавриков“ във Велико Търново. Към 07.00 часа днес екипи на Сектор „СОД“ – град Горна Оряховица с четири спасителни екипа и четирима водолази, шест спасители и трима пожарникари от Районна служба „Пожарна безопасност и защита на населението – град Горна Оряховица с а участвали в издирването на удавник в село Сомовит и в ПТУ в област Плевен. В Дирекция „Пожарна безопасност и защита на населението са получени сигнали, които са предадени на други ведомства.\r\nНадежда КРЪСТЕВА", "date": "2017-07-04", "title": "Велико Търново: На 24 сигнала за наводнени къщи и паднали дървета в следствие на проливните дъждове в областта са реагирали пожарникарите през изминалото денонощие"}
{"url": "http://www.focus-news.net/news/2017/07/04/2411956/afp-italianskoto-vanshno-ministerstvo-privika-poslanika-na-avstriya-vav-vrazka-s-planovete-na-viena-za-vavezhdaneto-na-granichen-kontrol.html", "text": "Министерството на външните работи на Италия привика австрийския посланик в Рим, след като от Виена обявиха плановете си за въвеждане на граничен контрол със съседката си в опит да блокират мигрантския натиск към страната, предава AFP.\r\n„След изявленията на австрийското правителство относно разполагането на войски в прохода Бренер\" на границата, \"генералният секретар на Министерството на външните работи тази сутрин (...) призова посланика на Австрия в Рим\", се казва в официално съобщение от външнополитическото ведомство на средиземноморската държава.Тереза Герова", "date": "2017-07-04", "title": "AFP: Италианското външно министерство привика посланика на Австрия във връзка с плановете на Виена за въвеждането на граничен контрол"}
{"url": "http://www.focus-news.net/news/2017/07/04/2411959/bdzh-shte-kompensira-s-bezplatni-bileti-patnitsi-ot-dva-vlaka-po-napravlenieto-sofiya-burgas-sofiya-za-zakasneniya-vsledstvie-na-loshi-meteorologichni-usloviya.html", "text": "„БДЖ – Пътнически превози” ЕООД ще компенсира с безплатни билети пътниците от бързите влакове №3624 от Бургас за София и №3623 от София за Бургас. Тези два влака престояха няколко часа поради невъзможност да продължат пътуването си по независещи от превозвача обстоятелства вследствие на възникнали повреди по трасето, причинени от лошите метеорологични условия през вчерашния ден. Това съобщиха от пресцентъра на БДЖ.\r\nКомпенсацията може да бъде използвана по произволно избран маршрут срещу предоставяне на билета за осъщественото пътуване с посочените влакове.\r\nВъпреки че Регламент 1371/2007, предвиждащ обезщетения за пътници при закъснения, ще влезе в сила през 2019 г., ръководството на националния железопътен превозвач взе решение да компенсира всички клиенти от тези два влака и поднася своите извинение за претърпените неудобства по време на тяхното пътуване.", "date": "2017-07-04", "title": "БДЖ ще компенсира с безплатни билети пътници от два влака по направлението София – Бургас – София за закъснения вследствие на лоши метеорологични условия"}
{"url": "http://www.focus-news.net/news/2017/07/04/2411961/haskovo-67-godishna-zhena-e-postradala-pri-pozhar-v-kashta-na-ul-rila-v-svilengrad.html", "text": "67-годишна жена е пострадала при пожар в къща на ул. \"Рила\" в Свиленград. Това съобщиха от пресцентъра на МВР. Днес, около 11.00 часа, в дежурната част на пожарната в Свиленград бил получен сигнал за пожар в къща на ул. \"Рила\". На посоченото място веднага пристигнал екип огнеборци, които бързо погасили пламъците и оказали първа помощ на пострадалата. Оказало се, че пожарът е причинен от туристическа газова бутилка. При опит за гасене е пострадала 67-годишната собственичка на къщата. Жената е транспортирана до МБАЛ - Свиленград, при който било установено, че е получила 5% изгаряне на дясна ръка и на десния крак. Причина за пожара е техническа неизправност в газовата бутилка. При пожара е унищожено 4 кв. метра вътрешна изолация и 15 кв. метра опушени стени.", "date": "2017-07-04", "title": "Хасково: 67-годишна жена е пострадала при пожар в къща на ул. \"Рила\" в Свиленград"}
{"url": "http://www.focus-news.net/news/2017/07/04/2411941/emsc-novo-zemetresenie-ot-29-po-rihter-e-registrirano-v-makedoniya.html", "text": "Ново земетресение със сила от 2,9 по скалата на Рихтер е регистрирано в Македония в 12.31 часа (местно време), сочи справка на интернет страницата Европейския средиземноморски сеизмологичен център (EMSC).\r\nЕпицентърът на труса е на 10 км северно от Ресен, с дълбочина от един километра под земната кора.\r\nСерията земетресения в Македония продължава – в 8.27 часа (местно време) е регистриран трус със сила от 3,6 по скалата на Рихтер, който бе предшестван от няколко други с различна степен на интензивност.\r\nВ 6.36 часа (местно време) във вторник сутрин в страната е регистриран пореден трус със сила от 3,7 по скалата на Рихтер. Епицентър на труса е на 101 км южно от столицата Скопие и на седем километра северно от Ресен, с дълбочина от два километра. \r\nОще няколко земетресения с различна интензивност бяха усетени и в рамките на нощта срещу вторник.\r\nТрус със сила от 2,6 по скалата на Рихтер е регистрирано в 5.01 часа (местно време) в Македония. Епицентърът е бил на 11 км североизточно от Ресен и осем километра западно от Гърнчари, с дълбочина от два километра.\r\nПо-рано в нощта на вторник районът на Охрид бе разлюлян от още две земетресения.\r\nВ 1.32 часа местно време (2. 42 часа българско време) е регистрирано земетресение със сила 2,8 по скалата на Рихтер, с епицентър на девет километра северно от село Янковец, Ресенско и на дълбочина 1 км под земната кора. \r\nДва часа по-късно, в 3, 17 ч. местно време (4, 17 ч. българско време) е регистриран нов земен трус със сила 3,4 по скалата на Рихтер, с епицентър на 4 км западно от село Янковец, Ресенско на дълбочина два километра под земната кора. \r\nМестните медии съобщават за активизиране на действащия вулкан при село Косел, разположено на седем километра северно от Охрид, където в местността Дувалото са се отворили нови скални дупки, от които излиза сероводород.Тереза Герова", "date": "2017-07-04", "title": "EMSC: Ново земетресение от 2,9 по Рихтер е регистрирано в Македония"}
{"url": "http://www.focus-news.net/news/2017/07/04/2411955/ep-podkrepi-mariya-gabriel-za-evrokomisar.html", "text": "Мария Габриел (ЕНП/ГЕРБ) беше подкрепена от ЕП за еврокомисар.\r\nОчаквайте подробности", "date": "2017-07-04", "title": "ЕП подкрепи Мария Габриел за еврокомисар"}
{"url": "http://www.focus-news.net/news/2017/07/04/2411963/sport-sebastian-fetel-izbegna-dopalnitelo-nakazanie-za-udara-s-luis-hamiltan.html", "text": "Пилотът на „Ферари“ Себастиан Фетел избегна допълнително наказание от Международната автомобилна федерация (ФИА) за удара с британеца Луис Хамилтън по време на състезанието от Формула 1 за Гран при на Азербайджан. Германецът поднесе извинения, които бяха достатъчно убедителни за президента на ФИА Жан Тод, за да обяви случая за приключен.\r\nГерманецът се опита да си отмъсти на Хамилтън за опасна маневра в момент, в който на пистата имаше кола за сигурност. Пилотът на „Мерцедес“ спря рязко, а Фетел не успя да спре навреме и закачи болида му отзад, за което получи 10-секундно наказание.\r\nИ след осмия кръг във Формула 1 Фетел остава лидер във временното класиране с 153 точки, следван от британеца Хамилтън с 139 точки.", "date": "2017-07-04", "title": "Спорт: Себастиан Фетел избегна допълнитело наказание за удара с Луис Хамилтън"}
{"url": "http://www.focus-news.net/news/2017/07/04/2411934/makedoniya-se-prevarna-v-zatvor-za-nikola-gruevski-obzor.html", "text": "Председателят на ВМРО-ДПМНЕ Никола Груевски не получи най-тежката предпазна мярка. Наказателния съвет в Скопие 1 не уважи искането на Специализираната прокуратура за предварителен арест на бившия министър-председател на Македония. Вместо това магистратите взеха решение да му отнемат паспорта и да го задължат да се явява в съда веднъж седмично. По този начин Груевски, макар да остана извън килията, все пак се оказа в ситуация, в която Македония се превърна в затвор за него. \r\nПървоначално след обявяването на решението на Наказателния съд, лидерът на ВМРО-ДПМНЕ се въздържа от коментар, а в социалната мрежа „Фейсбук“ сподели само кратко видео от срещата с Матю Нимиц, специалния представител на ООН за преговорите между Македония и Гърция по т.нар. спор за името. \r\nБившият македонски премиер, който понастоящем е народен представител в парламента в Скопие, е защитен с депутатски имунитет от арест. На 30 юни – денят, в който Специализираната прокуратура внесе обвинителния акт по делото „Титаник“, подаде заявление за сваляне на имунитета му. Като причина за този ход Груевски изтъкна готовността му да не се крие зад привилегиите си, за да не избегне ареста. Но председателят на законодателния орган в Скопие Талат Джафери припомни, че народните представители не може да се отказват сами от имунитета си – той може да бъде отнет само по искане на съда. \r\nПо повод решението на магистратите от Наказателния съд в Скопие, македонската редакция на Deutsche Welle публикува статия под заглавие: „Груевски и върха на ВМРО-ДПМНЕ остават свобода, но без паспорти“. Медията припомня, че мярката, наложена на бившия премиер и министри от правителството му все пак няма да могат да напускат пределите на страната. \r\n„Отнет е дипломатическият паспорт и на Никола Груевски“, коментира в своя статия електронното издание „Слободен печат“, което публикува пълния текст на решението на Наказателния съд по исканията на Специализираната прокуратура във връзка с делото „Титаник“. \r\nИзданието „Локално“ на свой ред извежда в заглавие: „Няма арест за Груевски, само отнет паспорт!“. От редакцията обръщат внимание, че дори и тази минимална мярка, наложена от съда, може да бъде обжалвана в Апелационния съд. \r\n„Как Македония се превърна в най-големия затвор и другарите му?!“, е заглавието, с което електронното издание „Фактор“ поднася на своите читатели информацията за решението на Наказателния съд по делото „Титаник“. \r\nОт редакцията предупреждават: „Правната битка продължава: Специализираната прокуратура и обвиняемите обявиха подаването на жалби“. Те трябва да бъдат подадени в срок от 72 часа след вземането на решение до Апелативния съд, който на свой ред има срок от два дни, за да се произнесе по тях. \r\nМакедонският „Фокус“ привежда информация, съгласно която Никола Груевски е избегнал ареста заради смяна на състава на Наказателния съд непосредствено преди обявяването на решението за исканията на Специализираната прокуратура по делото „Титаник“. Никола Груевски, Гордана Янкуловска, Миле Янакиески, Кирил Божиновски и Мартин Протогер са отървали затвора благодарение на един човек – Дарко Тодоровски, който е бил изведен от съдебния състав заради „благоразположението“ си да гласува в подкрепа на ареста на обвинените по случая. Тереза Герова", "date": "2017-07-04", "title": "Македония се превърна в затвор за Никола Груевски (ОБЗОР)"}
{"url": "http://www.focus-news.net/news/2017/07/04/2411965/blagoevgrad-dvama-shte-badat-sadeni-za-pritezhanie-na-nezakonno-orazhie-i-boepripasi.html", "text": "На подсъдимата скамейка по обвинителен акт на Районна прокуратура-Благоевград, се изправят Й. Ф. и С. Ф. Това съобщиха от пресцентъра на Окръжна прокуратура-Благоевград. Единият от тях незаконно държал във вила в с. Лешко, община Благоевград, ловна пушка „ИЖ-28 МА“ и боеприпаси за огнестрелно оръжие. Другият обвиняем, в нарушение на Закона за оръжията, боеприпасите, взривните и пиротехническите изделия, придобил и до 01.06.2016 г. държал в жилище в гр. Благоевград различни видове патрони (в това число бойни патрони за пистолети „ПСМ“, „ТТ“ и за автомат „Калашников“).", "date": "2017-07-04", "title": "Благоевград: Двама ще бъдат съдени за притежание на незаконно оръжие и боеприпаси"}
{"url": "http://www.focus-news.net/news/2017/07/04/2411957/prokuror-krasimir-trenchev-neutraliziranata-prestapna-grupa-za-trafik-na-zheni-e-deystvala-v-nyakolko-evropeyski-darzhavi-s-izklyuchitelno-mnogo-uchastnitsi-v-neya.html", "text": "Неутрализирана престъпна група за трафик на жени е действала в няколко европейски държави с изключително много участници в нея. Това каза Красимир Тренчев, заместник-ръководителя на Специализираната прокуратура и наблюдаващ делото прокурор във връзка с неутрализираната организирана престъпна група за трафик на жени с цел сексуална експлоатация, действала на територията на няколко европейски държави, предаде репортер на Агенция „Фокус“.  „Разследването по случая започна в България в края на 2015 година. Тогава бяхме информирани от испанските власти по линия на международното оперативно сътрудничество за наличието на такава организирана престъпна група, която извършва дейността си и там. Испанските колеги са започнали работа по случая още през 2014 година. Имахме 2 опции за взаимодействие и сътрудничество. Единият вариант беше да помагаме на испанските колеги чрез изпълнение на молба за правна помощ като съдебна поръчка. Другата алтернатива беше създаването на съвместен екип за разследване. Проведохме и няколко видеоконферентни връзки и телефонни разговори с колегите от там. Взе се решение с оглед обема на групата като изключително много участници в нея и доста на брой пострадали, че по удачният вариант е да се създаде съвместен екип за разследване“, разказа прокурор Тренчев. Той уточни, че в началото на 2016 година е образувано досъдебното производство от българска страна и са проведени няколко координационни срещи, чрез които са изяснени задачите на всяка част на екипа. „Последната ни среща беше преди около месец в Хага. Беше уточнена датата на реализацията. Два-три дни отне едновременното провеждане на такава операция на територията на Испания и България“, обясни още прокурорът. Той отбеляза, че операцията е наречена „Европа“, тъй като дейността, която извършва групата касае няколко европейски държави. „Бяха изпратени 16 европейски заповеди за арест. Интересното в случая беше, че голяма част от лицата постоянно пътуват между Испания и България и не се знаеше точно колко лица ще са в България в момента на реализацията от наша страна, които трябва да бъдат задържани“, посочи още Красимир Тренчев. „Благодарение на тясното ни сътрудничество и взаимодействие, както и помощта, която ни беше оказана, се стигна до един доста успешен край. Опцията е след още няколко дейности, свързани с разследването, досъдебното производство да бъде трансформирано в Испания и делото да приключи под яхна юрисдикция“, разясни още той. \r\nЛюба АЛЕКСИЕВА", "date": "2017-07-04", "title": "Прокурор Красимир Тренчев: Неутрализираната престъпна група за трафик на жени е действала в няколко европейски държави с изключително много участници в нея"}
{"url": "http://www.focus-news.net/news/2017/07/04/2411969/varna-podgotvya-se-plan-za-poetapnoto-izvezhdane-na-tsiganite-ot-maksuda-koito-byaha-nastaneni-v-obshtinskiya-priyut-v-kv-pobeda.html", "text": "Подготвя се план за поетапното извеждане на ромите от „Максуда“, които бяха настанени в общинския приют в СУПЦ “Анастасия Д-р Железкова” в кв. „Победа“ във Варна. Това съобщи за Радио „Фокус“ – Варна кметът на район „Младост“ Христо Христов. Той припомни, че в приюта са настанени около 140-150 души от ромската махала „Максуда“, след като част от незаконните постройки, които обитаваха там, бяха съборени. \r\nРайонният кмет посочи, че непрекъснато получава обаждания от жителите на кв. „Победа“ във връзка с присъствието на ромите в приюта. „Подготвя се план за тяхното поетапно изселване оттам, защото почти всички са с изтекли срокове за настаняване, а  една част нямат никакви. Ще редуцираме броя на хората, които ще останат в приюта,  имам това уверение“, заяви кметът на район „Младост“ Христо Христов. По думите му една част от ромите, обитавали съборените постройки в махалата, са със заличени  адреси. \r\n„Очаквам списъците от общината, за да залича варненската им регистрация. Най-нормално би било тези хора да се върнат в районите си по месторождение, след като вече няма да имат варненска регистрация. Нито Община Варна, нито българската държава е задължена да осигурява на някого жилище. Ако нямаш възможност да живеещ във Варна, ще отидеш на село. Заявявам най-отговорно, че не е задължително да се живее във Варна, ако няма възможност да си купиш или наемеш жилище, както правят всички нормални български граждани“, заяви Христо Христов.\r\nМарияна ВАЛЕНТИНОВА", "date": "2017-07-04", "title": "Варна: Подготвя се план за поетапното извеждане на циганите от „Максуда“, които бяха настанени в общинския приют в кв. „Победа“"}
{"url": "http://www.focus-news.net/news/2017/07/04/2411960/ep-podkrepi-mariya-gabriel-za-komisar-za-tsifrovata-ikonomika-i-obshtestvo.html", "text": "Европейският парламент одобри кандидатурата на Мария Габриел за комисар. Тя бе номинирана от председателя на ЕК Жан-Клод Юнкер за ресора цифрова икономика и общество. Това се казва в прессъобщение от ЕП.\r\nКомисията по промишленост, изследвания и енергетика (ITRE) и комисията по култура и образование (CULT) проведоха изслушването на г-жа Габриел за комисар на 20 юни. След като координаторите на водещите комисии оцениха представянето на кандидата, Съветът на председателите на комисиите и Председателският съвет приключиха изслушването.\r\nВ тайно гласуване Парламентът подкрепи назначаването на Мария Габриел с 517 гласа „за“ срещу 77 „против“, с 89 „въздържал се“.Бързи факти\r\nКомисарят по цифрова икономика и общество ще подкрепи прилагането на стратегията за цифровия единен пазар. Тя ще допринесе за създаването на единен цифров пазар на Европа, полагайки основите на цифровото бъдеще на Европа с телекомуникационни мрежи от континентален мащаб, трансгранични цифрови услуги, и стартиращи европейски предприятия в областта на технологиите. Комисарят трябва да гарантира също така създаването на подходящи условия, включително чрез закона за авторско право, които да подкрепят културните и творчески индустрии и реализирането на техния максимален потенциал за икономиката.\r\nКомисарят в областта на цифровата икономика и общество ще допринася за проекти под надзора и координацията на заместник-председателя Андрус Ансип, който отговаря за цифровия единен пазар, и заместник-председателя Юрки Катайнен, който отговаря за работните места, икономическия растеж, инвестициите и конкурентоспособността.", "date": "2017-07-04", "title": "ЕП подкрепи Мария Габриел за комисар за цифровата икономика и общество"}
{"url": "http://www.focus-news.net/news/2017/07/04/2411967/tsvetan-tsvetanov-kam-rumen-radev-dlazhni-sme-da-zashtitim-parite-na-balgarskite-danakoplattsi-koito-sashto-ne-sa-tesni-spetsialisti-po-aviatsiya.html", "text": "Длъжни сме да защитим парите на българските данъкоплатци, които също не са тесни специалисти по авиация. Това се посочва в позицията на зам.-председателя на ПП ГЕРБ и председател на ПГ на партията Цветан Цветанов, публикувана в официалната му страница във „Фейсбук“ по повод коментар на президента Румен Радев.\r\n„Ако има политик в България, който лично и със семейството си, е бил реална мишена и жертва на войните между различните власти в България, това съм аз. Знам поуките и се научих да търся консенсус при всеки казус в парламента и не заради личното си его, а защото българите се умориха от подобни безсмислени битки. Затова ще подмина тона и обидните думи, с които днес президентът ме атакува персонално за създаването на комисията в Народното събрание, която ще анализира дали моделът \"Грипен\" е най-подходящият избор за военната ни авиация“, обяснява Цветанов.\r\n„Да, прав е президентът, че не съм експерт по авиацията и никога не съм твърдял обратното.\r\nКато председател на най-голямата парламентарна група, тази на партия ГЕРБ, която спечели парламентарните избори, с колегите сме длъжни да защитим парите на българските данъкоплатци и българската държава, защото те също не са тесни специалисти по авиация. Затова е добре комисията да бъде оставена да си свърши работата и да вземе отговорно решение, а политическият елит да слезе от небето и заедно да работим за земните, делнични проблеми на българите“, допълва той.\r\n„А колкото до противопоставянето ми с г-н Борисов, съветът ми е: Г-н Радев, не се пробвайте, други вече се провалиха. ГЕРБ е системна, устойчива партия и в нея са важни хората, не лидерите“, пише още Цветан Цветанов.", "date": "2017-07-04", "title": "Цветан Цветанов към Румен Радев: Длъжни сме да защитим парите на българските данъкоплатци, които също не са тесни специалисти по авиация"}
{"url": "http://www.focus-news.net/news/2017/07/04/2411970/smolyan-detsa-posetiha-priemna-na-deputatite-ot-gerb-d-r-daniela-daritkova-i-d-r-krasimir-sabev-v-grada.html", "text": "За първи път деца дойдоха на приемна с депутатите от ГЕРБ д-р Даниела Дариткова и д-р Красимир Събев в Смолян. Те внесоха прошение да им се направи детска площадка на улица „Добруджа“ в областния град. Казаха, че на улица „Беклийца“ има, но понеже са малки, родителите им не ги пускат там, тъй като не могат да ги наглеждат. Това съобщиха от пресцентъра на ПП ГЕРБ. Въпросът веднага бе отнесен към кмета на Смолян Николай Мелемов. Той бе категоричен, че никога не е отказвал да направи детска площадка, няма да го направи и сега. Проблемът в този случай е, че на посочената улица няма общинско място, върху което да се обособи подходящ за целта терен. И призовава живущите там – ако някой желае да предостави част от свой имот, общината ще направи площадка. \r\nСъкварталци на децата поискаха да се проучи възможността за ремонт на улицата им, защото при обилни валежи ремонтираната съседна улица се засипва с кал и вода. Съответната улица се оказа част от втория воден цикъл на града, чието изпълнение предстои. Поради това преди да се положи ВиК-мрежа, тя не може да бъде асфалтирана и укрепена сега.\r\nЗемеделски стопанин от девинското село Осиково, ползващ над 100 декара държавна земя под аренда, помоли народните представители да му разяснят дали има възможност да я купи.  \r\nОт кв. „Нов център“ на Смолян постъпи жалба за съдействие към депутатите, защото на един от блоковете има антена за мобилен оператор, от която търпят вредно въздействие. Сега обаче има инвеститорско намерение за поставяне на втора, върху блока до него. А срещу монтирането й стоят подписите на над сто човека, живущи в съседство. \r\nЖивеещи на ул. „Кайнадина“ поискаха да знаят защо е започнато укрепване на срутена при свлачище подпорна стена, но възстановяването й е преустановено. Депутатите и този въпрос отнесоха до община Смолян. От там отговориха, че очакват за довършването й средства от Междуведомствената комисия по бедствия и аварии към МС, за което са внесли искане. \r\nДвама работещи с подписка на техни колеги от „Дом за възрастни хора с психични разстройства“ в Петково се оплакаха на народните представители, че са уволнени дисциплинарно без основание. Поискаха помощ за изясняване на ситуацията. По този въпрос от община Смолян информираха депутатите, че е назначена вътрешна комисия, която да провери и излезе с решение относно заповедта на директора.", "date": "2017-07-04", "title": "Смолян: Деца посетиха приемна на депутатите от ГЕРБ д-р Даниела Дариткова и д-р Красимир Събев в града"}
{"url": "http://www.focus-news.net/news/2017/07/04/2411974/reuters-edin-ot-terminalite-na-londonskoto-letishte-hiytrou-e-evakuiran-sled-zadeystvane-na-protivopozharnata-alarma.html", "text": "Терминал 3 на лондонското летище „Хийтроу“ бе евакуиран за кратко след задействане на системата за противопожарна сигурност, предава Reuters.\r\n„Нашите екипи разследваха и няма пожар на Терминал 3 – въпреки алармата. Пасажерите ще бъдат насочени обратно към терминала скоро“, се казва в съобщение, разпространено от ръководството на най-голямото летище в Европа.\r\nНе се привеждат данни за закъснения или отмяна на полети във връзка с инцидента.Тереза Герова", "date": "2017-07-04", "title": "Reuters: Един от терминалите на лондонското летище „Хийтроу“ е евакуиран след задействане на противопожарната аларма"}
{"url": "http://www.focus-news.net/news/2017/07/04/2411973/parviyat-izpit-ot-redovnata-kandidatstudentska-izpitna-sesiya-v-universiteta-za-natsionalno-i-svetovno-stopanstvo-shte-se-provede-na-5-yuli.html", "text": "Утре, 5 юли (сряда), ще се проведе първият изпит от редовната кандидатстудентска изпитна сесия в Университета за национално и световно стопанство (УНСС) – по български език и литература, на който ще се явят 1558 кандидат-студенти. Това съобщиха от пресцентъра на УНСС. Оценките ще бъдат обявени до два работни дни след изпита в университетския сайт, на листинги, разлепени в сградата на университета, или чрез SMS до кандидат-студентите, пожелали това.\r\nНа предварителните изпити се явиха близо 6000 кандидат-студенти.\r\nКандидат-студентите, които са се явили и на предварителни, и на редовни изпити участват в класирането с най-високата оценка, получена на тях. \r\nПрез учебната 2017/2018 година в УНСС ще бъдат приети 3821 първокурсници, държавна поръчка, в редовна и дистанционна форма на обучение.\r\nПриемът в УНСС е с успешно положен единен приемен изпит (тест по подобие на SAT) и е по професионални направления и поднаправления (включващи 45 специалности). Студентите избират специалност, след като са получили знания през първите две години на своето обучение в професионалното направление/поднаправление, в което са приети. През този период те изучават фундаментални университетски дисциплини, което има дава възможност да направят информиран избор на специалност. \r\nНай-предпочитаните поднаправления са „Финанси, счетоводство и контрол“, „Икономика и бизнес“ и „Право“.", "date": "2017-07-04", "title": "Първият изпит от редовната кандидатстудентска изпитна сесия в Университета за национално и световно стопанство ще се проведе на 5 юли"}
{"url": "http://www.focus-news.net/news/2017/07/04/2411975/sofiya-pp-gerb-kostenets-se-vklyuchi-v-blagotvoritelna-initsiativa.html", "text": "Членове от структурата на ГЕРБ-Костенец организираха благотворителен базар в подкрепа на 12-годишният Никола Лъчезаров Лазаров, който се бори с тежко онкологично заболяване. Това съобщиха от пресцентъра на ПП ГЕРБ. Жители от общината, сготвиха вкусни домашни ястия и ги предложиха за продажба на базара, който се проведе в центъра на гр. Костенец. Събраната сума е на стойност 488. 25 лв., които бяха дарени на родителите на Николай.\r\n„Това не е първата ни, нито ще бъде последната благотворителна кауза, зад която заставаме. Нека бъдем съпричастни, ЗАЕДНО можем да помогнем на Ники да оздравее! Искрено благодаря на всички, които се включиха и отделиха средства и време, за да може Ники да оздравее”, заяви Васил Младенов – общински ръководител на ГЕРБ-Костенец.\r\nВсеки, който желае да помогне на Ники в неговата борба за оздравяване, може да го направи като дари средства по следната банкова сметка:\r\n\"ОББ\" АД (United Bulgarian Bank, 1040 Sofia, Sv. Sofia str. 5)\r\nSWIFT: UBBS BGSF\r\nIBAN: BG92 UBBS 8002 1044 0119 30.", "date": "2017-07-04", "title": "София: ПП ГЕРБ-Костенец се включи в благотворителна инициатива"}
{"url": "http://www.focus-news.net/news/2017/07/04/2411964/st-komisar-ivaylo-yordanov-sdvr-shofyorat-na-inkaso-avtomobila-e-mozakat-na-operatsiyata-toy-e-izmislil-shemata-i-si-e-nameril-sauchastnitsi.html", "text": "Шофьорът на инкасо автомобила е мозъкът на операцията, той е измислил схемата и си е намерил съучастници. Това каза на брифинг в Прокуратурата директорът на СДВР ст. комисар Ивайло Иванов, предаде репортер на Агенция „Фокус“. „Пестелив е бил при харченето, по-голяма част от сумата е намерена. Още от януари месец, след като се появяват съмненията за инсцениран грабеж, е създаден екип между СДВР и „Национална полиция“ под ръководството на Прокуратурата. Вече имахме годни доказателства, които можехме оперативно да узнаем, но трябваше да можем да го докажем. След като бяхме убедени вече, че имаме годни доказателства, които могат да послужат за задържане, пристъпихме към реализация. Имахме данни, че евентуално лицата може да са въоръжени, тъй като единият е служител на охранителна фирма. За задържането беше използван специализирания отряд „Кобра“ на СДВР“, коментира Йорданов. По думите му за щастие всичко е минало благополучно. „Явор е мозъкът на операцията. Той е измислил схемата, намерил си е съучастници и е извършил престъплението“, добави той. \r\nГрадският прокурор Емилия Русинова допълни, че инкасо автомобилът е бил с повреди. „Заключването не е било достатъчно добро. Няколко дни преди това е установено, че Явор Георгиев е карал този автомобил. Парите са били намерени зад гардероб на земята“, обясни тя. \r\nОт брифинга стана ясно още, че на един от адресите е намерено незаконно оръжие с боеприпаси. \r\nЛюба АЛЕКСИЕВА", "date": "2017-07-04", "title": "Ст. комисар Ивайло Йорданов, СДВР: Шофьорът на инкасо автомобила е мозъкът на операцията, той е измислил схемата и си е намерил съучастници"}
{"url": "http://www.focus-news.net/news/2017/07/04/2411977/agentsiya-patna-infrastruktura-8-sa-kandidatite-da-remontirat-mosta-na-pat-i-1-montana-vratsa-v-rayona-na-selo-kravoder.html", "text": "8 са отворените оферти в откритата процедура за избор на изпълнител на ремонтно-възстановителните работи на моста над р. Ботуня на път I-1 Монтана – Враца при км 129+355, в района на село Краводер. Това съобщиха от пресцентъра на Агенция \"Пътна инфраструктура\" (АПИ).\r\nОтворените оферти по реда на постъпването им в деловодството на АПИ са на:\r\n-\tКАЛИСТРАТОВ ГРУП ООД;\r\n-\tПътинженеринг – М АД;\r\n-\tМегаинвест-холд ЕООД;\r\n-\tЩРАБАГ ЕАД;\r\n-\tТрейс Груп Холд АД;\r\n-\tОРС Инфраструктура ООД;\r\n-\tМостремонт 97 ООД;\r\n-\tГарант-90-Цонев и сие ООД.\r\nСъоръжението над река Ботуня е построено преди повече от 35 години - през 1981 г., и досега не е основно ремонтирано. През февруари т. г. бе констатирана повреда на целостта на пътната плоча на моста и необходимост от предприемането на неотложни ремонтно-възстановителни работи за осигуряване на пътната безопасност. Незабавно бяха предприети мерки за възстановяване на компрометираните зони в пътната плоча и асфалтовата настилка.\r\nОбществената поръчка предвижда изграждане на ново пътно платно и плоча, хидроизолация и асфалтова настилка. Ще бъдат подменени ограничителните системи, тротоарни блокове и ще се подобри отводняването в участъка от км 129+220 до км 129+458 на път I-1, с обща дължина 238 м. С ремонта на съоръжението ще се повиши безопасността и удобството при пътуване. \r\nИндикативната стойност на обществената поръчка е 780 хил. лв. без ДДС. Срокът за изпълнението й е 90 дни.", "date": "2017-07-04", "title": "Агенция \"Пътна инфраструктура\": 8 са кандидатите да ремонтират моста на път I-1 Монтана - Враца, в района на село Краводер"}
{"url": "http://www.focus-news.net/news/2017/07/04/2411962/evrokomisaryat-mariya-gabriel-parvostepenen-prioritet-v-rabotata-mi-shte-bade-grazhdanite-da-badat-v-tsentara-na-vsichki-deystviya-svarzani-s-tsifroviya-edinen-pazar.html", "text": "Първостепенен приоритет в работата ми ще бъде гражданите да бъдат в центъра на всички действия, свързани с цифровия единен пазар. Това каза Мария Габриел след като кандидатурата й за еврокомисар с ресор „Цифрова икономика и общество“ бе подкрепена от Европейския парламент. „Това включва създаването на среда, която да позволи на всички европейци да се възползват изцяло от многобройните възможности, които ни предоставят цифровите технологии“, обясни тя. „Първите ми думи са на благодарност към всички ангажирани в отделните фази в процеса по избирането ми за еврокомисар. Най-напред благодаря на българското правителство за номинацията и оказаното доверие и на колегите от ЕП и експертите от генералните дирекции на ЕК за подготовката за изслушването ми“, посочи Мария Габриел. „Благодаря на всички участвали в изслушването ми парламентарни комисии и колегите в тях за задълбочените въпроси. На гражданите за подкрепата и куража, които ми даваха и дават. На колегите от всички парламентарни групи, които гласуваха да бъда тази от тях, която да продължи да взема под внимание идеите им, но вече като еврокомисар“, допълни еврокомисарят. „За мен е важен и вотът на онези, които не са намерили достатъчна мотивация да ме подкрепят. Вземайки предвид вота на всички ще продължа с две думи напред- отговорност и обединение“, заяви Мария Габриел. „Отговорност да подкрепя прилагането на стратегията за цифровия единен пазар, приета от ЕК през май 2015 година и основаваща се на 3 стълба- подобряване на достъпа на потребителите и бизнеса до цифрови стоки и услуги; благоприятни условия и равнопоставеност за цифровите мрежи и иновативни услуги и увеличаване на потенциала за растеж на цифровата икономика“, обясни тя. „Отговорност да работя така, че всеки европейски гражданин да усеща в ежедневието си ползите от цифровите технологии като едновременно с това се чувства сигурен и защитен“, допълни Мария Габриел.", "date": "2017-07-04", "title": "Еврокомисарят Мария Габриел: Първостепенен приоритет в работата ми ще бъде гражданите да бъдат в центъра на всички действия, свързани с цифровия единен пазар"}
{"url": "http://www.focus-news.net/news/2017/07/04/2411972/stoyan-temelakiev-gdbop-51-sa-zhertvite-na-prestapnata-grupa-za-trafik-na-zheni-kmetat-na-selo-semchinovo-e-bil-sred-liderite-y.html", "text": "51 са жертвите на престъпната група за трафик на жени, кметът на село Семчиново е бил сред лидерите й. Това каза Стоян Темелакиев, зам.-директор на ГДБОП, във връзка с неутрализираната организирана престъпна група за трафик на жени с цел сексуална експлоатация, действала на територията на няколко европейски държави, предаде репортер на Агенция „Фокус“.  „Престъпната група се е занимавала със събиране, трафикиране и експлоатация на жени от България с цел проституция в Испания. В по-голямата си част набирането им се е извършвало чрез измама, възползвайки се от техния социален статус. Веднъж след като са в Испания, групата налага своите условия на експлоатация върху тях и не се колебае да използва насилие и заплахи срещу тях“, обясни Стоян Темелакиев. Той допълни, че жените са принуждавани и да крадат пари, кредитни карти и ценности от клиентите си, които след това са продавани на нелегалния пазар. „Много от тези предмети стигат и до България. За да могат да крадат, жертвите са принуждавани да дават вещества, които упойват клиентите и по този начин  те изпадат в безпомощно състояние“, отбеляза Стоян Темелакиев. „Голяма част от групата живеят на адрес в град Торемолинос, Испания заедно с жертвите и от там ги извозват с коли или микробуси до района на Пуерто Банус в Марбея, Испания , където предлагат сексуални услуги. В тази област групата има пълен контрол над проституцията, контролира обществени пътища. На същите места няма други жени, външни за групата, които могат да предлагат сексуални услуги“, разказа още той. По думите му в групата е имало йерархични нива, като на първа линия са били ръководители й. „За станалия вече известен кмет на село Семчиново може да се приеме, че и той е бил един от лидерите на групата. За него работят момичета, като същият оказва и логистична помощ за останалите лидери на групата“, посочи Темелакиев. „На второ ниво са изпълнителите на указания на хората от по-горното ниво. Те реално осъществяват тази дейност и са най-утвърдени в Испания, много добре интегрирани с хората в страната. Установено е, че част от парите, получени от престъпната дейност се декларират като приходи от продажба на животни и се използват за закупуване на движими и недвижими вещи. На трето ниво са останалата част от сводници, които съставляват около 20 човека. На четвърто ниво се намират няколко жени, които са партньори на обвиняемите в първите две нива и изпълняват функции по контрол и координация на работата на другите жени. На пето ниво са шофьорите, които превозват жените“, добави зам.-директорът на ГДБОП, като уточни, че 4 превозни средства  и 8 души, извозвали жените, са установени в разследването до момента.  „На шесто ниво са жените, които управляват домовете в  Пуерто Банус и са тези, които използват за сексуални услуги момичетата. На седмо ниво са получателите, чрез които се извежда открадната стока. На 8 ниво са идентифицирани най-малко две лица, пребиваващи и в Германия, за които се смята, че са част от тази група. На 9 ниво са жените, които са експлоатирани от сводниците на организацията. За момента имаме данни за 51 жертви. Те идват от семейства с много ниски доходи в страната ни и с моног ниско образование. Те за прекарвани в Испания с обещания за добра работа, които в последствие не са изпълнени“, обясни Стоян Темелакиев.\r\nЛюба АЛЕКСИЕВА", "date": "2017-07-04", "title": "Стоян Темелакиев, ГДБОП: 51 са жертвите на престъпната група за трафик на жени, кметът на село Семчиново е бил сред лидерите й"}
{"url": "http://www.focus-news.net/news/2017/07/04/2411971/evrokomisaryat-mariya-gabriel-svarzanost-spodelenost-i-sigurnost-e-strategiyata-mi-za-resora-tsifrova-ikonomika-i-obshtestvo.html", "text": "Ако трябва с едно изречение да очертая стратегията си за ресора то това ще бъде стратегията на трите с- свързаност, споделеност и сигурност. Това каза Мария Габриел след като кандидатурата й за еврокомисар с ресор „Цифрова икономика и общество“ бе подкрепена от Европейския парламент. „Свързаност в полза на гражданите и икономиките, която съдържа споделеност, основана на ценности и принципи. Всички това гарантирано от сигурност за всеки“, заяви тя. „Решена съм да приложа натрупания опит в политиката, парламентаризма и дипломацията за постигането на политически споразумения със законодателите по предложенията, свързани с кода за електронни далекосъобщения, реформата на авторското право, аудиовизуалните медийни услуги“, посочи Мария Габриел. Тя допълни, че има намерение да инициира нови целеви инициативи в областта на киберсигурността, регулирането на платформите и трансграничния поток от данни в съответствие с междинния преглед на стратегията на цифровия единен пазар. „За постигането на тези цели поставям обединението, което винаги е било крайъгълен камък в работата ми“, коментира еврокомисарят. „В действията си ще се водя от стремежа самият ресор да се превърне в обединител, защото цифровите технологии отдавна не са ограничени само до сектори по традиция свързани с информационни и комуникационни технологии“, обясни Мария Габриел. „Сред моите приоритети ще бъде и предстоящото от 1 януари 2018 година българско председателство на Съвета на ЕС. То ще има решаваща роля за завършването на цифровия единен пазар“, заяви тя. „Навременното предоставяне на единен цифров пазар не само ще предложи нови възможности на гражданите и бизнеса да отключат иновациите и потенциала на растеж, но също така ще създаде заетост и ще насърчи конкурентоспособността на ЕС“, каза още еврокомисарят.", "date": "2017-07-04", "title": "Еврокомисарят Мария Габриел: Свързаност, споделеност и сигурност е стратегията ми за ресора „Цифрова икономика и общество“"}
{"url": "http://www.focus-news.net/news/2017/07/04/2411983/sliven-rayonniyat-sad-nalozhi-uslovno-nakazanie-na-mazh-ot-s-dragodanovo-za-kupuvane-na-glasove.html", "text": "Районен съд – Сливен наложи наказание от 5 месеца „лишаване от свобода“, изпълнението на което е отложено с изпитателен срок от 3 год. на Райно Ж. от с. Драгоданово, общ. Сливен. Това съобщиха от пресцентъра на Апелативна прокуратура-Бургас. Той е приел всички факти по обвинителния акт и е признал вината си за това, че на неустановени дати, в периода от 14 март 2017 г. до 20 март 2017 г., в с. Драгоданово, община Сливен, и в град Сливен, действайки в условията на продължавано престъпление, с пет отделни деяния, които поотделно осъществяват един състав на едно и също престъпление и са извършени през непродължителен период от време и при една и съща обстановка, организирал предлагането и даването на други лица на имотна облага, с цел да ги склони да упражнят избирателното си право в полза на определена политическа партия на предстоящите (на 26 март 2017 г.) парламентарни избори, като организирането се състои в следните действия:\r\n-\t  в с. Драгоданово възложил на Ж. С. да изготви списък с личните данни на лица от село Драгоданово, които да гласуват за политическа сила регистрирана за участие в предстоящи на 26 март 2017 г. избори за народни представители, срещу заплащане – сумата от 20 лв.\r\n-\t  в с. Драгоданово възложил на А. А. да събере 15-20 лични карти на свои съселяни и да му ги даде за да изготви списък на лицата, които да гласуват за политическа сила регистрирана за участие в предстоящи на 26 март 2017 г. избори за народни представители,  като  за това ще получат по 20 лв.\r\n-\t в с. Драгоданово поискал  личната карта на А. А. за да го включи в списък с данни на хора, които трябва на предстоящите парламентарни избори да гласуват за политическа сила, като му обещал, че ще получи след изборите сумата от 20 лв. за това, че ще гласува за тази партия.\r\n-\t в с. Драгоданово възложил на А. А. да изготви списък с личните данни на хора от селото, които да гласуват на предстоящите парламентарни избори за политическа сила и за това да получат сумата от 20 лв.\r\n-\t в гр. Сливен, възложил на Г.  М. да  събере личните данни на нейни роднини, които да включи в списък и да гласуват на предстоящите парламентарни избори за определена политическа сила, за което ще им бъде заплатена сумата от 20 лв.  \r\n-\tПрестъпление по чл. 167, ал. 3, вр. чл. 26, ал.1 от НК.\r\nСпоразумението, което е одобрено от Районен съд – Сливен е необжалваемо и има силата на влязла в законна сила осъдителна присъда.", "date": "2017-07-04", "title": "Сливен: Районният съд наложи условно наказание на мъж от с. Драгоданово за купуване на гласове"}
{"url": "http://www.focus-news.net/news/2017/07/04/2411982/sapredsedatelite-na-obedineni-patrioti-se-sreshtnaha-v-ms-za-da-obsadyat-upravlenieto-i-koalitsionnite-otnosheniya.html", "text": "Съпредседателите на „Обединени патриоти“ – Валери Симеонов, Красимир Каракачанов и Волен Сидеров се срещнаха в МС, за да обсъдят управлението и коалиционните отношения, предаде репортер на Агенция „Фокус“. \r\nНа въпрос за какво говорили и кои теми са обсъдили, Валери Симеонов уточни: „В момента, в който имаме информация или новини за вас, ще направим съответното изложение. Сега не мога да коментирам“. „Все пак имаме право на някои конфиденциални въпроси да обсъдим“, обясни Симеонов\r\nОтносно това дали срещата е била само в рамките на малката коалиция и са присъствали само тримата съпредседатели на ОП, Валери Симеонов заяви: „Не, в рамките на голямата патриотична коалиция, защото никога в България е нямало по-голяма патриотична коалиция“\r\nПо думите му нито премиерът Бойко Борисов, нито някой друг от ГЕРБ за присъствали на срещата.\r\nВалери Симеонов уточни, че са обсъдени теми, свързани с управлението и коалиционните отношения, свързани с широката коалиция.\r\nНа въпрос кога ще се проведе среща в широката коалиция, той уточни: „На политически съвет с предварителна уговорка“.", "date": "2017-07-04", "title": "Съпредседателите на „Обединени патриоти“ се срещнаха в МС, за да обсъдят управлението и коалиционните отношения"}
{"url": "http://www.focus-news.net/news/2017/07/04/2411984/evrodeputatite-prizovavat-za-obshti-pravila-za-chastnite-ohranitelni-kompanii.html", "text": "Частните охранителни дружества трябва да спазват минимални изисквания за отчетност, проучване на персонала и докладване на злоупотреби, както и да избягват да участват във военни операции, смятат евродепутатите. Това се казва в съобщение от пресслужбата на ЕП.\r\nЧастните охранителни дружества се наемат от държавите членки, за да подпомагат военни и граждански държавни агенции, като запълват недостига на персонал, както и за да се заобиколят ограниченията за използване на войски. Констатирани са случаи на охранителни компании обвинени в нарушения на правата на човека и в участие в инциденти, водещи до загуба на човешки животи. Това разкрива пропуски в отчетността на компаниите, както и негативни последици за целите на външната политика на ЕС. \r\nЕвродепутатите се застъпват за правила на равнище ЕС за частните охранителни дружества като международен, правно обвързващ инструмент. В резолюцията, приета с 530 гласа „за“ срещу 147 „против“, 19 „въздържал се“, се предлага да се изготви списък на изпълнителите, които отговарят на стандартите на ЕС по критерии като прозрачност, чисти криминални досиета, финансов и икономически капацитет, притежаване на лицензи и разрешения, стриктно проучване на персонала и спазване на международен кодекс за поведение. \r\nЧастните охранителни дружества следва да се въздържат от участия в мисии, които предполагат използването на сили или активно участие на военни действия, заявяват евродепутатите. Те предлагат охранителните компании да ограничат своите операции само до логистични услуги и охраняване на сгради и инфраструктура, като настояват само компании, базирани в ЕС да бъдат включени в мисии за защита. \r\nДокладчикът на ЕП Хилде Ваутманс (АЛДЕ, Белгия) заяви: „Европейските граждани настояват да направим повече за тяхната безопасност. Трябва да осъзнаем, че е време да въведем някакви правила по въпроса за какво могат да бъдат използвани охранителните компании, какво те имат право да правят, в каква рамка действат. Искаме подходящи и стабилни стандарти за техните дейности.“ Бързи факти\r\nПрез 2013 г. в Европа има близо 40 000 частните охранителни дружества с над 1,5 милионна души персонал. Те извършват множество дейности, от логистични услуги, управление на затвори или предоставяне на защита до подкрепа в бойни операции и предоставяне на военни технологии. Персоналът също така се използва за охрана на делегации на ЕС в трети страни, както и за осигуряване на патрулна охрана на инфраструктурни обекти като помещения за мисии и операции на ЕС.", "date": "2017-07-04", "title": "Евродепутатите призовават за общи правила за частните охранителни компании"}
{"url": "http://www.focus-news.net/news/2017/07/04/2411978/ep-odobrena-e-finansova-pomosht-za-moldova-v-razmer-na-100-mln-evro.html", "text": "Депутатите в Европейския парламент дадоха „зелена светлина“ на отпускането на 100 млн. евро на Молдова, за да подкрепят възстановяването на републиката от икономически и политически сътресения, се казва в съобщение, публикувано на официалната страница на ЕП.\r\nЕвропейският съюз ще предостави на Кишинев комбинация от безвъзмездни средства и заеми на стойност 100 млн. евро, за да подпомогне външните финансови нужди на страната. Във вторник депутатите потвърдиха организирането на скорошна неформална среща с министрите на ЕС.\r\nФинансовата помощ бе одобрена с 575 гласа \"за\", 76 \"против\" и 46 \"въздържали се\".\r\n„Това гласуване потвърждава, че ЕС застава зад народа на Република Молдова в моментите на нужда. Силно вярвам, че придружаващият пакет от реформи има истински трансформационен потенциал за молдовската икономика и общество. Насърчавам молдовските власти да отговорят много сериозно на неотдавнашните препоръки на Венецианската комисия в контекста на дебата за избирателната реформа, които без съмнение ще бъдат центърът на мониторинга, съгласно съвместното изявление, прието от трите институции на ЕС \", докладва Сорин Мойса.Тереза Герова", "date": "2017-07-04", "title": "ЕП: Одобрена е финансова помощ за Молдова в размер на 100 млн. евро"}
{"url": "http://www.focus-news.net/news/2017/07/04/2411986/zam-ministar-denitsa-nikolova-investirame-nad-9-mln-lv-za-energiyna-efektivnost-i-obnovyavane-na-20-zhilishtni-i-obshtestveni-sgradi-v-sandanski.html", "text": "Над 9 млн. лв. ще бъдат инвестирани в община Сандански по линия на управляваната от Министерството на регионалното развитие и благоустройството Оперативна програма „Региони в растеж“ 2014-2020 г. в мерки за енергийна ефективност на многофамилни и обществени сгради. Това обяви заместник-министър Деница Николова, която заедно с кмета на община Сандански Кирил Котев, даде началото на проект „Подобряване на енергийната ефективност на сградата на Дома на културата в град Сандански“, съобщиха от пресцентъра на Министерството на регионалното развитие и благоустройството. Обновяването на сградата е част от 9-те договора на общината по проекта, финансиран от оперативната програма, който включва подобряване на  енергийната ефективност на 16 жилищни сгради, обновяване на  4 административни сгради и модернизиране на професионална гимназия „Климент Тимирязев“ в града. \r\n„Няма по-приятно нещо за мен от това да стартирам реализацията на нови проекти. С ресурса от над 9 млн. лв. ще подкрепим община Сандански да развие града като културен, средищен център и да стимулираме възможностите за икономическо развитие и създаване на нови работни места“, заяви зам.-министър Николова. Тя изрази надежда модернизацията на културния център да приключи още в края на този строителен сезон, след което в обновените зали да се провеждат културни събития, които да обогатяват града. \r\nПроектът предвижда монтиране на нови дограми, нова ВиК инсталация, обновяване на фасадата, топлоизолация на покрив, нови системи за отопление, монтиране на енергоефективно осветление и др., с което емблематичната сграда да се превърне в съвременен, модерен, уютен и приветлив Дом на културата. \r\n Зам.-министър Деница Николова поздрави кмета на общината и неговия екип за успеха в кратки срокове да мобилизират своите усилия и да направят всичко възможно проектът да се защити и стартира. „Ако няма общото разбиране за това, че трябва да развиваме нашите региони, да използваме ресурсите по най-ефективния и целесъобразен начин за подкрепа на хората за това да живеят по-добре, ние никога не бихме постигнали резултатите, към които се стремим“, заяви още тя.  По думите й в последните години община Сандански се утвърждава като значима СПА дестинация. Развива се успешно,  а и се подобрява качеството и стандарта на живот, категорична бе тя. \r\nВ програмния периода 2007-2013 г. в община Сандански по линия на ОП „Регионално развитие“ са инвестирани над 17 млн. лв.  в обекти, които също допринасят за развитието на града и промяна на неговия облик, отбеляза още Деница Николова.", "date": "2017-07-04", "title": "Зам.-министър Деница Николова: Инвестираме над 9 млн. лв. за енергийна ефективност и обновяване на 20 жилищни и обществени сгради в Сандански"}
{"url": "http://www.focus-news.net/news/2017/07/04/2411987/odmvr-sofiya-znachitelno-kolichestvo-narkotichni-veshtestva-i-boepripasi-sa-izzeti-pri-aktsiya-sreshtu-narkorazprostranenieto-na-teritoriyata-na-rayonno-upravlenie-samokov.html", "text": "Значително количество наркотични вещества и боеприпаси са иззети при поредната успешна акция срещу наркоразпространението на територията на Районно управление (РУ) на МВР-Самоков. Това съобщиха от ОДМВР-София. Около 23.30 часа на 2 юли служители на РУ-Самоков предприели проверка на лек автомобил „Фолксваген Голф“, с водач 34-годишен софиянец ,и пътник - 28-годишен самоковец, и двамата криминално проявени. В хода на проверката шофьорът предал доброволно саморъчно свита цигара с марихуана. Полицейските служители извършили претърсване на автомобила, от който иззели още около 4 грама канабис, 2.2 грама кокаин и 1 грам амфетамин. Процесуално- следствените действия по случая продължили на обитавания от столичанина адрес в с. Горни Окол. В една от стаите на къщата били установени и иззети още около 100 грама суха зелена тревиста маса канабис и плик с около 9 грама кокаин. В друга от стаите криминалистите попаднали на куфар, съдържащ стотици боеприпаси с различен калибър. Иззети са общо 191 патрона и два пълнителя за автомат. По случая е образувано досъдебно производство за извършено престъпление по чл. 354А, във връзка с чл. 339 от НК. Двамата мъже са задържани за срок до 24 часа.", "date": "2017-07-04", "title": "ОДМВР-София: Значително количество наркотични вещества и боеприпаси са иззети при акция срещу наркоразпространението на територията на Районно управление-Самоков"}
{"url": "http://www.focus-news.net/news/2017/07/04/2411979/ekipite-na-sofiyska-voda-sa-rabotili-po-48-signala-za-zapushena-kanalizatsiya-prez-izminaloto-denonoshtie.html", "text": "„Софийска вода“, в тясна координация и сътрудничество със Столична община, положиха максимални усилия, за да реагират своевременно на сигналите за запушена канализация. Това съобщиха от пресцентъра на водоснабдителното дружество. Екипите на компанията са работили общо по 48 сигнала.  Почти всички съоръжения са отпушени още на 3 юли. В късните часове на миналата вечер са постъпили три сигнала като работата по отводняването им  е продължила през цялата  нощ. Днес работата продължи в обичаен режим  и се обслужват своевременно всички постъпващи сигнали.\r\nКакво причинява запушването на шахтите - всяка дъждоприемна шахта има утаителна част, която събира едри предмети и пръст, които не би трябвало да стигат до канала. При създалата се валежна обстановка, проводимостта на шахтите се влошава допълнително от листа и клони. Запушване може да се получи и в следствие на падналата на места градушка, понякога от предмети като празни бутилки и други неправилно изхвърлени отпадъци, които  попадат върху решетките и ограничават притока на вода, дори при почистени дъждоприемни шахти.", "date": "2017-07-04", "title": "Екипите на Софийска вода са работили по 48 сигнала за запушена канализация през изминалото денонощие"}
{"url": "http://www.focus-news.net/news/2017/07/04/2411980/kmetat-na-selo-pevtsite-bogdan-bogdanov-padnalata-gradushka-vchera-e-unishtozhila-pochti-tsyalata-zemedelska-produktsiya-v-seloto.html", "text": "В село Певците, община Карлово, падналата градушка вчера е унищожила почти цялата земеделска продукция. Това каза в предаването „Часът на Карлово“ на Радио „Фокус“-Пловдив кметът на селото Богдан Богданов. „Градушката удари и 40% от житните култури извън селото“, каза кметът. Има и поражения в три от къщите, изпочупени са стъклата. Градушката е паднала вчера около обяд и е валяла около 25 минути. След това поройният дъжд е унищожел асфалтовата настилка на четири улици. \r\n„Общинска комисия вече е описвала щетите, но за земеделската продукция хората нямат застраховки“, каза кметът. По думите му в малките населени места хората живеят зле, а когато и природата е срещу тях стават още по–обезверени. Повечето от тях са разстроени, разчитат предимно на насажденията си, от които се прехранват. И днес хората оглеждат щетите по овощните дръвчета – ябълки, круши, кайсии. Всичко е по земята, ударено от градушката. Лозята са загнили и посивели. Зеленчуците също са поразени. „В селото не е падало градушка от 20 години насам“, твърди кметът Богдан Богданов.\r\nЦветана ТОНЧЕВА", "date": "2017-07-04", "title": "Кметът на село Певците Богдан Богданов: Падналата градушка вчера е унищожила почти цялата земеделска продукция в селото"}
{"url": "http://www.focus-news.net/news/2017/07/04/2411988/kyustendil-oblastniyat-upravitel-viktor-yanev-i-kmetat-petar-paunov-byaha-domakini-po-posreshtaneto-na-niyl-glik-nositel-na-otlichieto-zlatna-lavrova-klonka-na-mvnr.html", "text": "Областният управител Виктор Янев и кметът на Община Кюстендил Петър Паунов бяха домакини по посрещането на Нийл Глик, носител на отличието „Златна лаврова клонка“ на МВнР. Негова е инициативата за наименуването на  кръстовището пред Посолството на България в американската столица Вашингтон с името на знаменития кюстендилец Димитър Пешев. Това съобщиха от пресцентъра на Община Кюстендил. На официална церемония в къщата-музей „Димитър Пешев”, пред граждани и гости, господин Нийл Глик изнесе реч на български език, в която изказа почитта си към делото на Пешев, благодари за топлото посрещане на кюстендилци и връчи снимки от официалното събитие по повод откриването на кръстовището с новото му име „Димитър Пешев Плаза”.", "date": "2017-07-04", "title": "Кюстендил: Областният управител Виктор Янев и кметът Петър Паунов бяха домакини по посрещането на Нийл Глик, носител на отличието „Златна лаврова клонка“ на МВнР"}
{"url": "http://www.focus-news.net/news/2017/07/04/2411989/zdf-es-i-yaponiya-planirat-podpisvaneto-na-sporazumenie-za-svobodna-targoviya.html", "text": "Европейският съюз и Япония ще обявят в четвъртък, 6 юли, постигането на принципно споразумение за свободна търговия, предава германският телевизионен канал ZDF.\r\nСъответното изявление ще бъде направено официално на среща на високо равнище между ЕС и Япония, на която ще бъдат представени плановете за съгласуването на \"политическо споразумение\" за договора.\r\nРазговорите за подписването на договор за свободна търговия започнаха официално през 2013 г., припомня медията.Тереза Герова", "date": "2017-07-04", "title": "ZDF: ЕС и Япония планират подписването на споразумение за свободна търговия"}
{"url": "http://www.focus-news.net/news/2017/07/04/2411992/ministar-predsedatelyat-boyko-borisov-shte-prisastva-na-poklonenieto-v-pamet-na-simon-veyl-v-parizh-na-5-yuli.html", "text": "Премиерът Бойко Борисов ще присъства на поклонението в памет на Симон Вейл в Дома на ветераните в Париж на 5 юли. Това съобщиха от правителствената информационна служба. Българският премиер бе поканен на церемонията лично от френския президент Еманюел Макрон.\r\nСимон Вейл почина на 30 юни 2017 г. Тя е първата жена председател на Европейския парламент. Вейл е и една от най-популярните и ползващи се с широко доверие обществени фигури във Франция, дългогодишен политик и активист, който работи усилено за европейската интеграция.", "date": "2017-07-04", "title": "Министър-председателят Бойко Борисов ще присъства на поклонението в памет на Симон Вейл в Париж на 5 юли"}
{"url": "http://www.focus-news.net/news/2017/07/04/2411990/sliven-okrazhnata-prokuratura-predade-na-sad-31-godishen-mazh-u-kogoto-sa-otkriti-narkotitsi-i-ognestrelno-orazhie-bez-razreshitelno.html", "text": "Окръжна прокуратура – Сливен предаде на съд Диман С., обвинен в държане на наркотични вещества и огнестрелно оръжие без разрешително. Това съобщиха от пресцентъра на Апелативна прокуратура-Бургас. Диман С. (на 31 г. от гр. Нова Загора) е подсъдим за това, че на 22 март 2016 г. в жилищни сгради на ул. „Бр. Миладинови“ №54 и „П. Бакалов“ №56 в град Нова Загора, без надлежно разрешително по Закова за контрол върху наркотичните вещества и прекурсорите, държал с цел разпространение високорискови наркотични вещества, а именно марихуана на стойност 5 757 лв. Той е подсъдим и за това, че на 22 март 2016 г. в жилищна сграда на ул. „Бр. Миладинови“ № 54 в Нова Загора, държал огнестрелно оръжие – пистолет, без да има за това надлежно разрешително.\r\nНаркотичните вещества и огнестрелното оръжие са открити при проведени претърсвания на горепосочените адреси от страна на полицията. \r\nОкръжен съд- Сливен е насрочил заседанието си за 5 юли 2017 г.", "date": "2017-07-04", "title": "Сливен: Окръжната прокуратура предаде на съд 31-годишен мъж, у когото са открити наркотици и огнестрелно оръжие без разрешително"}
{"url": "http://www.focus-news.net/news/2017/07/04/2411991/ep-nastoyava-za-po-dalgotrayni-i-po-lesni-za-remont-stoki.html", "text": "Европейската комисия, държавите членки и производителите трябва да предприемат мерки, с които да гарантират на потребителите достъп до висококачествени и подлежащи на поправка и модернизиране продукти. Това се казва в прессъобщение от ЕП.\r\nПарламентът иска да насърчи по-дългия жизнен цикъл на продуктите чрез справяне с т.нар. „програмирано остаряване“ за материални стоки и софтуер. \r\nПрепоръките включват: \r\n‒         здрави, по-лесни за ремонт и по-качествени продукти: установяване на критерии за минимална устойчивост за всяка категория продукти още от момента на проектирането им; \r\n‒         в случай, че ремонтът на продукт е по-дълъг от един месец, следва да се удължи гаранцията му с времето, необходимо за извършване на поправката; \r\n‒         държавите членки трябва да създадат подходящи стимули за насърчаване за производство на устойчиви и подлежащи на поправка продукти, да стимулират ремонтните дейности и продажбите на стоки втора употреба; това ще осигури повече работни места и ще намали отпадъците; \r\n‒         потребителите трябва да имат възможност да ползват услугите на независимо лице, извършващо ремонтни дейности: отпадане на технически, свързани с безопасността или софтуерни решения, които не позволяват ремонтните дейности да се извършват от лица, различни от одобрените предприятия или органи; \r\n‒         основни компоненти като акумулатори и светодиоди не бива да са твърдо фиксирани, освен ако е това не е обосновано от съображения за сигурност; \r\n‒         резервните части, които са необходими за правилното и безопасно функциониране на стоките, трябва да се предоставят на цена, която е съизмерима с естеството и продължителността на живот на продукта; \r\n‒         да се въведе определение на равнище ЕС за „програмирано остаряване“ на материални стоки и софтуерни продукти, да се създаде система, която би могла да проверява и открива програмираното остаряване, както и подходящи възпиращи мерки по отношение на производителите. \r\nЕвропейски етикет да гарантира по-добра информация за потребителите \r\nПарламентът призовава ЕК да разгледа възможността за въвеждане на европейски етикет на доброволна основа, който да обхваща, по-специално: дълготрайност, екопроектиране, възможности за подобряване в съответствие с техническия прогрес и възможности за поправка. \r\nЕвродепутатите също предлагат да се създаде брояч за употребата върху най-важните стоки за масово потребление, и по-специално големите електродомакински уреди. \r\nРезолюцията беше приета с 662 гласа „за“ срещу 32 „против“, 2 „въздържал се“. \r\nПаскал Дюран (Зелените/ЕСА, Франция), докладчикът по темата заяви: „Трябва да възстановим възможността за поправка на всички продукти, които излизат на пазара. Трябва да направим, така че батериите вече да не са залепени за продукта, а са закачени по начин, който да не налага изхвърлянето на телефона, когато батерията е развалена. Трябва да направим, така че потребителите да знаят колко трае един продукт и как може да бъде поправен той.“ Бързи факти \r\nСпоред проучване на Евробарометър, 77% от потребителите в ЕС са заявили, че биха предпочели да се опитат да поправят повредените стоки, вместо да закупуват нови. Въпреки това, потребителите са заменили или изхвърлили продуктите, тъй като разходите за ремонт са били прекалено високи за предлаганата услуга.", "date": "2017-07-04", "title": "ЕП настоява за по-дълготрайни и по-лесни за ремонт стоки"}
{"url": "http://www.focus-news.net/news/2017/07/04/2411981/kyustendil-mladezhi-ot-grada-shte-zhiveyat-sred-vazrastni-hora-v-selo-shishkovtsi-bez-moderni-tehnologii-v-ramkite-na-proekt-na-mladezhkata-organizatsiya-na-bchk.html", "text": "Младежи от Кюстендил ще живеят сред възрастни хора в село Шишковци, без модерните технологии. Идеята е заложена в проекта, реализиран от младежката организация на БЧК – Кюстендил, озаглавен „Хората около нас”. Проектът беше представен от директора на БЧК – Кюстендил д-р Емилия Кацарска и доброволци към младежката организация, предаде репортер на Радио „Фокус” – Кюстендил. Проектът е за младежи на възраст от 15 до 29 години, които нямат роднини на село. Целта е участниците да се докоснат до друг начин на живот, да обогатят ценностната си система, да осъзнаят стойностните неща в живота. Младежите ще бъдат изведени извън зоната им на комфорт, ще се ограничат от съвременните технологии, доближавайки се максимално до живота на възрастните хора. Сред заложените дейности са приготвяне на ястия от миналото, изготвяне на книга с готварски рецепти, отглеждане на зеленчуци и на плодове, разпознаване на различни видове билки. Проектът включва обучения и дискусии между младежите и възрастните хора. Планира се организирането на екскурзии, отбелязване на празници, обичаи и рождени дни.\r\n„Възрастните хора приемат добре възможността да работят с младежи по проекта „Хората около нас”, заяви д-р Емилия Кацарска. По думите й в проекта ще участват 15 възрастни хора от село Шишковци, които ще приемат в своите домове младежи-доброволци. „Първо става въпрос за хора, които имат желание да се включат в този проект. Възрастните хора са изолирани и тази възможност да работят заедно с младежите се приема много добре от тях”, каза д-р Емилия Кацарска. По думите й има какво още да се научи от възрастните хора и това трябва да се използва, да се съхрани това, което те имат. „Смятам, че ще бъде изключително интересно и за самите младежи. Идеята е да се включат градски деца, които никога не са се докосвали до селския живот”, каза д-р Емилия Кацарска.\r\nВенцеслав ИЛЧЕВ", "date": "2017-07-04", "title": "Кюстендил: Младежи от града ще живеят сред възрастни хора в село Шишковци, без модерни технологии, в рамките на проект на младежката организация на БЧК"}
{"url": "http://www.focus-news.net/news/2017/07/04/2411994/plovdiv-rayonna-prokuratura-asenovgrad-privleche-kato-obvinyaemi-dvama-dushi-hvarlyali-kamani-otpravyali-zaplahi-i-noseli-darveni-toyagi-pri-konflikt-mezhdu-dve-grupi-v-grada.html", "text": "Районна прокуратура-Асеновград привлече като обвиняеми Асен А., на 40 г., и Джавет Ю., на 32 г., за хулиганство с особена дързост и цинизъм. Това съобщиха от пресцентъра на Апелативна прокуратура-Пловдив. Установено е, че на 26 юни 2017 г. в град Асеновград, обвиняемият Асен А. и обвиняемият Джавет Ю. извършили хулигански действия в района нa болницата в града, след възникнал конфликт между две групи. Двамата обвиняеми се държали агресивно, хвърляли камъни, обиждали, отправяли заплахи и носели дървени тояги. \r\nПо същото досъдебно производство за хулигански действия с особена дързост и цинизъм, както и за причинени средни телесни повреди,  са били задържани още девет лица, на които Районен съд-Асеновград определи мярка за неотклонение „задържане под стража“ на 30 юни 2017 г. \r\nДвамата обвиняеми имат съпричастност към възникналия конфликт, което е установено след непрекъснати оперативно-издирвателни мероприятия. Те за задържани за срок от 72 часа с постановление на наблюдаващия прокурор. Обвиняемият Асен А. е осъждан, а обвиняемият Джавет Ю. не е осъждан. \r\nПод ръководството на Районна прокуратура-Асеновград продължават активните процесуално-следствени действия, като се издирват и други лица, извършили хулигански действия на 26 юни 2017 г.", "date": "2017-07-04", "title": "Пловдив: Районна прокуратура-Асеновград привлече като обвиняеми двама души,  хвърляли камъни, отправяли заплахи и носели дървени тояги, при конфликт между две групи в града"}
{"url": "http://www.focus-news.net/news/2017/07/04/2411993/api-ogranicheno-e-dvizhenieto-po-pat-i-5-haskovo-kardzhali-v-uchastaka-zheleznik-razklon-za-kalinka-poradi-katastrofa.html", "text": "Ограничено е движението по път I-5 Хасково - Кърджали, в участъка Железник - разклон за Калинка, поради катастрофа. Това съобщиха от пресцентъра на Агенция \"Пътна инфраструктура (АПИ). Шофьорите трябва да се движат с повишено внимание и съобразена скорост, спазвайки указанията на служителите на \"Пътна полиция\", по обходен маршрут през с.Чилик.", "date": "2017-07-04", "title": "АПИ: Ограничено е движението по път I-5 Хасково - Кърджали, в участъка Железник - разклон за Калинка, поради катастрофа"}
{"url": "http://www.focus-news.net/news/2017/07/04/2411976/damtn-situatsiyata-s-yazovirite-se-normalizira-sled-prolivnite-valezhi.html", "text": "След засиленият мониторинг на язовирите на територията на Северна България през последните три дни, днес проверките на експертите показват, че положението се нормализира и преобладаващият брой водоеми имат свободен обем, дори след проливните дъждове. Завишеният контрол бе разпореден през последния уикенд от министъра на икономиката Емил Караниколов, като експертите на Държавната агенция за метрологичен и технически надзор (ДАМТН) поставиха под постоянно наблюдение общо 36 язовира. Това съобщиха от пресцентъра на ДАМТН.\r\nПрез първото денонощие валежите бяха най-обилни в Северозападна България и Северен-централен район, като под постоянен мониторинг бяха поставени 28 язовира на териториите на областите Видин, Монтана, Враца, Плевен, Ловеч, Разград, Русе, Силистра, Габрово и Велико Търново. Те са класифицирани като критични от експертите на ДАМТН, като част от тях се поддържат напълно празни или със сериозен свободен обем, заради натрупани технически неизправности. Проблем е възникнал на язовир Синкевица при Габрово, където обилните валежи са препълнили водоема, но благодарение на бързите и координирани действия между ДАМТН, общината, областната администрация и ГД „Пожарна безопасност и защита на населението“ на МВР не се е стигнало до ескалация. Контролирано изпускане на язовири се е осъществило и на язовира при село Долна Кремена, Мездренско и на \"Николаево V\" в района на Тенекиен хан, Плевенско, където проблем е създаден от ремонтиран през 2016 г. преливник. \r\nВчера (3 юли) дъждовете започнаха да се изместват в Източна България, като експертите на ДАМТН започнаха превантивни проверки на високорисковите водоеми в областите Добрич и Варна. Проверени бяха 8 язовира, като се оказа, че три от тях поддържат воден обем, въпреки че агенцията е издала предписания да се изпразнят, заради редица нарушения. На собствениците са съставени актове и е издадено предписание да се осигури денонощно дежурство на тях, за да се следи постоянно нивото им. \r\nОт агенцията припомнят, че в началото на месец май, министър Караниколов разпореди масирани проверки на язовирите, като до този момент ДАМТН е инспектирала 1122 язовира. В следствие на проверките са съставени 118 акта и са издадени над 302 предписания за отстраняване на технически неизправности. Сред най-честите нарушения са неработещи затворни механизми на основните изпускатели, нарушения по преливниците, наличие на храсти по съоръженията или по откосите на язовирните стени.\r\nДАМТН продължава да следи ситуацията в цялата страна, като са в ход проверки на всички язовири с констатирани нарушения. Навсякъде, където те не са отстранени, собствениците ще бъдат санкционирани.", "date": "2017-07-04", "title": "ДАМТН: Ситуацията с язовирите се нормализира след проливните валежи"}
{"url": "http://www.focus-news.net/news/2017/07/04/2411995/sofiya-obvinyaemiyat-za-napadenie-nad-akusher-ginekolog-v-stolichnata-bolnitsa-sheynovo-ostava-v-aresta.html", "text": "Искането на Софийска районна прокуратура за вземане на най-тежката мярка за неотклонение „Задържане под стража“ спрямо мъжа, нападнал лекар от АГ болница \"Шейново\", беше уважено от съда. Владимир Стоянов, който беше привлечен като обвиняем за нанасяне на лека телесна повреда на медицински специалист и задържан за срок до 72 часа с постановление на Софийската районна прокуратура, беше оставен за постоянно в ареста от Софийския районен съд (СРС). Това съобщиха от пресцентъра на Прокуратурата. На 4 юли 2017 г. в СРС беше внесено искане от страна на Софийска районна прокуратура за вземане на най-тежката мярка за неотклонение „Задържане под стража“ спрямо обв. Стоянов. \r\nИзцяло в съответствие с позицията на държавното обвинение беше посочено от съда, че независимо от ранния етап на разследването, по делото са събрани достатъчно доказателства, че именно обв. Стоянов е извършител на престъплението, за което е привлечен като обвиняем.\r\nНа следващо място, вземането на най-тежката мярка за неотклонение спрямо обв. Стоянов беше аргументирано с установената посредством доказателствата по делото реална опасност същият да извърши друго престъпление. В тази насока както в пледоарията на прокурора, така и в мотивите на съда, беше изрично посочено, че високата обществена опасност на самото деяние, отличаващо се с изключителна грубост и бруталност, както и фактът, че са нанесени няколко леки телесни повреди на пострадалата, сами по себе си са в достатъчна степен обуславящи опасността Стоянов да извърши и друго престъпление. \r\nНеприключилите към настоящия момент наказателни производства, водени спрямо Стоянов, две от които в съдебна фаза, а третото – на досъдебна фаза, по което разследването под надзора на Софийска районна прокуратура продължава, затвърждават високата степен на обществената опасност и на самия обвиняем.\r\nПо тези съображения искането на Софийска районна прокуратура за вземане на най-тежката мярка за неотклонение спрямо Стоянов беше уважено от СРС като единствена подходяща мярка, която да му отнеме възможността да извърши ново престъпление.", "date": "2017-07-04", "title": "София: Обвиняемият за нападение над акушер-гинеколог в столичната болница \"Шейново\" остава в ареста"}
{"url": "http://www.focus-news.net/news/2017/07/04/2411997/sport-viktoriya-tomova-preodolya-parviya-krag-na-turnira-v-rim.html", "text": "Българската тенисистка Виктория Томова преодоля първия кръг на турнира на червени кортове в Рим след победа над поставената под №59 в световната ранглиста румънка Александра Каданцу с 2:6, 7:6, 6:2 в мач, продължил два часа и 46 минути. \r\nНа осминафиналите българката, която е 161-ва в класацията на Женската тенис асоциация (WTA), ще се изправи срещу победителката в двубоя Даниел Сегел-Мартина Карегаро.", "date": "2017-07-04", "title": "Спорт: Виктория Томова преодоля първия кръг на турнира в Рим"}
{"url": "http://www.focus-news.net/news/2017/07/04/2411985/pazardzhik-s-bazar-na-zanayatite-i-retro-razhodka-prodalzhavat-praznitsite-na-kulturata-vav-velingrad.html", "text": "С интересни прояви продължават Велинградски празници на културата 2017, съобщи за Радио „Фокус“ – Пазарджик Бояна Кирилова от общинската администрация. Тя обясни, че днешния ден е започнал с откриването на лятно училище под надслов „Да съхраним красотата на миналото“ в Историческия музей в града. „В 16.00 часа ще бъде открит базар на занаятите, а в 17.00 часа в Художествената галерия в града започва литературна вечер с творците от литературен клуб „Никола Вапцаров“. В 18.00 часа на Търговската улица в града ще започне „Ретро разходка“, уточни Кирилова. Тя допълни, че програмата продължава в 19.00 часа с концерт с участието на оперната прима Анета Барановска, а в 20.00 часа на централния площад „Николай Гяуров“ е концертът на ЕВА и група „Айс Крийм“.\r\nВаня НИКОЛОВА", "date": "2017-07-04", "title": "Пазарджик: С базар на занаятите и ретро разходка продължават празниците на културата във Велинград"}
{"url": "http://www.focus-news.net/news/2017/07/04/2411999/premierat-boyko-borisov-meditsite-ot-sheynovo-imat-tsyalata-ni-podkrepa.html", "text": "Да се търси общо решение срещу насилието над медици, поиска министър-председателят Бойко Борисов на днешното правителствено заседание. Повод за настояването му беше поредният случай на агресия в болница „Шейново”. Това става ясно от стенограмата на заседанието.\r\n„Министър Петров, ползвам случая да изкажа цялата ни подкрепа към колегите Ви в „Шейново”. И помислете, да видим какъв е механизмът да ги защитим, макар че срещу простащината не знам как да ги защитим… Ако трябва, помогнете и в завеждане на дела. Пълна подкрепа за каквото е необходимо!... И ние искаме той да получи справедлива присъда, защото това е и превенция… Действително разчитаме тук и на съдебната система… Превенцията, според мен, е повече тежки присъди”, каза премиерът.\r\nСпоред министъра на здравеопазването Николай Петров средногодишно нападенията над медицински лица са над 50.", "date": "2017-07-04", "title": "Премиерът Бойко Борисов: Медиците от „Шейново” имат цялата ни подкрепа"}
{"url": "http://www.focus-news.net/news/2017/07/04/2412000/ruse-vremenno-e-ogranicheno-dvizhenieto-po-pat-ii-54-karamanovo-vardim-poradi-navodnen-uchastak-do-s-karamanovo-ot-pridoshla-voda.html", "text": "Временно е ограничено движението по път II-54 Караманово - Вардим, поради наводнен участък до с. Караманово от придошла вода. Това съобщиха от пресцентъра на Агенция \"Пътна инфраструктура\". Шофьорите трябва да се движат с повишено внимание по обходен маршрут по път II-52 Новград - Вардим и път III-5201 Пиперково - Джулюница - Новград.", "date": "2017-07-04", "title": "Русе: Временно е ограничено движението по път II-54 Караманово - Вардим, поради наводнен участък до с. Караманово от придошла вода"}
{"url": "http://www.focus-news.net/news/2017/07/04/2412003/ministar-rumen-porozhanov-se-sreshtna-s-poslanika-na-azerbaydzhan-nargiz-gurbanova.html", "text": "Министърът на земеделието, храните и горите Румен Порожанов се срещна с извънредния и пълномощен посланик на Азербайджан в България Наргиз Гурбанова. Двамата обсъдиха задълбочаването на търговско-икономическите взаимоотношения между двете страни в областта на земеделието. От взаимен интерес е сътрудничеството между научните институти в лозаро-винарския сектор, биотехнологиите и генетичните ресурси. Това съобщиха от пресцентъра на МЗХ.\r\nЗа Вас Азербайджан може да е врата към пазарите в Централна и Източна Азия, както и бившите съветски републики, каза посланик Гурбанова. От своя страна България пък се разглежда като възможност за достъп до европейския пазар. Скоро предстои пускането в експлоатация на нов жп път по направлението Азербайджан-Грузия-Турция, който скъсява с близо 1000 км превоза на стоки между Европа и Източна Азия. Министър Порожанов и посланик Гурбанова обсъдиха и възможностите за съвместен бизнес форум през есента.\r\nМежду двете държави функционира междуправителствена комисия, но е време вече да я изпълним и със съдържание и конкретни бизнес инициативи, заяви министър Порожанов.", "date": "2017-07-04", "title": "Министър Румен Порожанов се срещна с посланика на Азербайджан Наргиз Гурбанова"}
{"url": "http://www.focus-news.net/news/2017/07/04/2412004/stara-zagora-obshtinata-osiguryava-dopalnitelen-transport-za-predstavlenieto-na-karmen-na-stadion-beroe.html", "text": "Старозагорци и гостите на града ще имат уникален шанс да видят най-популярната опера на Жорж Бизе „Кармен“ на стадион „Берое“ на 6 юли от 21.00 часа. Това съобщиха от пресцентъра на Община Стара Загора. За удобство на желаещите да посетят спектакъла на Държавна опера Стара Загора и Държавна опера Бургас, Община Стара Загора осигури допълнителен курс по автобусна линия от стадион „Берое“ до кв. „Железник“.  \r\nНачалният час на тръгване е 00:20 ч. по следния  маршрут: стадион „Берое“; ул. „Августа Траяна“; бул. „Руски“; ул. „Ген. Столетов“; бул. „Св. П. Евтимий“; ул. „Ген. Гурко“ и квартал „Железник“.\r\nБилети за спектакъла се продават на касите на Старозагорската опера, в рекламна шатра на Операта в Парк „5 октомври“  и онлайн в разпространителската мрежа на Ивентим.", "date": "2017-07-04", "title": "Стара Загора: Общинaта осигурява допълнителен транспорт за представлението на „Кармен“ на стадион „Берое“"}
{"url": "http://www.focus-news.net/news/2017/07/04/2412005/afp-frenskiyat-premier-eduard-filip-izrazi-zagrizhenost-za-golemiya-publichen-dalg.html", "text": "Министър-председателят на Франция Едуард Филип заяви пред Националното събрание на страната, че публичният дълг на стойност 2.147 трилиона евро, е „недопустим“, предава AFP .\r\n„Танцуваме на вулкан и шумът се чува все по-силно“, заяви премиерът Филип през новоизбраното Национално събрание. Той каза, че правителството ще вземе мерки да „отучи“ французите от „пристрастеността към харченето на обществени средства“. Симеон Миланов", "date": "2017-07-04", "title": "AFP: Френският премиер Едуард Филип изрази загриженост за големия публичен дълг"}
{"url": "http://www.focus-news.net/news/2017/07/04/2411966/ohrid-vednazh-veche-e-bil-unishtozhavan-ot-katastrofalno-zemetresenie-prez-vi-vek.html", "text": "Старият Охрид или някогашният Лихнидос е бил унищожаван веднъж от земетресение през VI век, пишат скопските медии по повод последните земетресения в близост до крайбрежието на Охридското езеро.\r\nСпоред изданията става въпрос за изследване на наносите и на сеизмичните профили на дъното на езерото, които потвърждават съобщенията на древните хронисти, според които древният Лихнидос е бил унищожен от катастрофално земетресение.\r\nМакедонските медии припомнят по-силните земетресения в сеизмичния район Охрид - Корча, сред които 6 юни 2012 г. - 4,4 по Рихтер, 6 септември 2009 г. - 5,6 по Рихтер, 23 ноември 2004 г. - 5,4 по Рихтер, през 1911 г. - 6,7 по Рихтер, както и земетресението в Скопие на 26 юли 1963 г. - 6,1 по Рихтер.\r\nДревните автори не са единни в съобщенията си, като едни от тях твърдят, че силно земетресение разрушава древните градове Лихнидос (Охрид) и Скупи (Скопие) през 518 г., докато други смятат, че Лихнидос е унищожен 9 години след Скупи, през 527 г. след друго земетресение с магнитуд от 6 степен по Рихтер.Агенция \"Фокус\" припомня:\r\nПо време на национално-освободителните борби на българите от Македония и Одринско преди и след Илинденско-Преображенското въстание, войводите и четниците от ВМОРО (Вътрешната Македоно-Одринска Революционна Организация) са използвали серните залежи около вулкана в село Косел за добиване на сяра за изработването на ръчни бомби.Тереза Герова", "date": "2017-07-04", "title": "Охрид веднъж вече е бил унищожаван от катастрофално земетресение през VI век"}
{"url": "http://www.focus-news.net/news/2017/07/04/2412008/iag-zapochna-izvarshvaneto-na-tekusht-kontrol-po-izpalnenieto-na-dogovorite-za-stopanisvane-na-divecha-v-divechovadnite-uchastatsi-kam-gorskite-stopanstva-v-stranata.html", "text": "Експерти от Изпълнителна агенция по горите (ИАГ) започнаха  проверки по изпълнението на договорите за стопанисването на дивеча в дивечовъдните  участъци в Държавните горски стопанства в цялата страна, там където е изтекъл половината от срока на действие на съответния договор. това съобщиха от пресцентъра на ИАГ.\r\nОт общо 250 дивечовъдни участъка, за 160 са сключени договори за стопанисване и ползване на дивеча с юридически лица. Юридическите лица, които са спечелили процедурата и стопанисват дивечовъдния участък са задължени да внасят редовно годишната вноска за стопанисване на дивеча, да изпълняват бизнес програмата по години, да изграждат биотехнически съоръжения за дивеча, да подхранват дивеча чрез специализирана фуражна база,  да запазват  и обогатяват видовото разнообразие, да подобряват местообитанията, да опазват възпроизводството на дивеча,  да гарантират неговия биологичен минимум за достигане и поддържане на допустимите запаси, както и други дейности, свързани с грижата за дивата фауна.\r\nДо края на годината инспектиращите ловни служители ще проверят дали се изпълняват изискванията по договорите за стопанисване и ползване на дивеча, както и мероприятията, заложени в ловностопанските планове и  плановете на фирмите, които се грижат за съответните участъци. Договорите на фирмите са сключени през 2009-2010 година и са със срок на действие  15 години. \r\nВ проверките участват и експертите по лова от Регионалните дирекции по горите и държавните предприятия.\r\nПо данни на ИАГ през последните години запасите  от основните видове едър дивеч – благороден елен, елен лопатар, сърна, муфлон и дива свиня са стабилни с тенденция за леко увеличение всяка година, като дивата свиня в повечето райони на страната е със запас близък  или над допустимия. При дребният дивеч фазанът и яребицата също са със стабилни запаси.", "date": "2017-07-04", "title": "ИАГ започна извършването на текущ контрол по изпълнението на договорите за стопанисване на дивеча в дивечовъдните участъци към  горските стопанства в страната"}
{"url": "http://www.focus-news.net/news/2017/07/04/2412009/sport-kayl-edmand-pobedi-aleks-uord.html", "text": "Британецът Кайл Едмънд записа първата си победа на „Уимбълдън“ срещу сънародника си Алекс Уорд.\r\nЕдмънд спечели с 4:6, 6:3, 6:2, 6:1.  Кайл Едмънд ще се изправи срещу французина Гаел Монфис или германеца Даниъл Брандс.", "date": "2017-07-04", "title": "Спорт: Кайл Едмънд победи Алекс Уорд"}
{"url": "http://www.focus-news.net/news/2017/07/04/2412002/plovdiv-okrazhniyat-sad-shte-gleda-na-6-yuni-zhalbi-na-obvinyaemite-za-poboy-nad-mladi-sportisti-v-asenovgrad-sreshtu-nalozhenata-im-myarka-za-neotklonenie-zadarzhane-pod-strazha.html", "text": "Окръжен съд – Пловдив на 6 юли 2017 г. от 16.00 часа в зала №2 ще разгледа жалбите на обвиняемите Яшар С., Исмет Л., Славчо М. , Ангел М. , Васил И., Костадин М., Емрал Р., Абдраман А., Стефан Д. против определение на Районен съд – Асеновград, с което им е наложена мярка за неотклонение \"задържане под стража\" . Това съобщиха от пресцентъра на Съдебна палата-Пловдив. Срещу деветте лица са повдигнати обвинения за хулиганство - престъпление по чл. 325 ал.2 във връзка с ал.1 във връзка с чл. 20 ал.2 във връзка с ал.1 от Наказателния кодекс, а срещу Васил И. и Абдраман А. са повдигнати обвинения и за причиняване на средни телесни повреди на две лица по хулигански подбуди, като деянието е извършено в съучастие – престъпление по чл. 131 ал.1 т.12 пр.2 вр. чл. 129 ал.2 вр. ал.1 от НК.", "date": "2017-07-04", "title": "Пловдив: Окръжният съд ще гледа на 6 юни жалби на обвиняемите за побой над млади спортисти в Асеновград срещу наложената им мярка за неотклонение \"задържане под стража\""}
{"url": "http://www.focus-news.net/news/2017/07/04/2412012/reuters-deset-dushi-zaginaha-sled-vzriv-v-bangladeshka-fabrika.html", "text": "Взрив на бойлер в бангладешка фабрика близо до столицата Дака, доведе до смъртта на десет души, предава Reuters.\r\nОсвен загиналите има и десетки ранени, съобщиха пристигналите на място спасителни екипи. \r\nВзривът се е случил във фабрика, принадлежаща на местната компания „Мултифабс“, която се занимава с изработването на украшения. \r\nВ резултат на експлозията има щети и по съседна триетажна фабрика. Симеон Миланов", "date": "2017-07-04", "title": "Reuters: Десет души загинаха след взрив в бангладешка фабрика"}
{"url": "http://www.focus-news.net/news/2017/07/04/2411996/emsc-nova-seriya-trusove-v-makedoniya-nay-silniyat-e-ot-34-po-skalata-na-rihter.html", "text": "Нова серия трусове разлюля Македония, показва справка на интернет страницата на Европейския средиземноморски сеизмологичен център (EMSC).\r\nНай-силният от тях е регистриран в 13,19 часа (местно време) – 3,4 по скалата на Рихтер. Епицентърът на земетресението е бил на девет километра северно от Ресен, на дълбочина нула километра.\r\nНяколко минути по-рано, в 13.10 часа (местно време) е имало друг трус от трета степен по Рихтер,  с епицентър на седем километра западно от Ресен и дълбочина от два километра.Тереза Герова", "date": "2017-07-04", "title": "EMSC: Нова серия трусове в Македония, най-силният е от 3,4 по скалата на Рихтер"}
{"url": "http://www.focus-news.net/news/2017/07/04/2412011/shumen-vazstanoveno-e-elektrozahranvaneto-vav-vsichki-naseleni-mesta-v-oblastta.html", "text": "Възстановено е електрозахранването във всички населени места в област Шумен. Това съобщиха от Областната администрация. Към 16.00 ч. ток има във всички села, където имаше проблеми след падналите интензивни валежи.", "date": "2017-07-04", "title": "Шумен: Възстановено е електрозахранването във всички населени места в областта"}
{"url": "http://www.focus-news.net/news/2017/07/04/2412010/pleven-otmeneno-e-chastichnoto-bedstveno-polozhenie-koeto-beshe-obyaveno-na-teritoriyata-na-5-kmetstva-v-oblastta.html", "text": "Със Заповед РД - 10-1129/04 юли 2017 год. кметът на Община Плевен Георг Спартански отмени обявеното вчера частично бедствено положение на територията на населените места Николаево, Горталово,  Къртожабене, Дисевица и Търнене. Това съобщиха от Община Плевен.\r\nКопия от Заповедта са изпратени на Областния управител на Област Плевен, Министъра на вътрешните работи, Директора на ОД на МВР – Плевен, Директора на РДПБЗН – Плевен, кметовете на петте кметства.\r\nСитуацията в Община Плевен се нормализира въпреки падналите снощи и в ранните часове на деня обилни дъждове. Нивото на язовир \"Николаево 5\" е спаднало с над 1.5 м, няма наводнени участъци по пътя Плевен-Ловеч и той беше отворен за движение от компетентните институции сутринта.\r\nОпределена с кметска заповед е общинска комисия, която ще извърши оглед на инфраструктурни обекти в Община Плевен, засегнати от проливните дъждове. Комисията ще определи видовете необходими дейности за възстановяването им и ще изготви количествено-стойностни сметки.", "date": "2017-07-04", "title": "Плевен: Отменено е частичното бедствено положение, което беше обявено на територията на 5 кметства в областта"}
{"url": "http://www.focus-news.net/news/2017/07/04/2412014/deputatat-d-r-daniela-daritkova-pozdravi-sluzhitelite-ot-odmvr-smolyan.html", "text": "Депутатът д-р Даниела Дариткова поздрави служителите от ОДМВР – Смолян по случай професионалния им празник  –  5-ти юли, съобщиха от пресцентъра на ПП ГЕРБ – Смолян. На тържественото отбелязване присъстваха народният представител от ГЕРБ д-р Красимир Събев, зам.-областният управител Владимир Гърбелов, шефове на институции и кметове от областта и др. Тя припомни, че когато е възникнало Министерството на вътрешните работи преди 138 години, народното здраве е било част от МВР. „Не знам дали тогава са били много успешни и здравната реформа, и реформата в сигурността, но искрено се надявам това партньорство да продължи“, заяви председателят на здравната комисия в Народното събрание д-р Дариткова пред ръководството на ОДМВР –Смолян. \r\nТя благодари за сигурността, която органите на реда гарантират в Смолян и България. „Предвид актуалните теми на ежедневието и честото посегателство над медици, се надявам да не ни се наложи да работим винаги заедно, но ще трябва да се справим и с това предизвикателство“, подчерта д-р Дариткова. По думите й обществените отношения непрекъснато се променят, а очакванията на обществото са много по-сериозни към представителите на властта. Затова им пожела да са здрави и все така с професионализъм да изпълняват своята мисия. „Защото без усещането за мисия вашата работа, както и тази на работещите в сферата на здравеопазването, не може да се върши качествено. На народните представители може да разчитате, защото така, както е деполитизирана полицията, и ние нямаме никакви пристрастия, когато трябва да помагаме на региона и на страната си“, допълни д-р Даниела Дариткова.", "date": "2017-07-04", "title": "Депутатът д-р Даниела Дариткова поздрави служителите от ОДМВР – Смолян"}
{"url": "http://www.focus-news.net/news/2017/07/04/2412006/the-guardian-katar-nyama-da-se-saglasi-na-chuzhda-namesa-vav-vanshnite-si-otnosheniya-i-vatreshnite-politiki.html", "text": "Катар е заявил на съперниците си от Персийския залив, че няма да приеме чуждестранен контрол на дипломатическите си връзки и медиите, освен ако и другите страни от региона не се съгласят на същото отношение, предава The Guardian.\r\nСаудитска Арабия, ОАЕ, Египет и Бахрейн прекъснаха отношенията си с Катар на 5 юни по обвинения в подкрепа за терористи. Емирство Катар отхвърли исканията на 4-те арабски страни.\r\nПредстои среща на външните министри на четирите страни, които блокираха Катар. Срещата ще се проведе в Кайро. На нея ще се обсъди какви мерки да се вземат за прилагането на натиск върху катарската икономика. Симеон Миланов", "date": "2017-07-04", "title": "The Guardian: Катар няма да се съгласи на чужда намеса във външните си отношения и вътрешните политики"}
{"url": "http://www.focus-news.net/news/2017/07/04/2412007/haskovo-veshti-litsa-ot-ban-shte-vzemat-obraztsi-za-sravnitelno-izsledvane-po-povod-naznachena-ekspertiza-po-dosadebno-proizvodstvo-za-kachestvoto-na-vodata-v-grada.html", "text": "Утре, 5 юли 2017 г., по повод назначена от Районна прокуратура-Хасково комплексна експертиза по досъдебно производство за качеството на водата в град Хасково, вещи лица от БАН ще вземат образци за сравнително изследване. Това съобщиха от пресцентъра на Апелативна прокуратура-Пловдив. На мястото ще присъстват и тримата наблюдаващи прокурори. Експертите ще започнат своята работа в 15.00 часа в град Хасково, а преди това наблюдаващите прокурори ще направят изявление.", "date": "2017-07-04", "title": "Хасково: Вещи лица от БАН ще вземат образци за сравнително изследване по повод назначена експертиза по досъдебно производство за качеството на водата в града"}
{"url": "http://www.focus-news.net/news/2017/07/04/2412019/the-independent-generalniyat-sekretar-na-oon-antonio-guteresh-smyata-che-sasht-vse-oshte-mogat-da-spazyat-iziskvaniyata-na-parizhkoto-sporazumenie-za-klimata.html", "text": "САЩ все още могат да спазят изискванията на Парижкото споразумение за ограничаване на въглеродните емисии, заяви генералният секретар на ООН Антонио Гутереш, предава британското издание The Independent.\r\nПрезидентът Тръмп многократно заяви, че това споразумение накърнява икономическите интереси на САЩ. Мнението на Антонио Гутереш идва след като близо 1000 кметове, губернатори, политици и собственици на компании от САЩ обявиха, че ще продължат да се борят срещу климатичните промени. Симеон Миланов", "date": "2017-07-04", "title": "The Independent: Генералният секретар на ООН Антонио Гутереш смята, че САЩ все още могат да спазят изискванията на Парижкото споразумение за климата"}
{"url": "http://www.focus-news.net/news/2017/07/04/2412001/rumyana-glavcheva-ekspert-seizmolog-dopisen-chlen-na-bani-ohridskoto-zemetrasno-ognishte-ne-zamlakva.html", "text": "Охридското земетръсно огнище не замлъква. Това съобщава Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН).\r\nСлед земетресението с магнитуд 5 от вчера-понеделник, почувствано из цяла Македония и в съседните земи на Албания и Гърция, в района на Югозападна Македония са усетени поне 35 труса с интензивност от III до V степен (около 65 от 18 юни, когато е началото. Сега сеизмичната активност е на по-високо енергийно ниво. Дванадесет от следващите земетресението с магнитуд 5.0 са с магнитуди между 3.0 и 3.7 и две от събитията (снощи в 20:03 и 20:30 местно време) са с магнитуди 4.2 и 4.1. Епицентрите са на не повече от 10 км източно от Охрид. Сведенията дотук са от Европейския сеизмологичен център. \r\nЗеметръсната серия в района на планинския масив Галичица продължава вече 17-ти ден. Започнала на 18 юни с магнитуд 3.4, серията се прояви с първото си умереносилно земетресение – магнитуд 3.9 – след 2 денонощия и половина. За времето от началото на повишена активност над 65 труса са с магнитуд 2 и по-голям. Повече от половината от тях са усетени от жители по домовете им. Не е изненадващо числото трусчета – 500 или дори 800 –, регистрирани в сеизмичната станция в Охрид. При съвременните сеизмологични регистрации, където информацията се получава и разпространява в цифров вид, чувствителността за “улавяне” на сеизмични събития е много висока; огромна част от тях имат смисъл само в науката. \r\nЕто какви сведения за последствията от земетресенията се извличат от локалната преса, източник Центърът за управление на кризи. Охрид – паднали балкони, напукани стени и тавани в стари сгради и нападали стоки в магазините, съборени огнища, ощетени автомобили. Във вътрешността на домовете под въздействие на земетресението с магнитуд 5 има паднали телевизори, бойлери и по-леки предмети. Въпреки че интензивността в Охрид не надминава VI степен, гражданите са силно обезпокоени, страхуват се от по-силен трус и не влизат в домовете си. Охридчани пишат след разбуждащото земетресение с магнитуд 3.7, станало вчера сутринта около 4 часа: ”Никой не взима защитни мерки – забравени от държавата!”, “А Македонските сеизмолози мълчат”, „Шоуто продължава и става все по-сериозно” и др. подобни.\r\nЕто какво е записано в wikipedia за вулкана над село Косел (близо до епицентрите): “Косел — село во Општина Охрид: На прв поглед, охридското село Косел ќе ви изгледа како едно обично македонско крајпатно село ... Така е сe додека да стигнете некаде до средината на селото, кога ќе почувствувате чуден мирис. Но, не брзајте да им испратите чуден поглед на луѓето со кои се возите. Мирисот што ве збунил го испуштаат неколкуте дупки над селото, познати како единствениот жив вулкан на Балканот.” Цитираното свидетелства за отдавна известен феномен в района. Д-р Драган Калчаковски, професор на Географския институт при Природо-математическия факултет в Скопие, твърди, че става дума за разседна пукнатина, от която на земната повърхност избиват газове от по-дълбоки слоеве. “Това е следствие от вулканска активност от преди един до 5 милиона години, за която свидетелстват геоложки проучвания из ридове в Македония. Става дума за уникална проява ... От научен аспект, това не е вулкан, а пукнатина, от която излизат газове. Тук не е имало изливане на магма на земната повърхност.”\r\nИнтересни сведения за сеизмичното миналото на Охридския басейн предлага Амбрасейз (2009). С исторически документи той доказва наличие на значителни земетресения в района през 527 (526 година според други изследователи преди него), 1673, три земетресения през втората половина на XIX век и през 1911 година. Най-силното земетресение по тези места от времето с инструментална регистрация е станало на 18 февруари 1911 г. То се е случило в района между Охрид и Корча, магнитудът му е оценяван от македонски, сръбски и албански учени на 6.6, епицентралната интензивност - от X степен при дълбочина на източника 15 км. По мое лично мнение, или максималното въздействие е надценено поради наличие на вторични ефекти (срутища, свлачища), или огнището е по-близо до земната повърхност. Най-ранното сведение за земетресение в района е от древния историк Прокопий. Локално земетресение, най-вероятно станало през 526 година, разрушава напълно града Лихнидус (древно име на Охрид) и лишава от живот голяма част от населението му. Смята се, че трус с такива последствия трябва да е бил с магнитуд над 6, дори при наличие на слаби постройки. Интересен исторически факт е, че Юстиниян изгражда селището отново и го нарича Юстинияна Първа. Силните земетресения в активирания район стават по границите на Охридския басейн.", "date": "2017-07-04", "title": "Румяна Главчева, експерт-сеизмолог, дописен член на БАНИ: Охридското земетръсно огнище не замлъква"}
{"url": "http://www.focus-news.net/news/2017/07/04/2412015/sofiya-normalizira-se-obstanovkata-v-obshtina-samokov-sled-obyavenoto-bedstveno-polozhenie.html", "text": "Нормализира се обстановката в община Самоков след обявеното вчера следобед бедствено положение. На територията на останалите 21 общини от Софийска област няма данни за наводнения или аварии, причинени от обилните валежи, гръмотевични бури и градушки, паднали през вчерашния ден. Това съобщиха от пресцентъра на Областната администрация на София Област. \r\nОт РД ПБЗН-София информират, че за периода от 8.00 часа на 3 юли до 8.00 часа на 4 юли, в Софийска област няма данни за затворени пътни участъци, откъснати населени места, както и потребност от евакуация на хронично болни хора, родилки и други, както не е имало необходимост и от снабдяване с храна и стоки от първа необходимост. \r\nЛошите метеорологични условия не са оставили населени места без водоснабдяване и телефонни връзки. На места е имало райони с частично прекъсване на електрозахранването, като то вече е възстановено. \r\nСлед продължил повече от четири часа проливен дъжд, в град Самоков са наводнени дворни места, приземни етажи и мазета. В 15.00 ч., със заповед № 01-1012/03.07.2017г. на кмета на гр. Самоков Владимир Георгиев, е обявено бедствено положение на територията на града. \r\nЧрез НС 112 в Оперативния център на РД ПБЗН-София, са получени повече от 300 сигнала за наводнения и бедстващи граждани. За отстраняване на щетите от наводнението е сформиран Оперативен щаб, начело с кмета на града. Евакуирани са 12 граждани, повечето от които вече са по домовете си. \r\nРано тази сутрин ресорният Заместник областен управител на Софийска област Николай Николов пристигна на място в Самоков, за да координира дейностите по справяне с последиците от наводнението. На място пристигнаха още Областният управител Илиан Тодоров и ръководителите на РИОСВ-София, ГД ПБЗН-София, ОД по Безопасност на храните-Софийска област, РЗИ-София област, „ВиК“ ЕООД-София.\r\nЗа периода на кризата в работата по отстраняване на последствията от СД ПБЗН са изпратени 16 служители, един контейнеровоз, една Амфибия, два противопожарни автомобила и 12 моторни помпи. От РД ПБЗН-София за справяне с бедствието са изпратени 27 служители, осем противопожарни автомобила и 12 моторни помпи. На помощ на служители от ГД ПБЗН са пристигнали и четирима доброволци от София с четири моторни помпи. Отводняването на залетите имоти продължи през цялата нощ  и ще продължи до окончателно справяне с последствията от бедствието. Към 10.00 ч. на 04 юли. водата, заляла Самоков, се оттече, като частично наводнени останаха дворове и мазета, като екипите продължават работа там.  \r\nОт екипи на РИОСВ-София бяха замерени нивата на замърсяване на Пречиствателната станция за отпадни води на Самоков, на старото сметище и новото депо за отпадъци на града, като не е констатирано превишаване на замърсяването. От ОД по Безопасност на храните направиха проверка на магазините за хранителни стоки с цел да бъдат констатирани и бракувани негодни за употреба хранителни продукти. От ОДБХ направиха и проверка за починали животни, които трябва да бъдат закарани до екарисаж. От екипи на РЗИ бяха взети проби от питейната вода, която имаше леко замътняване, но не е констатирано опасно замърсяване. Водоизточниците на община Самоков са хлорирани с превантивна цел. Екипи на ВиК и РЗИ участваха още в почистването и отпушването на канализационната мрежа на града, като тя не е била прекъсвана аварийно от бурята. Извършена е и дезинфекция на детските градини и учебни заведения, засегнати от водата. Електрозахранването бе изключено отново с цел превенция, поради достигане на нивото на водата до електрическите табла в домовете на гражданите, но вече е възстановено. Кметът на Самоков вече сформира комисии, които да опишат щетите на засегнатите граждани и тези по общинската инфраструктура.", "date": "2017-07-04", "title": "София: Нормализира се обстановката в община Самоков след обявеното бедствено положение"}
{"url": "http://www.focus-news.net/news/2017/07/04/2412020/nikolay-dimov-odmvr-smolyan-politsai-ot-smolyan-i-ksanti-savmestno-shte-sledyat-za-sigurnostta-na-turistite-po-severnoto-belomorie-ot-1-avgust.html", "text": "Полицаи  от Смолян и Ксанти съвместно ще следят за сигурността на туристите по Северното Беломорие от 1 август. Това каза пред журналисти в Смолян старши комисар Николай Димов, директор на ОДМВР – Смолян по време на официалното отбелязване на професионалния празник на служителите в МВР - 5 юли, на който сред официалните гости беше и директорът на полицейска дирекция в Ксанти Йоанис Караманлис, предаде репортер на Радио „Фокус“ – Смолян. „С господин Караманлис коментирахме тази идея и имаме нагласа от 1 август да има български патрули в Гърция, по Северното Беломорие, там където ходят да почиват хора от нашия район. Това е въпрос на съгласуване, на технология, но има такова желание, изразено и от тяхна страна, и от наша, така че трябва да реализираме тази идея, чисто логистично, имаме идея и трябва да я реализираме както трябва“, каза старши комисар Димов. \r\nДиректорът на РДГП – Смолян комисар Стоян Мандажиев заяви, че нормално се осъществява трафикът през ГКПП – Златоград, движението е малко по-натоварено, но няма изразени проблеми. Директорът на полицейската дирекция в Ксанти Йоанис Караманлис заяви, че към момента няма изразени проблеми и от страна на български туристи, които почиват в Гърция и ползват плажовете по Северното Беломорие. \r\nПо повод празника на полицията  Караманлис поздрави българските си колеги и заяви, че двете дирекции на полицията - в Смолян и Ксанти, си взаимодействат за ограничаване на престъпността като цяло и за облекчаване на режима по посещенията на туристите в Гърция и конкретно - в района на Авдира, след което поднесе символични подаръци на колегата си Димов.\r\nДаниела БОЙКОВА", "date": "2017-07-04", "title": "Николай Димов, ОДМВР – Смолян: Полицаи  от Смолян и Ксанти съвместно ще следят за сигурността на туристите по Северното Беломорие от 1 август"}
{"url": "http://www.focus-news.net/news/2017/07/04/2412013/dimitar-popov-sfsmvr-nad-300-politseyski-sluzhiteli-i-pozharnikari-ot-oblast-blagoevgrad-shte-se-vklyuchat-v-natsionalniya-protest-v-stolitsata-na-5-yuli.html", "text": "Над 300 полицейски служители и пожарникари от Област Благоевград ще се включат в националния протест в столицата на 5 юли. Това каза за Радио „Фокус“-Пирин Димитър Попов, заместник председател на синдикалната федерация на служителите на МВР (СФСМВР). „Това са служители в извън работно време, а тези, които ще работят, няма как да присъстват. По думите му служителите, които ще бъдат на работа, ще носят протестна лента на ревера си, при нормално изпълнение на службата. \r\n„Това ще символизира подкрепата им към колегите, които ще бъдат в София“, каза Попов. По думите от Гоце Делчев за протестите в столицата ще отпътуват около 90 души, от Петрич и Сандански  около 60, от Разлог и Банско ще се включат около 15 служители, а най- много ще бъдат от Благоевград - 150. Протестиращите ще тръгнат за София  с различен транспорт- автобуси, микробуси, а някои от тях с леки автомобили. „Направили сме такава организация, че гражданите да не почувстват липсата на ни. Те ще се върнат нормално на работа и ще поемат задълженията си. Желанието ние да седнем на масата на преговорите и там да разрешаваме възникналите въпроси, с не през медиите и през улицата“, каза Попов. \r\nТой подчерта, че нямат информация за служителите, които не членуват в синдикални организации, но по думите му те също ще пътуват към София и така броят на участниците в протеста ще нарасне.\r\nЛора КАЛЧЕВА", "date": "2017-07-04", "title": "Димитър Попов, СФСМВР: Над 300 полицейски служители и пожарникари от област Благоевград ще се включат в националния протест в столицата на 5 юли"}
{"url": "http://www.focus-news.net/news/2017/07/04/2411998/pazardzhik-okrazhniyat-sad-shte-zasedava-na-5-yuli-po-deloto-sreshtu-14-obvinyaemi-za-razprostranenie-ideite-na-idil.html", "text": "Окръжният съд в Пазарджик ще заседава на 5 юли по делото срещу 14 обвиняеми за разпространение идеите на терористичната организация „Ислямска държава“, съобщи за Радио „Фокус“ – Пазарджик прокурорът по делото Недялка Попова. Тя уточни, че по време на утрешното заседание ще бъдат изслушани експерти от Научноизследователския институт по криминалистика по изготвените софтуерни експертизи. „Те са по разчитане на съдържащите се данни в компютрите на обвиняемите, иззети по време претърсването на 25 ноември 2014 година“, уточни Попова. Съдебното заседание е с начален час 9.00 часа. \r\n14-те подсъдими, сред които е и Ахмед Муса Ахмед, са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“.\r\nВаня НИКОЛОВА", "date": "2017-07-04", "title": "Пазарджик: Окръжният съд ще заседава на 5 юли по делото срещу 14 обвиняеми за разпространение идеите на ИДИЛ"}
{"url": "http://www.focus-news.net/news/2017/07/04/2412018/kyustendil-bivshiyat-upravitel-na-mbal-dupnitsa-rosen-timchev-e-zadarzhan-zaradi-nevnesena-parichna-garantsiya.html", "text": "Вчера, 03 юли 2017 г., с постановление на Районна прокуратура – Дупница обвиняемият Росен Тимчев е бил задържан за срок до 72 часа за осигуряване на явяването му пред съда. Това съобщиха от пресцентъра на Апелативна прокуратура-София.\r\nОт прокуратурата припомнят, че на 12 юни 2017 г. Тимчев е привлечен като обвиняем в извършване на няколко престъпления – за упражняване на професия без съответна правоспособност (престъпление по чл. 324, ал. 2 вр. с ал. 1 от НК) и за съставяне на неистински официален документ (чл. 308, ал. 2 вр. с ал. 1 от НК). \r\nСпрямо него е била взета мярка за неотклонение „Парична гаранция“ в размер на 1000 лв., като му е бил даден четиридневен срок за внасянето й, считано от 16.06.2017 г. Към 03.07.2017 г. сумата по нея все още не е била внесена. Това е наложило необходимостта на вземане на мярка за неотклонение „Задържане под стража“. \r\nПрипомняме, че производството срещу Р. Тимчев е във връзка със сигнал от Агенция „Медицински одит“ и председателя на Общински съвет – Дупница. В него се посочва, че временно назначеният за управител на МБАЛ „Св. Иван Рилски“ в гр. Дупница Р. Тимчев представил в Агенция по вписванията копие от диплома за завършено висше образование със специалност „Здравен мениджмънт“, за която след проверка от страна на Министерство на образованието и науката е установено, че е неистинска. \r\nВ хода на извършената проверка е констатирано, че текстът „вярно с оригинала“, подписът към него и този под снимката на дипломата са изписани от Р. Тимчев. От справка на МОН е видно, че той не притежава съответна правоспособност, съгласно чл. 63, ал.1 от ЗЛЗ, за да заема длъжността управител на лечебно заведение.", "date": "2017-07-04", "title": "Кюстендил: Бившият управител на МБАЛ-Дупница Росен Тимчев е задържан заради невнесена парична гаранция"}
{"url": "http://www.focus-news.net/news/2017/07/04/2412016/ep-odobri-mariya-gabriel-za-evrokomisar-obzor.html", "text": "Европейският парламент одобри кандидатурата на Мария Габриел за комисар. Тя бе номинирана от председателя на ЕК Жан-Клод Юнкер за ресора цифрова икономика и общество. \r\nКомисията по промишленост, изследвания и енергетика (ITRE) и комисията по култура и образование (CULT) проведоха изслушването на г-жа Габриел за комисар на 20 юни. След като координаторите на водещите комисии оцениха представянето на кандидата, Съветът на председателите на комисиите и Председателският съвет приключиха изслушването.\r\nВ тайно гласуване Парламентът подкрепи назначаването на Мария Габриел с 517 гласа „за“ срещу 77 „против“, с 89 „въздържал се“.\r\nСлед като кандидатурата й за еврокомисар с ресор „Цифрова икономика и общество“ бе подкрепена от Европейския парламент, Мария Габриел заяви, че първостепенен приоритет в работата й ще бъде гражданите да бъдат в центъра на всички действия, свързани с цифровия единен пазар. „Ако трябва с едно изречение да очертая стратегията си за ресора то това ще бъде стратегията на трите с- свързаност, споделеност и сигурност. Свързаност в полза на гражданите и икономиките, която съдържа споделеност, основана на ценности и принципи. Всички това гарантирано от сигурност за всеки“, поясни тя. Габриел уточни, че е решена да приложи натрупания опит в политиката, парламентаризма и дипломацията за постигането на политически споразумения със законодателите по предложенията, свързани с кода за електронни далекосъобщения, реформата на авторското право, аудиовизуалните медийни услуги.\r\nСред моите приоритети ще бъде и предстоящото от 1 януари 2018 година българско председателство на Съвета на ЕС. То ще има решаваща роля за завършването на цифровия единен пазар“, заяви тя. „Навременното предоставяне на единен цифров пазар не само ще предложи нови възможности на гражданите и бизнеса да отключат иновациите и потенциала на растеж, но също така ще създаде заетост и ще насърчи конкурентоспособността на ЕС“, каза още еврокомисарят.", "date": "2017-07-04", "title": "ЕП одобри Мария Габриел за еврокомисар (ОБЗОР)"}
{"url": "http://www.focus-news.net/news/2017/07/04/2412023/pregled-na-mezhdunarodnite-novini-do-18-chasa-agentsiya-fokus.html", "text": "Лидерът на основната опозиционна Народнорепубликанска партия (НРП) подписа молба до Европейския съд по правата на човека (ЕСПЧ) да се произнесе за легитимността на проведения на 16 април в Турция референдум за конституционни промени. В мотивите на молбата се подчертава, че „поради взетото решение от Висшия избирателен комитет (ВИК) за оспорваните резултати, референдумът в значителна степен е изгубил своята легитимност”. По този повод лидерът на турската опозиция подчертава, че след 20 юли м.г. страната се е превърнала в една партийна държава и това се усеща от цялото общество. „Всички обществени органи и институции са станали отделения на една политическа партия: от Дирекцията по религиозните въпроси (Диянета) - до Националната разузнавателна организация (МИТ); от Комисията за регулиране на енергийния пазар – до абсолютно всички министерства”, обяснява още Кемал Кълъчдароглу.\r\n*** Държавният глава на Руската федерация Владимир Путин ще проведе първата си среща с американския президент Доналд Тръмп в петък, 7 юли, в кулоарите на форума на лидерите на страните от Г-20 в Хамбург. Това потвърдиха от Кремъл.\r\n„Бе постигната договореност за 7 юли“, информира Юрий Ушаков, съветник на руския президент.\r\n*** Ново земетресение със сила от 2,9 по скалата на Рихтер е регистрирано в Македония в 12.31 часа (местно време).\r\nЕпицентърът на труса е на 10 км северно от Ресен, с дълбочина от един километра под земната кора.\r\nСерията земетресения в Македония продължава – в 8.27 часа (местно време) е регистриран трус със сила от 3,6 по скалата на Рихтер, който бе предшестван от няколко други с различна степен на интензивност.\r\nВ 6.36 часа (местно време) във вторник сутрин в страната е регистриран пореден трус със сила от 3,7 по скалата на Рихтер. Епицентър на труса е на 101 км южно от столицата Скопие и на седем километра северно от Ресен, с дълбочина от два километра. \r\nОще няколко земетресения с различна интензивност бяха усетени и в рамките на нощта срещу вторник.\r\nТрус със сила от 2,6 по скалата на Рихтер е регистрирано в 5.01 часа (местно време) в Македония. Епицентърът е бил на 11 км североизточно от Ресен и осем километра западно от Гърнчари, с дълбочина от два километра.\r\nПо-рано в нощта на вторник районът на Охрид бе разлюлян от още две земетресения.\r\nВ 1.32 часа местно време (2. 42 часа българско време) е регистрирано земетресение със сила 2,8 по скалата на Рихтер, с епицентър на девет километра северно от село Янковец, Ресенско и на дълбочина 1 км под земната кора. \r\nДва часа по-късно, в 3, 17 ч. местно време (4, 17 ч. българско време) е регистриран нов земен трус със сила 3,4 по скалата на Рихтер, с епицентър на 4 км западно от село Янковец, Ресенско на дълбочина два километра под земната кора. \r\nМестните медии съобщават за активизиране на действащия вулкан при село Косел, разположено на седем километра северно от Охрид, където в местността Дувалото са се отворили нови скални дупки, от които излиза сероводород.\r\n*** Нова серия трусове разлюля Македония.\r\nНай-силният от тях е регистриран в 13,19 часа (местно време) – 3,4 по скалата на Рихтер. Епицентърът на земетресението е бил на девет километра северно от Ресен, на дълбочина нула километра.\r\nНяколко минути по-рано, в 13.10 часа (местно време) е имало друг трус от трета степен по Рихтер,  с епицентър на седем километра западно от Ресен и дълбочина от два километра.\r\n*** Министър-председателят на Франция Едуард Филип заяви пред Националното събрание на страната, че публичният дълг на стойност 2.147 трилиона евро, е „недопустим“.\r\n„Танцуваме на вулкан и шумът се чува все по-силно“, заяви премиерът Филип през новоизбраното Национално събрание. Той каза, че правителството ще вземе мерки да „отучи“ французите от „пристрастеността към харченето на обществени средства“.\r\n*** Катар е заявил на съперниците си от Персийския залив, че няма да приеме чуждестранен контрол на дипломатическите си връзки и медиите, освен ако и другите страни от региона не се съгласят на същото отношение.\r\nСаудитска Арабия, ОАЕ, Египет и Бахрейн прекъснаха отношенията си с Катар на 5 юни по обвинения в подкрепа за терористи. Емирство Катар отхвърли исканията на 4-те арабски страни.\r\nПредстои среща на външните министри на четирите страни, които блокираха Катар. Срещата ще се проведе в Кайро. На нея ще се обсъди какви мерки да се вземат за прилагането на натиск върху катарската икономика.\r\n*** Взрив на бойлер в бангладешка фабрика близо до столицата Дака, доведе до смъртта на десет души.\r\nОсвен загиналите има и десетки ранени, съобщиха пристигналите на място спасителни екипи. \r\nВзривът се е случил във фабрика, принадлежаща на местната компания „Мултифабс“, която се занимава с изработването на украшения. \r\nВ резултат на експлозията има щети и по съседна триетажна фабрика.\r\n*** В Кремъл се проведоха преговори между президентът на РФ Владимир Путин, и китайския президент Си Дзинпин. Двамата лидери обявиха резултатите от срещата си на съвместна пресконференция.\r\nПо-рано днес те се срещнаха на неформален обяд в Кремъл. Във вторник се състояха и официални преговори, на които двете страни приеха две изявления и подписаха 40 документа.\r\nРуският президент Владимир Путин нарече визитата на Си Дзинпин в Москва най-важно събитие на годината за Русия, и отбеляза, че има „впечатляваща динамика“ в развитието на руско-китайското сътрудничество.\r\nПо думите на президента Путин, двамата с китайския лидер са обсъдили „целия спектър на руско-китайските отношения“. При преговорите ключова роля е заела темата за икономическото сътрудничество. \r\nДруги теми, които бяха обсъдени са руската подкрепа за китайската инициатива „Един пояс, един път“, както и „усвояването на космическото пространство“.\r\n*** Русия и Китай призоваха Северна Корея да „замрази“ ядрената и ракетната си програма, след като Пхенян обяви, че успешно е извършил опит на междуконтинентална балистична ракета (МБК).\r\nДвете страни призоваха за прекратяване на съвместните военни учения на САЩ и Южна Корея.\r\nСпоред американски и руски експерти, севернокорейската балистична ракета не представлява заплаха нито за САЩ, нито за Русия.\r\nВ Москва и Пекин все пак нарекоха опита с МБК „недопустим“. Освен това, те призоваха САЩ да не разполага своята ракетна система „Таад“ в Южна Корея.", "date": "2017-07-04", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/07/04/2412024/aktsenti-v-sutreshniya-blok-dobro-utro-balgariya-na-radio-fokus-na-5-yuli.html", "text": "Наводнени къщи, разрушена инфраструктура и множество унищожени посеви. Това е равносметката след силните градушки в цялата страна. Колко ще струват щетите на зърнопроизводителите и кои са най-засегнатите области? Тези и още въпроси ще коментираме със зам.-председателя на Националната асоциация на зърнопроизводителите в България Георги Милев. Темата ще продължим и с областния управител на Шумен проф. Стефан Желев, от когото ще научим каква е обстановката след интензивните валежи. \r\nВ деня на професионалния си празник служителите в системата на МВР излизат на национален протест с искане за увеличение на възнагражденията. За какво още ще настояват те и можем ли да очакваме протестите да продължат, ако исканията не бъдат изпълнени? Тези и още въпроси ще зададем на председателя на УС на Синдикалната федерация на служителите в МВР Валентин Попов. \r\nВ минутите след 09.00 часа колегата Венцеслав Илчев ще ни разкаже за предстоящите проекти на \"Новите майстори\" в Кюстендил. \r\nЗа инициативите през лятото на Регионалната библиотека „Димитър Талев“ в Благоевград пък ще научим от Лора Калчева от Радио „Фокус“-Пирин. \r\nТези и още теми – в сутрешния блок на Радио „Фокус“ „Добро утро, България“ до 10.00 часа, с водещ Виктория Месробович.", "date": "2017-07-04", "title": "Акценти в сутрешния блок „Добро утро, България“ на Радио „Фокус“ на 5 юли"}
{"url": "http://www.focus-news.net/news/2017/07/04/2412025/vitsepremierat-ekaterina-zaharieva-prie-rakovoditelya-na-generalna-direktsiya-pravosadie-i-potrebiteli-na-evropeyskata-komisiya-tina-astola.html", "text": "Заместник министър-председателят по правосъдната реформа и министър на външните работи Екатерина Захариева прие днес генералния директор на Генерална дирекция „Правосъдие и потребители” на Европейската комисия Тина Астола, която е на посещение в София. Това съобщиха от пресцентъра на Министерството на външните работи. „Наясно сме с отговорността, която е поверена на България по време на председателството на Съвета на ЕС – да придвижи напред 130 досиета”, каза Екатерина Захариева по време на срещата и допълни, че някои от тях са на чувствителна политическа тематика като социалната сфера, чистата енергия, миграцията, и изискват предварително широко обществено обсъждане. \r\nЕкатерина Захариева запозна гостенката с  приоритетите на Българското председателство на Съвета на ЕС - растеж и заетост, права на гражданите, енергиен съюз и климатични политики, сигурност и вътрешни въпроси и засилване на европейското присъствие в глобален план. „Ще положим усилия да запазим единството и солидарността между държавите-членки чрез постигане на компромисни решения”, каза Захариева. Във външнополитически план България ще се фокусира върху европейската перспектива пред Балканите, сътрудничеството в региона на Черно море и Европейската политика за добросъседство. \r\nПо отношение на приоритетите в сектор „Правосъдие” вицепремиерът Захариева акцентира върху необходимостта от въвеждане у нас на електронно правосъдие до 2018 г., както бе записано и в Закона за съдебната власт. Комуникацията онлайн със съда на гражданите и адвокатите ще подобри достъпа до  правосъдие, ще покаже  кои магистратите имат проблеми с качеството на актовете си, както и ще помогне в работата по изготвяне на нова съдебна карта. „По време на Българското председателство ще се стремим към провеждане на интензивни дискусии за подготовка на новата Стратегия на ЕС за електронно правосъдие 2019-2023 г.”, каза Екатерина Захариева. \r\nВицепремиерът акцентира и върху нуждата от подобряване на правната рамка за защита на интересите детето чрез укрепване на правилата за родителска отговорност в трансгранични случаи, както и на гражданско-правните аспекти на международното отвличане на деца – т. нар. Регламент Брюксел IIа. \r\nЗахариева подчерта и последователната позиция на страната ни за създаване на силна, независима и ефективна европейска прокуратура, преследваща финансовите измами по наказателно-правен ред. На срещата вицепремиерът и г-жа Астола обсъдиха и европейското сътрудничество в борбата с корупцията, както и ускоряването на работата по регламента за взаимно признаване на решенията за обезпечаване и конфискация.", "date": "2017-07-04", "title": "Вицепремиерът Екатерина Захариева прие ръководителя на Генерална дирекция „Правосъдие и потребители” на Европейската комисия Тина Астола"}
{"url": "http://www.focus-news.net/news/2017/07/04/2412029/12-700-proverki-sa-izvarshili-inspektori-ot-16-te-regionalni-direktsii-po-gorite-za-edin-mesets.html", "text": "12 700 са извършените проверки от 16-те регионални дирекции по горите след инициирането на по-засилен контрол в горите през юли. Това съобщиха от пресцентъра на Изпълнителната агенция по горите. Около 2 100 са проверените сечища и близо 2 300 обекта за складиране, преработка и експедиция на дървесина. На територията на осем регионални дирекции по горите са организирани временни контролни горски пунктове за проверка на превозни средства. Горските служители са проверили над 5 630 моторни превозни средства,  1000 риболовци и близо 1 700 физически лица. Задържани са 360 куб. м дървесина, 25 моторни превозни средства, 5 бензиномоторни триона и 5 броя други инструменти за дърводобив, 1 кон и 1 каруца. 321 са съставените актове и близо 500 констативни протокола за нарушения по Закона за горите.\r\nНай-често срещаните нарушения, констатирани по време на проверките са незаконен добив на дървесина без законовите документи, липса на GPS система за проследяване, липса на записи за разчитане на регистрационните номера на товарните транспортни средства, влизащи в обектите, липса на камери за видеонаблюдение на всички входове и изходи в регистрирани обекти по складиране, преработка и експедиция на дървесина.\r\nЗасилените действия по превенция и ограничаване нарушенията в горските територии на територията на 16-те регионални дирекции по горите продължават.", "date": "2017-07-04", "title": "12 700 проверки са извършили инспектори от 16-те регионални дирекции по горите за един месец"}
{"url": "http://www.focus-news.net/news/2017/07/04/2412017/ria-novosti-vladimir-putin-i-kitayskiyat-prezident-si-dzinpin-prieha-dve-izyavlenie-i-podpisaha-40-dokumenta.html", "text": "В Кремъл се проведоха преговори между президентът на РФ Владимир Путин, и китайския президент Си Дзинпин, предава РИА Новости . Двамата лидери обявиха резултатите от срещата си на съвместна пресконференция.\r\nПо-рано днес те се срещнаха на неформален обяд в Кремъл. Във вторник се състояха и официални преговори, на които двете страни приеха две изявления и подписаха 40 документа.\r\nРуският президент Владимир Путин нарече визитата на Си Дзинпин в Москва най-важно събитие на годината за Русия, и отбеляза, че има „впечатляваща динамика“ в развитието на руско-китайското сътрудничество.\r\nПо думите на президента Путин, двамата с китайския лидер са обсъдили „целия спектър на руско-китайските отношения“. При преговорите ключова роля е заела темата за икономическото сътрудничество. \r\nДруги теми, които бяха обсъдени са руската подкрепа за китайската инициатива „Един пояс, един път“, както и „усвояването на космическото пространство“. Симеон Миланов", "date": "2017-07-04", "title": "РИА Новости: Владимир Путин и китайският президент Си Дзинпин приеха две изявление и подписаха 40 документа"}
{"url": "http://www.focus-news.net/news/2017/07/04/2412031/sport-novak-dzhokovich-dostiga-do-vtori-krag-na-uimbaldan.html", "text": "Новак Джокович достига до втори кръг на Уимбълдън, след победа срещу Мартин Клижан. Клижан се оттегли от играта във втория сет. Резултатът им е 6:3, 2:0 за Джокович. \r\nСледващият противник на сърбина ще е тенисистът от Чехия Адам Павлашек. Двамата ще се изправят един срещу друг в четвъртък.", "date": "2017-07-04", "title": "Спорт: Новак Джокович достига до втори кръг на Уимбълдън"}
{"url": "http://www.focus-news.net/news/2017/07/04/2412026/afp-evropeyskata-komisiya-predvizhda-da-badat-otpusnati-35-miliona-evro-na-italiya-za-spravyane-s-migrantskata-kriza.html", "text": "Европейската комисия разкри нов план за действие, който включва подкрепа за Италия, която трябва да се справя с голям приток на мигранти от Северна Африка през Средиземно море, предава AFP.\r\nНовият план, представен пред Европейския парламент в Страсбург, предвижда подкрепа от 35 милиона евро за Италия, както и задълбочена работа с Либия и други страни, за намаляването на притока на мигранти. Симеон Миланов", "date": "2017-07-04", "title": "AFP: Европейската комисия предвижда да бъдат отпуснати 35 милиона евро на Италия за справяне с мигрантската криза"}
{"url": "http://www.focus-news.net/news/2017/07/04/2412021/ruse-v-rayona-na-selo-karamanovo-poradi-intenzivnite-valezhi-sa-zaleti-nad-5000-dka-zemedelska-zemya-i-mnozhestvo-stopanski-dvorove.html", "text": "Областният управител на Русе Галин Григоров предприе спешно посещение на района около село Караманово поради интензивните наводнения.Това съобщиха от пресцентъра на Областна администрация Русе. Обстановката към момента е изключително усложнена. Залети са над 5000 дка земеделска земя и множество стопански дворове. Има опасност да бъде удавен и добитъка на местното население, ако продължи преливането на р. Студена и рибарниците от Хаджи Димово. Също така е залят е пътя между Караманово и Вардим. Движението по участъка е временно преустановено.\r\nОбластният управител координира на място действията между всички институции – „Гражданска защита“, община Ценово, „Напоителни Системи“ и Областно пътно управление. Григоров поддържа постоянен контакт с Министерски съвет и службите от региона, така че при нужда да бъдат предприети всички необходими дейности.", "date": "2017-07-04", "title": "Русе: В района на село Караманово поради интензивните валежи са залети над 5000 дка земеделска земя и множество стопански дворове"}
{"url": "http://www.focus-news.net/news/2017/07/04/2412032/kardzhali-63-godishen-mazh-e-zaginal-pri-katastrofata-po-pat-haskovo-kardzhali-v-uchastaka-zheleznik-razklon-za-kalinka.html", "text": "63-годишен мъж е загинал при катастрофата по път Хасково - Кърджали, в участъка Железник - разклон за Калинка. Това съобщиха за Агенция „Фокус“ от ОДМВР – Кърджали. Два леки автомобила, „Субару“ и „Опел“ с кърджалийска регистрация, са се удари челно. При сблъсъка е загинал 63-годишният водач на „Субару“.  Образувано е досъдебно произовдство.", "date": "2017-07-04", "title": "Кърджали: 63-годишен мъж е загинал при катастрофата по път Хасково - Кърджали, в участъка Железник - разклон за Калинка"}
{"url": "http://www.focus-news.net/news/2017/07/04/2412035/nzok-kasata-ne-e-otkazala-fakturirane-na-izvarshena-deynost.html", "text": "Националната здравноосигурителна каса (НЗОК) не е отказала фактуриране на извършена дейност. Това съобщават от пресцентъра на НЗОК във връзка с ескалиране на слуховете, че Националната здраноосигурителна каса ще „лимитира“ дейностите по Приложение 1, вкл. и свързани с раждане, хемодиализа и неонатология. Националната здравноосигурителна каса е изпратила указания до директорите на районните здравноосигурителни каси, в които изрично нарежда цялата отчетена дейност  по Приложение 1 да се фактурира и заплати. В случай че се установи рязко нарастване на утвърдените индикативни стойности, заплатената дейност подлежи на проверка от контролните органи на институцията и то с изключение на дейностите за раждане, неонатология и хемодиализа.", "date": "2017-07-04", "title": "НЗОК: Касата не е отказала фактуриране на извършена дейност"}
{"url": "http://www.focus-news.net/news/2017/07/04/2412036/reuters-liderat-na-demokratichnata-yunionistka-partiya-zayavi-che-pregovorite-za-sastavyane-na-pravitelstvo-na-severna-irlandiya-sa-se-provalili.html", "text": "Лидерът на Демократичната юнионистка партия от Северна Ирландия заяви, че преговорите за постигане на споразумение със „Син Фейн“, са се провалили, но ще продължат през лятото, предава Reuters .\r\n„Очевидно сме разочаровани, че не постигнахме споразумение днес. Действително сме разочаровани от известно време, че не постигнахме такава спогодба“, заяви лидерът на Демократичната юнионистка партия Арлийн Фостър.\r\n„Ще продължим да работим и през лятото, и да се надяваме, че ще постигнем споразумение по-късно тази година“, добави тя. Симеон Миланов.", "date": "2017-07-04", "title": "Reuters: Лидерът на Демократичната юнионистка партия заяви, че преговорите за съставяне на правителство на Северна Ирландия са се провалили"}
{"url": "http://www.focus-news.net/news/2017/07/04/2412022/bbc-rusiya-i-kitay-prizovaha-severna-koreya-da-prekrati-yadrenata-si-programa.html", "text": "Русия и Китай призоваха Северна Корея да „замрази“ ядрената и ракетната си програма, след като Пхенян обяви, че успешно е извършил опит на междуконтинентална балистична ракета (МБК), предава BBC.\r\nДвете страни призоваха за прекратяване на съвместните военни учения на САЩ и Южна Корея.\r\nСпоред американски и руски експерти, севернокорейската балистична ракета не представлява заплаха нито за САЩ, нито за Русия.\r\nВ Москва и Пекин все пак нарекоха опита с МБК „недопустим“. Освен това, те призоваха САЩ да не разполага своята ракетна система „Таад“ в Южна Корея. Симеон Миланов", "date": "2017-07-04", "title": "BBC: Русия и Китай призоваха Северна Корея да прекрати ядрената си програма"}
{"url": "http://www.focus-news.net/news/2017/07/04/2412030/petya-mileva-kmet-na-selo-sinyo-bardo-obshtina-roman-sami-vazstanovyavame-shtetite-po-domovete-si-i-v-seloto-sled-padnalata-gradushka.html", "text": "Сами възстановяваме щетите по домовете си и в селото след падналата градушка през вчерашния ден, каза за Радио „Фокус“ – Видин Петя Милева, кмет на село Синьо бърдо, Община Роман. Тя посочи, че прозорците на около 40 къщи са изпочупени от градушката. „Различни са пораженията, някои от сградите са с изпочупени 2-3 прозореца, но има и къщи с изпочупени 10-тина прозореца. Стопаните започнаха вече да си подменят прозорците. Там, където има изпочупени керемиди на покриви – също се подменят“, заяви Милева. \r\nТя допълни, че около 10 са автомобилите в Синьо бърдо с изпочупени стъкла, като само един от тях има пълна застраховка, а от къщите нито една не е застрахована. В селото са отстранени изпокъсани проводници и паднало дърво. „Калта от улиците, падналите листа и клони от дърветата ще почистим сами. Нямаме хора, които да са наети по социални програми, но тези, които получават социални помощи, трябва да отработят 14 дни и ще бъдат ангажирани с почистването на улиците в селото“, каза Петя Милева.\r\nАнна ЛОЗАНОВА", "date": "2017-07-04", "title": "Петя Милева, кмет на село Синьо бърдо, Община Роман: Сами възстановяваме щетите по домовете си и в селото след падналата градушка"}
{"url": "http://www.focus-news.net/news/2017/07/04/2412027/oblastna-administratsiya-targovishte-v-nay-tezhko-polozhenie-sled-bedstvieto-e-selo-bostan-navodneni-kashti-otneseni-tsigli-schupeni-prozortsi-i-unishtozhena-rekolta-sa-chast-ot-shtetite.html", "text": "Областният управител на Търговище Митко Стайков направи оглед на най-засегнатите от интензивните валежи села в областта. В най-тежко положение ден след бедствието е село Бостан, община Омуртаг. Това съобщиха от Областна администрация Търговище. Наводнени къщи, отнесени цигли и счупени прозорци, унищожена реколта са само част от щетите в населеното място. Пътят до селото бе непроходим, а домакинствата без ток от 24 часа.\r\nВ момента екипи на Пожарна безопасност  почистват пътя, а екипи от Енерго-Про работят по отстраняване на проблемите с електрозахранването. Утре населеното место ще бъде посетено от БЧК и служители на Агенция „Социално подпомагане“ за оказване на помощ на пострадалите. Към настоящия момент бедстващи села на територията на областта няма. Има създадена организация за почистване на падналите дървета и листна маса.", "date": "2017-07-04", "title": "Областна администрация Търговище: В най-тежко положение след бедствието е село Бостан, наводнени къщи, отнесени цигли, счупени прозорци и унищожена реколта са част от щетите"}
{"url": "http://www.focus-news.net/news/2017/07/04/2412033/obshtina-svishtov-po-mashtabni-navodneniya-imashe-v-selata-ovcha-mogila-chervena-gorna-studena-i-oresh-kritichnata-obstanovkata-e-ovladyana.html", "text": "След обилните дъждове в община Свищов, които доведоха до критични ситуации в някои от населените места, областният управител на Велико Търново проф. Любомира Попова направи посещение на място, съобщават от пресцентъра на Общината. По-мащабни наводнения имаше в селата Овча могила, Червена, Горна Студена и Ореш. Критичната обстановката е овладяна, на разположение остават всички налични ресурси, с които Община Свищов разполага за справяне при бедствено положение. При нови проливни дъждове Общината е в готовност да окаже съдействие и помощ на жителите във всеки един момент.\r\nЗам.-кметът инж. Пламен Петков и проф. Любомира Попова посетиха селата Царевец и Совата, където констатираха щетите и анализираха причините за наводненията. В село Совата коментираха варианти за предотвратяване на бъдещи заливания на селото от стичащата се от нивите вода. Предвидена е среща с директора на Областно пътно управление Велико Търново инж. Петя Каразахова, на която среща ще се поиска мнението на специалистите – пътни инженери. В село Царевец беше направен оглед  на повредените от проливния дъжд мостове и наводнени частни домове. След посещение на няколко пострадали участъка от територията на общината, инж. Любомира Попова бе запозната, че кметът Генчев е възложил на всички кметове на кметства да изготвят констативни протоколи с опис на щетите по места, които да изпратят до сформираната за тази цел комисия в Община Свищов. Комисията ще обобщи информацията и ще я изпрати до Областния управител, с надеждата да се окаже адекватна помощ на пострадалите домакинства и населените места.", "date": "2017-07-04", "title": "Община Свищов: По-мащабни наводнения имаше в селата Овча могила, Червена, Горна Студена и Ореш, критичната обстановката е овладяна"}
{"url": "http://www.focus-news.net/news/2017/07/04/2412038/kmetat-na-smolyan-nikolay-melemov-nedostigat-na-grobishtnite-parkove-i-parkingite-za-avtomobili-v-grada-sa-nay-golemite-problemi-koito-obshtinata-tryabva-da-reshava.html", "text": "Недостигът на гробищните паркове и паркингите за автомобили в града са най-големите проблеми, които Община Смолян трябва да решава. Това каза пред журналисти кметът на Смолян Николай Мелемов, предаде репортер на Радио „Фокус“ – Смолян. По неговите думи от Общината не са се отказали от намерението да сградата на неизползваната от години гимназия по дървообработване и туризъм да се преобразува в паркинг на три нива, което досега не е осъществено, тъй като началникът на Регионално управление на образованието-Смолян е бил против, но Мелемов изрази надежда имотът да бъде прехвърлен на Общината и идеята да може да бъде осъществена. „Лошото е, че няма общински места, на които могат да се направят паркинги“, посочи кметът на Смолян. Мелемов каза още, че е възложил на специалисти да решат как може да се облекчи трафикът в града и по всяка вероятност трябва да има повече еднопосочни улици. \r\nПо думите му друг проблем за общината се оказват изоставените и излезли от употреба  автомобили. „Вдигнати са вече десетина, но трябва да се направи и един наказателен паркинг, където да се карат. Трябва да се купи и „паяк“ защото има достатъчно коли, които не са мърдани с години“, каза Мелемов.\r\nДаниела БОЙКОВА", "date": "2017-07-04", "title": "Кметът на Смолян Николай Мелемов: Недостигът на гробищните паркове и паркингите за автомобили в града са най-големите проблеми, които Общината трябва да решава"}
{"url": "http://www.focus-news.net/news/2017/07/04/2412042/predstoyashti-sabitiya-v-stranata-za-5-yuli-agentsiya-fokus.html", "text": "***\r\nОт 9.00 часа ще се проведе редовно заседание на Народно събрание. \r\n***\r\nВ Университета за национално и световно стопанство ще се проведе първият изпит от редовната кандидатстудентска изпитна сесия – по български език и литература, на който ще се явят 1558 кандидат-студенти.\r\n***\r\nВ Софийски университет „Св. Климент Охридски“ ще се проведе Международния форум: „Мисия: чиста храна, честен поминък“, който ще бъде открит от министъра на земеделието, храните и горите Румен Порожанов, посланика на Швейцария Денис Кнобел, заместник-министъра на околната среда и водите Атанаска Николова и ректора на СУ „Св. Климент Охридски“ проф. Анастас Герджиков.\r\n***\r\nОт 9.00 часа 26 състав на Софийски градски съд ще заседава по  предложение от началника на затвора в София за предсрочно условно освобождаване на Валентин Димитров.\r\n***\r\nОт 9.30 часа 16 състав на Специализираният наказателен съд ще гледа делото срещу Георги И., Георги А., Аксел Е., Геомил Н., обвинени в образуване и ръководене на организирана престъпна група. \r\n***\r\nОт 9.30 часа 16 състав на Специализирания наказателен съд ще гледа делото срещу Георги И., Георги А., Аксел Е., Геомил Н., обвинени в образуване и ръководене на организирана престъпна група. \r\n***\r\nОт 9.30 часа 4 състав на Специализирания наказателен съд ще гледа делото срещу Ценко Ч., Мартин Ч. и др., обвинени в образуване и ръководене на организирана престъпна група. \r\n***\r\nОт 9.30 часа първи състав на Специализирания наказателен съд ще заседава по делото срещу Стоян И., квалифицирани състави на изнудване.\r\n***\r\nОт 10.00 часа 7 състав на Специализирания наказателен съд ще гледа делото срещу Илиан М., Ангел П., Живомир Б., Илиан К. и др. обвинени в образуване и ръководене на организирана престъпна група.\r\n***\r\nОт 10.00 часа 5 състав на Специализирания наказателен съд ще гледа делото срещу Илчо И., Станко Р., Желязко И., Станислава И. и др. обвинени в образуване и ръководене на организирана престъпна група.\r\n***\r\nОт 10.00 часа 1 състав на Софийски градски съд ще заседава по делото срещу Огнян Донев и Борис Борисов (чл.255-257 НК).\r\n***\r\nОт 10.00 часа в залата на УМБАЛ „Св.Иван Рилски“ ще се проведе пресконференция по повод провеждането на Трети източно-европейски курс по епилепсия под егидата на Световната лига по епилепсия, организирана от Българското дружество против епилепсия.\r\n***\r\nОт 11.00 часа на площада пред Народното събрание ще се проведе протест на служителите на МВР. \r\n***\r\nОт 11.00 часа в Народното събрание и в Министерски съвет ще бъде внесена петиция-подписка на протестиращите в Асеновград граждани против агресията на ромите, пребили децата спортисти на 26 06 2017 г.\r\n***\r\nОт 11.00 часа в Галерия „България“ ще се състои пресконференция по повод предстоящия концерт на световноизвестния цигулар Максим Венгеров в София.\r\n***\r\nОт 11.00 часа 17 състав на Специализирания наказателен съд ще заседава по делото срещу Христо И., квалифицирани състави на изнудване.\r\n***\r\nОт 11.30 часа пред Паметника на Незнайния войн ще се състои тържествена церемония по извършване на водосвет на знамената и поднасяне на венци за почитане подвига на служителите от МВР, отдали живота си при изпълнение на служебния дълг, по случай професионалния празник на МВР. \r\n***\r\nОт 11.30 часа в северното фоайе в сградата на българския Парламент на пл. „Народно събрание“ №2 ще бъде представена изложба по проекта „Аз съм Българка!” на Радослав Първанов.\r\n***\r\nОт 13.00 часа 2 състав на Специализирания наказателен съд ще заседава по делото срещу Никола Н., обвинен в укриване и неплащане на данъчни.задължения.\r\n***\r\nОт 13.30 часа 11 състав на Специализирания наказателен съд ще гледа делото срещу Симеон Т., Добрин Д., Веселин Р., Красимир Н., Георги Г. и др. обвинени в образуване и ръководене на организирана престъпна група\r\n***\r\nОт 16.00 часа в парка „Заимов“, при театър „София“, ще се проведе първият по рода си НАТУРА ФЕСТ.\r\n***\r\nОт 19.00 часа в лятната градина на хотел \"Хилтън\", ще бъде проведена Церемонията по награждаване на победителите в 20-ото издание на класацията \"ТОП 100 на технологичните компании в България\".\r\n***\r\nОт 19.30 часа в Борисовата градина ще се състои Концерт от цикъла „Остров на музиката“ – Джаз формация „София”.\r\n***\r\nОт 11.00 часа в заседателната зала на Община Бургас ще се проведе пресконференция, посветена на предстоящия Международен гимнастически фестивал.\r\n***\r\nОт 10.00 часа в градинката зад паметника на Христо Ботев ще се състои „Приказни пътечки“ от програмата „Лято в библиотеката 2017.\r\n***\r\nОт 09.30 часа служители на РУ - Велико Търново ще посетят децата от ОДЗ \"Ален Мак\".\r\n***\r\nОт 10.00 часа в ДГ „Райна Княгиня” ще се проведе програма „Корени и криле” - детско-ученическа среща по повод предстоящата 140-годишнина от Освобождението на Търново. \r\n***\r\nОт 10.00 часа пред Читалище „Надежда”  ще се състои работилница”Сръчни ръце” на Клубът по битова култура, които ще представят свои художествени изделия. \r\n***\r\nОт 10.00 часа служители на пътна полиция ще посетят ЦДГ \"Ивайло‘‘. – предстояща.\r\n***\r\nОт 11.00 часа във фоайето на Читалище „Надежда” ще с епроведе „Творческо ателие „Красотата на българския фолклор“ с ръководител Райчо Димитров, хореограф.\r\n*** \r\nОт 10.00 часа художници ще рисуват града под мотото „Цветни улици“, с което продължават Празниците на културата.\r\n***\r\nВ Регионална библиотека „Дора Габе“ – арт галерия ще бъде открита изложба от конкурс за рисунка „С очите си видях бедата 2017“, на класираните за участие в международния кръг.\r\n***\r\nВ Регионална библиотека „Дора Габе“ ще бъде представена витрина с библиотечни документи по повод 140 години от рождението на Елин Пелин.\r\n***\r\nОт 10.00 ч. РУ - Елена ще посетят ЦДГ \"Радост\" в Елена. \r\n***\r\nОт 10.30 часа в залата на Областна администрация ще се проведе Съвет за тристранно сътрудничество. \r\n***\r\nОт 10.00 часа служители на РУ – Павликени ще посетят ЦДГ \"Слънце\", \"8 март\" и \"Вяра, Надежда и Любов\" в Павликени.\r\n***\r\nОт 9.00 часа Окръжният съд в Пазарджик ще заседава по делото срещу 14 обвиняеми за разпространение идеите на ИДИЛ. \r\n***\r\nОт 9.30 часа в Аграрния университет – Пловдив ще се проведе Българо-китайска конференция за сътрудничество в областта на земеделието.\r\n***\r\nОт 16.00 часа в офиса на ПП ГЕРБ в район „Южен” на ул.”Академик Петър Динеков”№1А, Радослава Ташкова, председател на Групата на ПП ГЕРБ и заместник-председател на Общински съвет  - Пловдив, ще се срещне с граждани.\r\n***\r\nОт 16.00 часа в офиса на ПП ГЕРБ в район „Южен” на ул.”Академик Петър Динеков”№1А Георги Василев ще се срещне с граждани.\r\n***\r\nОт 17.00 часа в офиса на ПП ГЕРБ в район „Източен” на ул.”Коста Паница”№5 Ани Лафчиева ще се срещне с граждани. \r\n***\r\nОт 17.30 часа в офиса на ПП ГЕРБ в район „Южен” на ул.”Академик Петър Динеков”№1А, д-р Аргир Аргиров ще се срещне с граждани. \r\n***\r\nОт 17.30 часа в офиса на ПП ГЕРБ в район „Източен” на ул.”Коста Паница”№5 Емил Русинов ще се срещне с граждани. \r\n***\r\nВ 10.00 часа служители на РУ - Свищов ще посетят децата от ЦДГ \"Чиполино\" в Свищов.\r\n***\r\nОт 11.00 часа в хотел „Национал Палас“ - гр.Сливен, зала „Галерия“, ще се проведе информационна среща във връзка с обявена от Центъра за образователна интеграция на децата и учениците от етническите малцинства (ЦОИДУЕМ) Конкурсна процедура 33.16-2017 г. за набиране на проектни предложения, свързани с образователната интеграция на деца и ученици от етническите малцинства.\r\n***\r\nОт 10.00 часа РУ - Стражица ще посетят ОДЗ \"Сава Цонев\" в Стражица.\r\n***\r\nОт 9.30 часа Сдружение „Музите” и Община Созопол организират  XII Международен младежки фестивал-конкурс на изкуствата „Музите”  под патронажа на г жа Илияна Йотова  - Вицепрезидент на Република България.", "date": "2017-07-04", "title": "Предстоящи събития в страната за 5 юли (Агенция „Фокус“)"}
{"url": "http://www.focus-news.net/news/2017/07/04/2412043/kmetat-na-smolyan-nikolay-melemov-nad-100-detsa-se-obuchavat-da-pluvat-v-pluvniya-baseyn-izgotven-e-grafik-za-polzvaneto-mu-prez-lyatoto.html", "text": "Изготвен е график за ползването на плувния басейн в Смолян и той е съобразен с това да могат и спортните клубове да си тренират, и гражданите да го ползват. Това каза за Радио „Фокус“ – Смолян кметът Николай Мелемов. По неговите думи посещаемостта на басейна е много висока, всеки ден се ползва от деца и възрастни от сутринта до приключването му в 20.00 часа. Кметът на Смолян обясни, че през лятото там се обучават да плуват над 100 деца, което означава, че интересът към този вид спорт е голям и градът наистина е имал голяма нужда от отварянето на плувния басейн. Спортните площадки и стадиона с изкуствената настилка в града също масово се използват от граждани и гости на Смолян.\r\nДаниела БОЙКОВА", "date": "2017-07-04", "title": "Кметът на Смолян Николай Мелемов: Над 100 деца се обучават да плуват в плувния басейн, изготвен е график за ползването му през лятото"}
{"url": "http://www.focus-news.net/news/2017/07/04/2412041/hristo-hristov-kmet-na-rayon-mladost-vav-varna-varnenskite-tsigani-ne-iskat-da-rabotyat.html", "text": "Винаги е имало напрежение при събарянето на незаконни постройки в ромската махала „Максуда“ във Варна. Това съобщи за Радио „Фокус“ – Варна кметът на район „Младост“ Христо Христов. „Нека да помислят сами за себе си, не да питат къде ще ги настаним. За другите български граждани някой помислил ли е, дал ли им е нещо. На това население все някой трябва да му дава нещо. Те трябва да се научат, че законите са равни за всички. Както другите български граждани работят, теглят кредити, купуват жилища и плащат дълги години, така да се научат и те. Отказват дори да работят. Фирмите по чистота и озеленяване постоянно търсят хора, а те не се хващат да работят. Хората, които работят в озеленяването, отново цигани, но това са съвестни хора, от селата, работят съвестно, а варненските цигани не искат да работят. Уважавам всеки един човек, независимо от етнос и религия, който работи. Не уважавам този, който не работи и краде. Това е моята логика за живота и не бих толерирал подобни действия. Каквото зависи от мен, ще си свършва работата докрай и не ме е страх“, заяви районният кмет Христо Христов.\r\nТой допълни, че жителите в района на махалата се оплакват най-вече от кражби. „Според тях в района идват постоянно полицейски коли. Сигнализират ми за разпространение на наркотици, проституция, мръсотия“, каза още Христо Христов.\r\nМарияна ВАЛЕНТИНОВА", "date": "2017-07-04", "title": "Христо Христов, кмет на район „Младост“ във Варна: Варненските цигани не искат да работят"}
{"url": "http://www.focus-news.net/news/2017/07/04/2412034/normalizira-se-obstanovkata-v-stranata-sled-poroite-obzor.html", "text": "Нормализира се обстановката в страната след силните дъждове и градушки в началото на седмицата. В много райони валежите предизвикаха наводнения, аварии и поражения върху реколтата. \r\nВ община Самоков след обявеното в понеделник следобед бедствено положение, заради продължил повече от четири часа проливен дъжд и наводнени дворове, приземни етажи и мазета, ситуацията се успокоява е започнало описване на щетите. На територията на останалите 21 общини от Софийска област няма данни за наводнения или аварии или бедстващи хора. Заради лошите метеорологични условия на места е имало райони с частично прекъсване на електрозахранването, като то вече е възстановено. В Оперативния център на РД ПБЗН-София, са получени повече от 300 сигнала. За отстраняване на щетите е сформиран Оперативен щаб, начело с кмета на града. Евакуирани са 12 граждани, повечето от които вече са по домовете си. \r\nОбстановката в Плевенско също се нормализира и е започнало описване на щетите. Кметът на Община Плевен Георг Спартански отмени обявеното в понеделник частично бедствено положение на територията на населените места Николаево, Горталово, Къртожабене, Дисевица и Търнене. Нивото на язовир \"Николаево 5\" е спаднало с над 1.5 м, като няма наводнени участъци по пътя Плевен-Ловеч, който беше отворен за движение от компетентните институции сутринта. Определена е общинска комисия, която ще извърши оглед на инфраструктурни обекти в Община Плевен, засегнати от проливните дъждове. \r\nСпокойна е ситуацията и в Шумен. Възстановено е електрозахранването във всички населени места в областта. По информация на дежурните в общините няма данни за сериозни поражения върху инфраструктурата. Имало е сигнали за наводнени мазета и запушени шахти, но дежурните екипи са реагирали своевременно.\r\nКомисии започнаха оглед и опис на пострадалото имущество и земеделска продукция след бурята и обилния дъжд в Търговище. Над 30 къщи в село Мировец са със счупени прозорци. Без електричество до следобедните часове все още бяха селата Алваново, Пресиян, Горна Кабда, Давидово и Буйново. Служителите на районните служби ПБЗН са реагирали на множество сигнали, след които и за паднали на пътните платна дървета. Оказано е съдействие в къща в град Омуртаг, където шапката на комина е паднала вследствие на вятъра и стая в нея е започнала да се пълни с вода. Отводнявано е избено помещение на къща в с. Разбойна.\r\nОперативната обстановка на територията на Област Велико Търново също е нормална. Няма данни за бедстващо население или за критично повишени нива на реките и язовирите на територията на областта. Информация за паднали градушки с нанесени щети по селскостопанската продукция има за Овча могила, Горна студена, Деляновци, Червена и Козловец, Караисен, Сломер, Бутово и Върбовка. В село Овча могила, община Свищов, се е скъсал електропровод, който е умъртвил 3 селскостопански животни. В общината през деня се разчистваха наносите кал и падналите клоните. Комисия от местната администрация е започнала огледи на щетите по населените места. Предстои да се изготви доклад към Междуведомствената комисия по бедствия и аварии. В Овча могила водата се е оттеглила, което е предотвратило евакуиране на хора.\r\nСлужителите в дежурния център на ГД „Пожарна безопасност и защита на населението“ продължават да следят оперативната обстановка на територията на страната.", "date": "2017-07-04", "title": "Нормализира се обстановката в страната след пороите (ОБЗОР)"}
{"url": "http://www.focus-news.net/news/2017/07/04/2412044/daily-sabah-parlamentat-na-egipet-udalzhi-izvanrednoto-polozhenie-v-stranata-sled-atentat.html", "text": "Парламентът на Египет одобри удължаването на извънредното положение до края на септември, след като полицай и двама войници загинаха при експлозия на бомба, предава Daily Sabah. При експлозията, която се е случила на магистрала в Синайския полуостров, освен загиналите полицаи, има и 10 ранени.Според властите отговорни за тази бомбена атака, са екстремисти близки до „Ислямска държава“.\r\nИзвънредното положение дава на властите по-големи правомощия за антитерористични действия.\r\n„Причините за извънредното положение бяха обявени, и са все още в сила, което значи, че то трябва да бъде удължено“, заяви говорителят на парламента Али Абделал. \r\nАгенция „Фокус“ припомня, че неотдавна в Египет при две бомбени атаки срещу християнски църкви загинаха поне 45 души. Египет води антитерористични операции в Синай срещу екстремистки групи, свързани с „Ислямска държава“. Симеон Миланов", "date": "2017-07-04", "title": "Daily Sabah: Парламентът на Египет удължи извънредното положение в страната след атентат"}
{"url": "http://www.focus-news.net/news/2017/07/04/2412045/plovdiv-v-tri-detski-yasli-v-grada-se-vavezhda-videonablyudenie.html", "text": "В три детски ясли в Пловдив се въвежда видеонаблюдение. Това съобщи за Радио „Фокус“-Пловдив кметът район „Централен“ в града Георги Стаменов. Камери ще бъдат поставени във всички помещения и във фоайето, както и отвън, с изключение на занималните и спалните. „Родителите не искат да се снимат децата, затова сме се съобразили с тяхното мнение“, каза Стаменов.\r\nОборудването е дарение, а монтажът на камерите ще е от бюджета на района. Видеонаблюдението се въвежда в яслите до ул. „Леденика“ и „Рожен“ и на ул. „Богомил“.\r\nЦветана ТОНЧЕВА", "date": "2017-07-04", "title": "Пловдив: В три детски ясли в града се въвежда видеонаблюдение"}
{"url": "http://www.focus-news.net/news/2017/07/04/2412047/smolyan-trevnite-ploshti-v-grada-shte-badat-praskani-sreshtu-karlezhi-i-balhi-ot-6-do-10-yuli.html", "text": "Ще бъде извършена  обработка на тревните площи срещу  кърлежи и бълхи в централните части на града, междублоковите пространства, детските площадки и заведения за периода от 6 до 10 юли т. г. Това съобщиха от пресцентъра на Община Смолян. На обработените площи ще се поставят табели. Родителите да се съобразяват и да не пускат децата да играят в детските площадки и тревните площи, които са третирани. Пчеларите също да предприемат необходимите мерки за предпазване на пчелните семейства. Пръскането на тревните площи ще започне  на 6 юли и ще продължи до 10 юли т.г. В обработените площи за 24 часа се забранява да влизат хора и животни.\r\nТревните площи се обработват от Дезинфекционната станция в Смолян, с която администрацията има сключен договор.", "date": "2017-07-04", "title": "Смолян: Тревните площи в града ще бъдат пръскани срещу кърлежи и бълхи от 6 до 10 юли"}
{"url": "http://www.focus-news.net/news/2017/07/04/2412048/reuters-do-sedmitsi-rusiya-mozhe-da-razpolozhi-voyski-v-siriyski-buferni-zoni.html", "text": "Русия може да разположи войски по границите на планираните зони за деескалация в Сирия, до две или три седмици, предава Reuters .\r\nРуският дипломат Александър Лаврентиев е заявил, че това може да се случи веднага след финализирането на споразумение с Турция и Иран.\r\nПредстои властите в Москва, Анкара и Техеран да обсъдят детайлите на споразумението, заяви Лаврентиев по време на среща с ирански и турски представители в столицата на Казахстан Астана. Симеон Миланов", "date": "2017-07-04", "title": "Reuters: До седмици Русия може да разположи войски в сирийски буферни зони"}
{"url": "http://www.focus-news.net/news/2017/07/04/2412049/sport-rodzhar-federer-s-pobeda-sreshtu-alekandar-dolgopolov.html", "text": "Федерер достига до втория кръг на Уимбълдън за 15-та поредна година. Той победи опонента си Алекандър Долгополов, който се оттегли по време на втория сет.\r\nСлед оттеглянето на Долгополов по медицински причини, Федерер победи с 6:3, 3:0.\r\nСледващият опонент на швейцареца ще е Душан Лайович или Стефанос Циципас.", "date": "2017-07-04", "title": "Спорт: Роджър Федерер с победа срещу Алекандър Долгополов"}
{"url": "http://www.focus-news.net/news/2017/07/04/2412028/emsc-dve-zemetreseniya-byaha-registrirani-blizo-do-bregovete-na-turtsiya.html", "text": "Две земетресения са регистрирани близо до бреговете на западна Турция, предава Европейския средиземноморски сеизмологичен център (EMSC).\r\nПървото е регистрирано в 16:42 ч. българско време, и е с магнитуд 2.6. Второ земетресение с магнитуд 2.5 по скалана на Рихтер е регистрирано в 17:32.\r\nПревод и редакция: Симеон Миланов", "date": "2017-07-04", "title": "EMSC: Две земетресения бяха регистрирани близо до бреговете на Турция"}
{"url": "http://www.focus-news.net/news/2017/07/04/2412037/afp-katarskiyat-vanshen-ministar-zayavi-che-iskaniyata-na-sauditska-arabiya-sa-nerealistichni.html", "text": "Външният министър на Катар заяви, че исканията, които Саудитска Арабия и съюзниците й поставиха на Катар, са „нереалистични“, предава AFP.\r\n„Този списък е нереалистичен и неизпълним“, заяви външният министър Мохамед бин Абдулрахман ал Тани.\r\n„Не става въпрос за тероризъм, а за ограничаване свободата на словото“, каза той по време на съвместна пресконференция с германския си колега Зигмар Габриел.\r\nШейх Мохамед бин Абдулрахман ал Тани отказа да даде допълнително информация, но заяви, че Доха търси разрешение на дипломатическата криза в Персийския залив. Симеон Миланов", "date": "2017-07-04", "title": "AFP: Катарският външен министър заяви, че исканията на Саудитска Арабия са „нереалистични“"}
{"url": "http://www.focus-news.net/news/2017/07/04/2412040/usa-today-amerikanskiyat-prezident-donald-tramp-reagira-ostro-na-severnokoreyskoto-izpitanie-na-mbkr.html", "text": "Президентът Тръмп реагира срещу последното севернокорейско изпитание на МБКР (междуконтинентална балистична ракета), и призова Китай да „прекрати това веднъж завинаги“, предава USA Today .\r\nПрезидентът на САЩ Доналд Тръмп реагира на севернокорейското изпитание в социалната мрежа „Туитър“. \r\n„Северна Корея пусна още една ракета. Няма ли този тип да свърши нещо по-добро с живота си? Трудно е да се вярва, че Южна Корея и Япония могат да издържат на тези неща още дълго време. Може би Китай ще действа твърдо срещу Северна Корея, и ще прекрати тази нелепост веднъж завинаги“, написа американският президент в социалната мрежа „Туитър“. Симеон Миланов", "date": "2017-07-04", "title": "USA Today: Американският президент Доналд Тръмп реагира остро на севернокорейското изпитание на МБКР"}
{"url": "http://www.focus-news.net/news/2017/07/04/2412051/bsp-za-parvite-dva-mesetsa-na-kabineta-borisov-3-nestabilnost-i-koruptsiya-obzor.html", "text": "\"Нестабилност и корупция\" -  така БСП определи първите два месеца на кабинета „Борисов” 3. На пресконференция лидерът на БСП Корнелия Нинова заяви, че 2 месеца, откакто е избрано правителството, Бойко Борисов \"изпуска нещата от контрол\". Тя изтъкна, че правителството все още няма управленска програма и обърна внимание, че то е започнало работа с корупционни скандали, които продължават и до днес. Нинова избори уволнен заместник-министър и взаимните обвинения за НДК. Според лидера на БСП освен нестабилност заради правителството има и разделение на обществото. Нинова коментира, че правителството разделя едни групи срещу други и даде пример с противопоставянето на заплатите на МВР срещу тези на учителите, както и напрежението в Асеновград, където се противопоставят една група български граждани срещу друга.\r\nНинова посочи и тежката война между институциите, която се е завихрила с комисията „анти Радев“.  Според нея по тема „Сигурност“ се искат конкретни действия, не приказки и анкетни комисии срещу президента. \r\nСлед оценката на правителството, лидерът на БСП оцени и 6-те месеца от началото на мандата на държавния глава Румен Радев. Корнелия Нинова заяви, че БСП му дава висока оценка, защото е изключително последователен в изпълнението на обещанията си.\r\nДеница КИТАНОВА", "date": "2017-07-04", "title": "БСП за първите два месеца на кабинета „Борисов” 3 - „нестабилност и корупция” (ОБЗОР)"}
{"url": "http://www.focus-news.net/news/2017/07/04/2412052/asharq-awsat-sauditski-politsay-zagina-pri-atentat.html", "text": "Министерство на вътрешните работи на Саудитска Арабия заяви, че при терористично нападение, служител на реда е загинал в областта Ал Мусавара, която се намира в провинция Катиф, предава Asharq Awsat .\r\nСаудитски патрул е бил ударен от снаряд. \r\nПри атаката, която бе осъдена като терористичен атентат, освен загиналия полицай, има и трима ранени служители на реда. Симеон Миланов", "date": "2017-07-04", "title": "Asharq Awsat: Саудитски полицай загина при атентат"}
{"url": "http://www.focus-news.net/news/2017/07/04/2412050/tass-sarbiya-nyama-da-izmeni-vanshnopoliticheskiya-si-kurs-po-otnoshenie-na-rusiya.html", "text": "Сърбия няма да измени външната си политика, и няма да позволи да й бъде поставян избор между Русия и Европейския съюз, предава ТАСС.\r\nТова е заявил в специално изявление вицепремиерът на страната и министър на външните работи Ивица Дачич.\r\n„Отдаде ни се за последните пет години да издържим на целия натиск, който ни се прилагаше, за да останем на европейския път, без да изменяме отношенията с нашите партньори, най-вече с Русия и Китай. Същността на мъдрата политика е в това, да не позволяваме да ни поставят пред избор между Русия или ЕС“, заяви Ивица Дачич.\r\nАгенция „Фокус“ припомня, че по-рано министър-председателят на страната Ана Бърнабич заяви, че ако на Сърбия й бъде поставен такъв избор, тя ще избере Европейския съюз. Симеон Миланов", "date": "2017-07-04", "title": "ТАСС: Сърбия няма да измени външнополитическия си курс по отношение на Русия"}
{"url": "http://www.focus-news.net/news/2017/07/04/2412055/zapochna-finalniyat-etap-na-klasatsiyata-lyubimite-marki.html", "text": "До 9 юли потребителите могат да посочат своята любима марка в третия, последен етап от единствената потребителска класация у нас “Любимите марки”. Това съобщиха организаторите на инициативата. Общо 117 марки в 39 категории продължават във финалния кръг на конкурса. По 3 бранда във всяка категория се борят за титлата „любима марка“. До момента в деветото издание на конкурса са взели участие близо 15 000 потребители. Церемонията по награждаването ще се състои на 12 юли, от 18:00 часа в Арена ди Сердика Резиденс Хотел. \r\nГласуването се извършва след предварителна регистрация на интернет адрес www.mylovemarks.eu. Потребителите номинират или гласуват, като потвърждават избора си през линк, изпратен автоматично на електронната им поща, посочена за контакт. Непотвърдените гласове не се отчитат. \r\nПодбрани са 39 категории, а именно: високоалкохолни напитки; вино и винарски изби; безалкохолни напитки; бутилирани води; кафе и топли напитки; ядки, чипс и солети; захарни изделия; захарни изделия - бисквити и вафли; месни продукти; млечни продукти; майонези, лютеници и сосове; био продукти и супер храни; козметика; био и натурална козметика; дермо и медицинска козметика; бебешка козметика; бебешки и детски продукти; автомобили; бяла и черна техника; заведения; уеб медии и сайтове; радио; телевизия; телекомуникации и интернет; застрахователни компании и брокери; българска марка; българска марка – храни и напитки; фармацевтични продукти – класически; фармацевтични продукти – хомеопатични и добавки; финансови институции; туристически хотели и комплекси; търговски центрове; търговски вериги; електронна търговия; it и софтуерни продукти; любим работодател; иновативни марки; перилни и почистващи препарати и традиционни български продукти. Критерият, по който ще се излъчат марките в отделните категории, ще бъде броят на подадените гласове.\r\nЗа разлика от други класации, \"Любимите марки\" не разчита на жури при номинациите – те са свободни, основани единствено на потребителските предпочитания и не включват специални пазарни критерии. По този начин \"Любимите марки\" представя не експертното, а потребителското мнение за брандинга.\r\nВсяка година в класацията \"Любимите марки\" взимат участие над 25 000 потребители. Инициативата е израз на потребителските предпочитания към дадени брандове в различни отрасли. И не просто на предпочитанията, а на една истинска емоционална привързаност към конкретни марки, които ако изчезнат биха ни липсвали. Любимите ни марки се избират единствено чрез гласуване от страна на крайните потребители.", "date": "2017-07-04", "title": "Започна финалният етап на класацията „Любимите марки”"}
{"url": "http://www.focus-news.net/news/2017/07/04/2412046/afp-okolo-50-migranti-sa-izcheznali-v-moreto-sled-opit-da-stignat-do-ispaniya.html", "text": "Около 50 мигранти са изчезнали, и най-вероятно, са се удавили в морето, заявиха от испанската брегова охрана, предава AFP.\r\nИспанските власти спасиха трима мигранти в гумена лодка, от които са разбрали за вероятното изчезване на другите.\r\n„Предполагаме, че са се удавили“, заяви говорител на Брегова охрана, добавяйки, че спасителни екипи претърсват морето около испанския остров Алборан.\r\nОт януари до днес около 60 мигранти са загинали, опитвайки се да прекосят морето до Испания. \r\n„Потъващата“ лодка бе забелязана на 50 километра югозападно от остров Алборан, който се намира в най-западната част на Средиземно море.\r\nОцелелите са трима мъже на възраст от 17 до 25 от Субсахарска Африка. \r\n„Те обясниха, че поне още 50 души са били на борда на гумената лодка, която се е лутала няколко дена в морето, след напускането на мароканския бряг“, казаха от испанските власти в изявление. Симеон Миланов", "date": "2017-07-04", "title": "AFP: Около 50 мигранти са изчезнали в морето след опит да стигнат до Испания"}
{"url": "http://www.focus-news.net/news/2017/07/04/2412059/predstoyashti-mezhdunarodni-sabitiya-za-5-yuli-agentsiya-fokus.html", "text": "Германският канцлер Ангела Меркел ще се срещне с китайския президент Си Дзинпин.\r\n*** Американският президент Доналд Тръмп ще бъде във Варшава.\r\n*** Петият кръг на сирийските мирни преговори, в които Русия. Русия, Турция и Иран ще обсъдят създаването на зони за сигурност в Сирия.\r\n*** Германският канцлер Ангела Меркел ще проведе работна вечеря с южнокорейския президент Мун Дже-ин.\r\n*** Френският президент Еманюел Макрон ще се срещне с президента на Палестинската автономия Махмуд Абас.\r\n*** Руският външен министър Сергей Лавров ще се срещне с лидера на Арабската лига Ахмед Абул Гейт.\r\n*** Британската кралица Елизабет Втора ще се срещне с канадския министър-председател Джъстин Трюдо.\r\n*** Катарският външен министър шейх Мохамед бин Абдулрахман ал Тани ще говори за блокадата на Катар от страна на другите страни в Персийския залив.\r\n*** Външните министри на Египет, Саудитска Арабия, Бахрейн и ОАЕ ще се срещнат за да обсъдят дипломатическата криза с Катар.\r\n*** Индийският министър-председател Нарендра Моди ще се срещне с израелския премиер Бенямин Нетаняху.", "date": "2017-07-04", "title": "Предстоящи международни събития за 5 юли (Агенция „Фокус“)"}
{"url": "http://www.focus-news.net/news/2017/07/04/2412056/nimh-utre-shte-e-predimno-slanchevo-s-razvitie-na-kupesta-oblachnost-v-sledobednite-chasove-no-veroyatnostta-za-valezhi-e-malka-temperaturite-shte-se-povishat.html", "text": "През нощта ще преобладава ясно време. Утре ще е предимно слънчево, с развитие на купеста облачност в следобедните часове, но вероятността за валежи е малка. Това съобщи за Агенция „Фокус“ Анна Дякова, дежурен синоптик в Националния институт по метеорология и хидрология (НИМХ) към Българската академия на науките (БАН). Вятърът и в Източна България ще отслабне. Температурите ще се повишат, максималните ще са между 25° и 30°.\r\nПо Черноморието ще е предимно слънчево. Ще духа слаб до умерен североизточен вятър. Максимални температури на въздуха: 26° - 27°. Температурата на морската вода е 24-26°, на север от н. Калиакра – 20°. Вълнението на морето ще бъде 2-3 бала.\r\nНад планините ще е предимно слънчево, с развитие на купеста облачност в следобедните часове.  Валежи са малко вероятни. Вятърът ще отслабне. Максимална температура на височина 1200 метра - около 19°, на 2000 метра – около 12°.\r\nАтмосферното налягане е по-високо от средното за месеца и ще се повиши още малко.\r\nПрез следващите три дни времето ще е предимно слънчево, в четвъртък и петък с развитие на купеста облачност след обяд, главно над източните райони. Само на изолирани места там ще превали. Затоплянето ще продължи и в петък и събота максималните температури ще са между 29° и 34°. По-късно през деня в събота над планинските райони ще има временни увеличения на облачността. На отделни места, главно в Западна България, ще превали и прегърми.", "date": "2017-07-04", "title": "НИМХ: Утре ще е предимно слънчево, с развитие на купеста облачност в следобедните часове, но вероятността за валежи е малка, температурите ще се повишат"}
{"url": "http://www.focus-news.net/news/2017/07/04/2412058/vitsepremierat-valeri-simeonov-potvardi-angazhimenta-si-za-povishavane-na-pensiite-pred-pensionerskite-organizatsii.html", "text": "Вицепремиерът Валери Симеонов проведе среща с национално-представени пенсионерски организации, на която потвърди политическия си ангажимент минималната пенсия да гони прага на бедността в рамките на мандата, а всички пенсии да бъдат справедливо индексирани, според възможностите на икономиката и бюджета. Това съобщиха от пресофиса на вицепремиера.\r\nНа срещата бяха обсъдени редица въпроси, отнасящи се до развитието на пенсионната реформа през последните години, включително конкретна политическа отговорност на различните партии при гласуванията на предложените промени в Народно събрание. Пенсионерските организации поставиха акцент върху индексацията на вдовишките пенсии, здравните права на хората в трета възраст, недостатъчното финансиране на здравната и пенсионна системи, недостатъчната информираност на гражданите относно възможния достъп до здравни услуги, опции за по-активно включване на българи над пенсионна възраст в пазара на труда, както и относно връзката между пенсионерите, управлението на НОИ и народните представители по региони.\r\nВалери Симеонов описа редица начини, по които да се набавят нужните средства за повишаване на минималната пенсия до прага на бедността и индексация на всички пенсии. Вицепремиерът пое ангажимент да продължи борбата със сивата икономика и контрабандата, която вече генерира съществени приходи от началото на годината, както да и работи за баланс между държавните разходи за инвестиционни проекти и увеличаване на доходите. Симеонов пое ангажимент да работи и върху редица мерки, които да облекчат разходите на пенсионерите, като по-фокусирана върху генерични медикаменти лекарствена политика, задържане на цената на енергията на справедливо ниво и преориентация на философията на здравната система към акцент върху профилактиката и превенцията.", "date": "2017-07-04", "title": "Вицепремиерът Валери Симеонов потвърди ангажимента си за повишаване на пенсиите пред пенсионерските организации"}
{"url": "http://www.focus-news.net/news/2017/07/04/2412057/the-jerusalem-post-palestinskiyat-lider-mahmud-abas-zayavi-che-podobryavaneto-na-otnosheniyata-s-izrael-zavisi-ot-volyata-na-tel-aviv-da-prekrati-voennoto-upravlenie-na-palestinski-teritorii.html", "text": "Президентът на Палестинската автономия Махмуд Абас заяви пред представители на африканските държави, че подобряването на отношенията с Израел зависи от волята на израелските власти да прекратят военното управление на палестински територии, предава The Jerusalem Post .\r\n„Опитите на Израел да участва във вашите регионални конференции, както и да организира континентални конференции, го насърчават да продължи арогантността си, окупирайки Палестина, и отричайки човешките права на палестинците“, заяви Абас пред 29-тата среща на Африканския съюз. Симеон Миланов", "date": "2017-07-04", "title": "The Jerusalem Post: Палестинският лидер Махмуд Абас заяви, че подобряването на отношенията с Израел зависи от волята на Тел Авив да прекрати военното управление на палестински територии"}
{"url": "http://www.focus-news.net/news/2017/07/04/2412060/dobrich-mozhe-bi-utre-na-martin-iliev-e-otlichen-za-nay-dobar-balgarski-kasometrazhen-film-na-festivala-in-the-palace-international-short-film-festival-v-balchik.html", "text": "„Може би утре“ на Мартин Илиев е отличен за най-добър български късометражен филм на тазгодишното издание на фестивала “In the palace International Short Film Festival”, на който домакин традиционно е Държавният културен институт – Културен център (ДКИ-КЦ) „Двореца“ в Балчик. Това съобщи Галя Георгиева, мениджър „Културни и специални събития“ в Архитектурно-парковия комплекс, предаде кореспондентът на Радио „Фокус” – Варна. Сред отличените творби са също френски и полски продукции. За най-добър игрален филм е избран „Обикновен живот“ на Соня Роланд от Франция. От българската състезателна програма журито е избрало игралният филм „Може би утре“ на режисьора Мартин Илиев. Второто място е присъдено на филма „Любов“ на Боя Харизанова, избран за фаворит и от публиката във Велико Търново и Варна. Третото място в националния конкурс са си поделили продукциите „На червено“ на Тома Вашаров и „Добри“ на Орлин Милчев. \r\nОт международната селекция за най-добър документален филм е избран френският „Тук никой не умира“ на Симон Панай, а за най-добър анимационен – полският „Вълнени болтчета“ на Бартош Кеджерски. Журито е отличило със специална награда и игралната продукция от Нова Зеландия на режисьора Айвън Бардж „Мадам Блек“. Почетен гост на официалната церемония по закриването на 14-то издание на фестивала е бил заместник-министърът на културата Румен Димитров, който тържествено е наградил отличените, а със своето специално обръщение към младите творци и любители на седмото изкуство е изразил подкрепата си и е изтъкнал значимостта на развитието и популяризирането на късометражното кино у нас. В церемонията е участвала също Жени Михайлова, директор на Държавен културен институт - Културен център „Двореца“ в Балчик.\r\nЖулиета НИКОЛОВА", "date": "2017-07-04", "title": "Добрич: „Може би утре“ на Мартин Илиев е отличен за най-добър български късометражен филм на фестивала “In the palace International Short Film Festival” в Балчик"}
{"url": "http://www.focus-news.net/news/2017/07/04/2412039/emiliyan-nedyalkov-sfmvr-vidin-politsai-ot-oblastta-shte-se-vklyuchat-v-natsionalniya-politseyski-protest.html", "text": "Видински полицаи ще се включат в националния полицейски протест, който ще се проведе утре в София, каза за Радио „Фокус“ – Видин Емилиян Недялков, председател на видинската организация към Синдикалната федерация на служителите в МВР (СФМВР). Той посочи, че полицаи от Белоградчик, Кула и Видин, както и полицаи от Граничното полицейско управление и служители към противопожарните служби, ще вземат участие в националния протест. „Очаквам между 80 и 100 души от Видинска област да се включим в протеста. Всички подкрепяме искането за увеличение на заплатите. Основната заплата на един патрулиращ полицай, който виждате всеки ден на улицата, е 660 лв. При пенсионирането един такъв полицай не взема повече от 500 лв. пенсия“, каза Емилиян Недялков. \r\nТой допълни, че заплатите в полицията са се увеличавали два пъти от 2009 г. насам, като общото увеличение е 15,5%. „Това увеличение изостава ои увеличението на осигурителния доход, което за същия период е 50%“, каза Емилиян Недялков. Той обясни, че утрешният ден е неприсъствен за полицаите, защото е празник на полицията. Според него при преговорите за увеличение на заплатите в полицията с министерството не е имало диалог и затова не се е постигнало общо становище.\r\nАнна ЛОЗАНОВА", "date": "2017-07-04", "title": "Емилиян Недялков, СФМВР-Видин: Полицаи от областта ще се включат в националния полицейски протест"}
{"url": "http://www.focus-news.net/news/2017/07/04/2412062/vidin-45-kilometra-e-opashkata-ot-tezhkotovarni-avtomobili-na-granichen-punkt-dunav-most-2-na-izhod-ot-stranata.html", "text": "4.5 километра е опашката от тежкотоварни автомобили на граничен пункт „Дунав мост 2“ на изход от страната, каза за Радио „Фокус“-Видин дежурният служител на пункта. Той посочи, че на влизане в България опашката е 3 километра. „Трафикът е натоварен и от двете страни на пункта. Преминават и леки автомобили, но при тях няма образувани опашки, техните документи се обработват бързо“, обясни дежурният служител.\r\nАнна ЛОЗАНОВА", "date": "2017-07-04", "title": "Видин: 4.5 километра е опашката от тежкотоварни автомобили на граничен пункт „Дунав мост 2“ на изход от страната"}
{"url": "http://www.focus-news.net/news/2017/07/04/2412064/afp-uspeshen-vot-na-doverie-za-frenskoto-pravitelstvo.html", "text": "Правителството на френския президент Еманюел Макрон премина през успешен вот на доверие, предава AFP.\r\nОт 577 депутати в Националното събрание, 370 подкрепиха правителството, 67 гласуваха против него, а 129 гласуваха „въздържал се“.\r\nВотът бе проведен след като министър-председателят Едуард Филип разкри плановете на правителството за финансова дисциплина и съкращаване на разходите. Симеон Миланов", "date": "2017-07-04", "title": "AFP: Успешен вот на доверие за френското правителство"}
{"url": "http://www.focus-news.net/news/2017/07/04/2412065/milena-damyanova-komisiya-po-obrazovanieto-i-naukata-v-ns-smyatam-che-mehanizmat-za-zadarzhane-na-uchenitsite-v-sistemata-shte-reshi-problema-s-razmivane-na-otgovornostta.html", "text": "Механизмът за задържане на учениците в образователната система цели постигане на добра координация между отделните институции и ясно отличаване на това кой каква отговорност има. Това каза за Радио „Фокус“ Милена Дамянова, председател на Комисията по образованието и науката в 44-то Народно събрание (НС). Според нея е добро решението на Министерски съвет координацията на областно равнище да се осъществява от областния управител. „Много често, когато различните екипи включват представители на различни институции, като че ли всеки се опитва да прехвърли отговорността на другия – неведнъж сме ставали свидетели на това, включително и в кореспонденцията, която имаме и в Комисията по образованието. Много често отговорите са – това е във функциите на Министерство на образованието или на някоя друга институция. Вече е крайно време да спрем да си прехвърляме отговорностите за един или друг проблем, а да търсим заедно решение и заедно да работим за него“, подчерта Дамянова. „Смятам, че този механизъм ще реши проблема с това размиване на отговорност и прехвърляне на отговорност, на което ставаме свидетели от страна на служителите през последните години“, каза Милена Дамянова. Тя допълни още, че ангажиментът на държавата към учителите е много ясно заявен в управленската програма на правителството. Според нея добрата мотивация на учителите ще доведе и до по-добри резултати на учениците.", "date": "2017-07-04", "title": "Милена Дамянова, Комисия по образованието и науката в НС: Смятам, че механизмът за задържане на учениците в системата ще реши проблема с размиване на отговорността"}
{"url": "http://www.focus-news.net/news/2017/07/04/2412061/voenniyat-pametnik-na-1-vi-i-6-ti-pehotni-polkove-se-vrashta-na-myastoto-si-obzor.html", "text": "Военният паметник на 1-ви и 6-ти пехотни полкове ще бъде върнат на мястото си, в пространството на НДК. На неговото място в момента се намира паметникът „1300 години България“, който ще бъде демонтиран. Предложението за възстановяване на военния паметник е на инициативен комитет от военно-патриотични организации и е одобрено от Столичния общински съвет. Кметът на София Йорданка Фандъкова заяви, че ще бъде обявен конкурс за възстановяване на паметника на двата военни полка, който е знаков за столицата. Тя обясни, че след като бъде демонтиран паметникът „1300 години България“ и бъде обезопасено пространството около него, на мястото си ще бъде върнат един от най-важните елементи на военния паметник - лъвът, който е бил в центъра на разрушения мемориал. Лъвът в момента се съхранява в Националния военноисторически музей. Зам.-кметът на София Тодор Чобанов обясни, че фигурата на лъва е в сравнително добро състояние, водещи специалисти ще я изследват и ще извършат допълнителни консервационни дейности. Той обясни, че лъвът ще бъде върнат на автентичното си място, където се е издигал в годините - в центъра на паметника на 1-ви и 6-ти пехотни полкове, който е бил най-важният войнишки паметник в България. Тодор Чобанов посочи, че се подготвя заданието за възстановяване на паметника и на този етап няма как да се даде точен срок за конкурса, заради многото стъпки в процедурата, които не зависят само от СО. Зам.-кметът поясни, че за съжаление физическата основа, върху която са били положени плочите на войнишкия паметник е разрушена, голяма част от тях съществуват, но при самото демонтиране са сериозно пострадали. Той коментира, че чрез конкурса ще се търси най-доброто и убедително решение за възстановяване на паметта на загиналите.\r\nПо повод демонтирането на паметника „1300 години България“, което предизвика обществени дискусии, Йорданка Фандъкова заяви, че нейна кауза е възстановяването и опазването на паметници. Кметът даде примери с възстановяването на Алеята на бележитите българи в Борисовата градина, Руски паметник, Докторския паметник, паметника на цар Освободител, орлите на Орлов мост и Лъвов мост. Тя уточни, че паметникът „1300 години България“ е в състояние, в което е напълно невъзможно да бъде възстановен. По думите й моментът за реставрацията му отдавна е отминал. Във връзка с обществените реакции за демонтирането на паметника Йорданка Фандъкова коментира, че няма информация да е имало предложение на инициативен комитет за възстановяването му.  Кметът обясни, че демонтажът се извършва под ръководството на експерти от Музея за история на София. Срокът за демонтаж на паметника е около месец и половина. Първоначалната идея е била конструкциите от паметника да бъдат съхранявани в Музея за история на София, но тъй като там няма достатъчно място, те ще се съхраняват в Националния исторически музей. Йорданка Фандъкова припомни, че дефектите в конструкцията на паметника „1300 години България“ се появяват няколко години след неговото изграждане и за това свидетелстват доклади на тогавашния директор на НДК. Тя поясни, че решението за демонтаж на паметника е отпреди години и се отнася конкретно за фигурите и опасната конструкция. По думите й в случай, че някой пожелае да възстановява паметника, той първо трябва да бъде отстранен и след това възстановен.\r\nБиляна ИВАНОВА", "date": "2017-07-04", "title": "Военният паметник на 1-ви и 6-ти пехотни полкове се връща на мястото си (ОБЗОР)"}
{"url": "http://www.focus-news.net/news/2017/07/04/2412067/afp-ribarska-lodka-s-13-dushi-izchezna-pokray-bregovete-na-nikaragua.html", "text": "Рибарска лодка с 13 души на борда изчезна в Карибско море покрай бреговете на Никарагуа, предава AFP.\r\nНа 29 юни лодката \"Мис Джоана Бетс\" е отплава от островите Ком, които са никарагуанска територия, заяви Едуард Джаксън от риболовните власти на Никарагуа.\r\nВластите казаха, че флотът и четири риболовни кораба се подготвят да търсят изчезналия морски съд. Симеон Миланов", "date": "2017-07-04", "title": "AFP: Рибарска лодка с 13 души изчезна покрай бреговете на Никарагуа"}
{"url": "http://www.focus-news.net/news/2017/07/04/2412066/dha-turtsiya-vrachi-protestna-nota-na-germaniya-za-ataka-sreshtu-erdogan.html", "text": "Посолството на Турция в Берлин връчи протестна нота във външно министерство по повод индивидуални действия на лицето Филип Рух пред сградата на федералното правителство на Германия,  предаде информационната агенция Догу хабер ажансъ (ДХА). Визира се поставен от него на 3 юли на подиум чисто нов автомобил, на който е бил закачен и портрет на турския президент Реджеп Тайип Ердоган.  Над  портрета е имало и рекламна обява: „Искате ли да спечелите този автомобил? Тогава убийте диктатора!”. Анкара оценява поведението и бездействието на германските власти по случая като „неприемливо” и изразява своето „дълбоко безпокойство”, посочва още ДХА. Георги Димов", "date": "2017-07-04", "title": "ДХА: Турция връчи протестна нота на Германия – за атака срещу Ердоган"}
{"url": "http://www.focus-news.net/news/2017/07/04/2412070/stara-zagora-izlozhbata-posoki-posvetena-na-120-godini-ot-rozhdenieto-na-ivan-milev-shte-gostuva-v-kazanlak.html", "text": "Изложбата „Посоки“ посветена на 120 години от рождението на Иван Милев, която в момента е представена в Софийска градска художествена галерия, ще гостува в Казанлък през септември, каза за Радио „Фокус“ директорът на галерията в Казанлък Христо Генев. В ретроспективната изложба с творби на родения в Казанлък художник участват 10 галерии в страната, както и частни колекционери, които притежават негови картини. „Това е една сбирка, която не е виждана назад във времето, от поне 10 години, а поне още 10 няма да имаме такава”, каза Генев.\r\nГалерията в Казанлък представя в юбилейната експозиция творбите на Иван Милев „Ахинора”, „Сватба”, „Балканът”, „Жътварка”, „Пред кандилото”, както и 32 рисунки. \r\nСлавяна ГАЙДАРОВА", "date": "2017-07-04", "title": "Стара Загора: Изложбата  „Посоки“, посветена на 120 години от рождението на Иван Милев ще гостува в Казанлък"}
{"url": "http://www.focus-news.net/news/2017/07/04/2412054/afp-evropeyskiyat-sayuz-obmislya-dopalnitelni-sanktsii-sreshtu-severna-koreya.html", "text": "Европейският съюз обмисля допълнителни санкции срещу Северна Корея, след като Пхенян обяви, че успешно е преминало новото изпитание на междуконтинентална балистична ракета, предава AFP.\r\nМиналият месец ЕС разшири санкциите си срещу Северна Корея след като Пхенян изстреля множество крилати ракети покрай източните си брегове.\r\nОт Брюксел заявиха, че ЕС „ще обмисли подходящ отговор, включително и допълнителни рестриктивни мерки, в близка консултация с ключовите ни партньори, както и в рамките на дебатите на Съвета за сигурност на ООН“.  Симеон Миланов", "date": "2017-07-04", "title": "AFP: Европейският съюз обмисля допълнителни санкции срещу Северна Корея"}
{"url": "http://www.focus-news.net/news/2017/07/04/2412088/afp-chetirimata-siriytsi-zadarzhani-zaradi-napadeniyata-sreshtu-livanski-voynitsi-v-bezhanski-lageri-umryaha.html", "text": "Четиримата сирийци, които бяха арестувани след операциите на Ливанската армия в бежански лагери, са починали, предава AFP .\r\nЛиванските власти заявиха, че задържаните мъже са починали заради предварително съществуващи заболявания.\r\nАгенция „Фокус“ припомня, че четиримата участваха в нападение с гранати и самоубийствени атентати срещу ливански военни, които претърсваха бежански лагери на територията на Ливан. Симеон Миланов", "date": "2017-07-04", "title": "AFP: Четиримата сирийци задържани заради нападенията срещу ливански войници в бежански лагери умряха"}
{"url": "http://www.focus-news.net/news/2017/07/04/2412063/the-japan-times-severnokoreyskiyat-test-na-mezhdukontinentalna-balistichna-raketa-predizvika-seriozna-trevoga-v-yaponiya.html", "text": "Американското Тихоокеанско командване е следило полета на севернокорейската балистична ракета, предава The Japan Times. Американските военни са следили ракетата в продължение на 37 минути. \r\nОт японското Министерство на отбраната заявиха, че ракетата, която е била изстреляна от западния бряг на КНДР, е летяла около 40 минути.\r\nБалистичната ракета е изстреляна около 9:39 ч. местно време. От японска страна считат, че севернокорейската ракета е паднала в изключителната морска зона на Японияи.\r\nМинистърът на отбраната Томоми Инада заяви, че Япония „анализира“ твърденията на Северна Корея относно изпитанието на балистичната ракета.\r\n„Северна Корея отново посмя да изстреля балистична ракета, игнорирайки многократните предупреждения на международната общност“, каза японският министър-председател Шинзо Абе.\r\n„Изстрелването на тази ракета ясно показва, че севернокорейската заплаха се е увеличила още повече“, добави японският премиер. Симеон Миланов", "date": "2017-07-04", "title": "The Japan Times: Севернокорейският тест на междуконтинентална балистична ракета предизвика сериозна тревога в Япония"}
{"url": "http://www.focus-news.net/news/2017/07/04/2412091/dobrich-obshtinata-organizira-na-5-yuli-sreshta-s-predstaviteli-na-parvite-10-bloka-v-grada-koito-shte-badat-sanirani-po-natsionalnata-programa-za-obnovyavane-na-mnogofamilni-zhilishtni-sgradi.html", "text": "Общината организира на 5 юли среща с представители на първите 10 блока, които ще бъдат санирани в Добрич по Националната програма за обновяване на многофамилни жилищни сгради, предаде кореспондентът на Радио „Фокус” – Варна. На срещата са поканени управителите на определените 10 блока, съобщи зам.-кметът „Устройство на територията“ арх. Боян Коларов. Гражданите ще бъдат запознати с това, което предстои. Има избрани изпълнители за всеки от блоковете. До края на тази седмица ще бъдат готови договорите с избраните изпълнители и след това предстои подписването на документите. От този момент фирмите ще разполагат с 30-дневен срок за изготвяне на проекти.\r\n Арх. Коларов поясни, че в този период ще стане ясно какво конкретно предстои да бъде извършвано във всеки един от блоковете.  Очаква се проектантите да представят решения, които трябва да бъдат обсъдени и одобрени от собствениците на жилищните сгради. След издаване на разрешително за строеж ще започнат строителните дейности.  Разрешението за строеж се издава от Общината, след като от Министерство на регионалното развитие и благоустройството (МРРБ) потвърдят, че има финансов ресурс за планираните в дадения проект дейности. Срещата ще започне в 17.30 часа. \r\nОбновяването включва общите части на съответната сграда. На места е възможно да бъде включено и пребоядисване на стълбището, но това зависи от самия проект.  Според зам.-кмета самото саниране е възможно да започне през втората половина на август тази година. В Добрич по Националната програма за обновяване на многофамилни жилища са одобрени следните сгради: ЖК „Балик“ 31, ЖК „Дружба“ 39, ЖК „Дружба“ 4, ЖК „Русия“ 55, ЖК „Балик“ 62, ЖК „Дружба“ 33, ЖК „Русия“ 49, ЖК „Русия“ 53, ЖК „Дружба“ 36 и по ул. „Максим Горки“ 5. Пълна информация по темата е публикувана на сайта на Общината град Добрич в рубриката „Актуални теми“. \r\nЖулиета НИКОЛОВА", "date": "2017-07-04", "title": "Добрич: Общината организира на 5 юли среща с представители на първите 10 блока в града, които ще бъдат санирани по Националната програма за обновяване на многофамилни жилищни сгради"}
{"url": "http://www.focus-news.net/news/2017/07/04/2412071/metodi-biserkov-obshtina-petrich-rusaliyskite-obredi-sa-harakterni-samo-za-petrichkiya-kray.html", "text": "Русалийските обреди са характерни само за петричкия край. Това каза за Радио „Фокус“-Пирин Методи Бисерков, началник на отдел „Образование и култура” в Община Петрич. „Разбира се, те имат своите корени и в бежанците, които се заселват в Петрич след Балканската и Първата световна война, но имаме достатъчно основания да твърдим, че имаме и местни такива традиции и обичаи, които съществуват само в Петрич“, уточни той. \r\nБисерков отбеляза, че културно-историческото наследство от времето на Българското възраждане също е много важно. По думите му обект от този период е Чуриловският манастир - единственият в цяла България, който със стенописите си може да предизвика само възхищение и изумление, тъй като няма аналог в страната. Той допълни, че е важна и инфраструктурата, с която това културно-историческо наследство е обвързано. \r\n„Наистина има възможност, посещавайки Петрич, да получите едно обслужване на високо професионално ниво. Имаме хотели и места за настаняване, както и заведения за хранене. Неслучайно Петрич над 50 година има свое професионално училище за икономика и туризъм, което дава кадри за туристическия бизнес. В рамките на културно-историческото наследство може да се проследи цялата история на човечество – от неолита до нашето съвремие“, каза още Методи Бисерков.\r\nНатали СТЕФАНОВА", "date": "2017-07-04", "title": "Методи Бисерков, Община Петрич: Русалийските обреди са характерни само за петричкия край"}
{"url": "http://www.focus-news.net/news/2017/07/04/2412072/reuters-libiyskata-natsionalna-armiyana-halifa-haftar-napredva-v-bengazi.html", "text": "Армията на силите контролиращи Източна Либия напредва в последната все още незаета зона на Бенгази, предава Reuters.\r\n„Либийската национална армия“ на Халифа Хафтар е близо до приключването на тригодишната си кампания за контрол на Бенгази. Силите на Хафтар са обкръжили вражеските бойци в крайморския квартал Сабри. Зоната, в която противниците им са обкръжени, е не повече от два километра на дължина.\r\n„Специалните части и поддържащите отряд на армията напреднаха, и затегнаха хватката си срещу терористичните групи на фронта в Сабри, поемайки контрол над важни места“, заяви говорителят на специалните части Милад ал Зави. Симеон Миланов", "date": "2017-07-04", "title": "Reuters: „Либийската национална армия“на Халифа Хафтар напредва в Бенгази"}
{"url": "http://www.focus-news.net/news/2017/07/04/2412089/pazardzhik-4-obshtinski-nad-40-mnogofamilni-zhilishtni-sgradi-shte-badat-remontirani-po-programa-energiyna-efektivnost-v-obshtina-peshtera.html", "text": "Дирекция „Европейски фондове, стратегическо планиране и обществени поръчки“ към община Пещера отчете пред местния Общински съвет своята дейност по усвояването на средства по проекти, съобщи за Радио „Фокус“ – Пазарджик Веселин Джелатов, директор на дирекцията. По думите му,  общият размер на исканата безвъзмездна финансова помощ по програма „Енергийна ефективност в периферните райони“ е на обща стойност 11 376 290,02 лв. с ДДС. В срок до 15 март 2016 година Община Пещера е подала проектни предложения за повишаване на енергийната ефективност на публични държавни,  общински и жилищни  сгради на обща стойност от 6 503 657,87 лв. с ДДС.                                                              \r\n „Към момента са подписани административни договори за безвъзмездна финансова помощ по програмата за „Повишаване на енергийната ефективност на публична общинска сграда” в размер на над 3848626 лева, като това включва ремонт на сградата на община Пещера, на РСПБЗН и РПУ в Пещера, на Общинския детски комплекс и на 6 жилищни сгради“, уточни Джелатов. Той допълни, че към момента са подписани административни договори за безвъзмездна финансова помощ за ремонт на ритуалната зала в града на стойност 207 999 лв и на 35 многофамилни жилищни сгради на обща стойност над 3 379 328 лв.\r\nАлбена ЖИЛЕКОВА", "date": "2017-07-04", "title": "Пазарджик: 4 общински  над 40 многофамилни жилищни сгради ще бъдат ремонтирани по програма “Енергийна ефективност“ в община Пещера"}
{"url": "http://www.focus-news.net/news/2017/07/04/2412068/prezidentat-rumen-radev-i-predsedatelyat-na-pg-na-gerb-tsvetan-tsvetanov-v-zadochen-spor-za-gripeni-te-obzor.html", "text": "За огромно съжаление този парламент не произвежда закони, а политически скандали. Това мнение изрази президентът Румен Радев пред журналисти във връзка с временната анкетна комисия в парламента за процедурата за закупуване на нов боен самолет. По думите му парламентарната комисия е опит българският парламент да се превърне в постоянен трибунал за политическо въздействие. „Г-н Цветанов не разбира нищо от изтребители, той разбира от апартаменти. Единствената връзка между г-н Цветанов и авиацията това е, че говори на автопилот, друг му задава курса“, коментира Радев. \r\nПо повод срещата си с премиера Бойко Борисов Румен Радев обясни, че е била по инициатива на министър-председателя и на нея са обсъдили как да предотвратят войната между институциите, която някои политици от ГЕРБ се опитват да разпалват. „Мисля, че това е държавнически подход и оценявам усилията на г-н Борисов. Надявам се неговата партия да възприеме точно неговия подход“, посочи държавният глава. „Твърденията, декларациите и действията на г-н Борисов все по-често противоречат на тези на г-н Цветанов“, каза още той. \r\nДумите на държавния глава зам.-председателят на ПП ГЕРБ и председател на ПГ на партията Цветан Цветанов коментира в своята лична страница в социалната мрежа „Фейсбук“. Цветанов заяви, че ако има политик в България, който лично и със семейството си, е бил реална мишена и жертва на войните между различните власти в България, това е той. „Знам поуките и се научих да търся консенсус при всеки казус в парламента и не заради личното си его, а защото българите се умориха от подобни безсмислени битки. Затова ще подмина тона и обидните думи, с които днес президентът ме атакува персонално за създаването на комисията в Народното събрание, която ще анализира дали моделът \"Грипен\" е най-подходящият избор за военната ни авиация“, обясни Цветанов и уточни, че президентът е прав, че не е експерт по авиацията и никога не е твърдял обратното.\r\nЦветан Цветанов поясни, че като председател на най-голямата парламентарна група, тази на партия ГЕРБ, която е спечелила парламентарните избори, с колегите му са длъжни да защитят парите на българските данъкоплатци и българската държава, защото те също не са тесни специалисти по авиация. „Затова е добре комисията да бъде оставена да си свърши работата и да вземе отговорно решение, а политическият елит да слезе от небето и заедно да работим за земните, делнични проблеми на българите“, допълни той.\r\n„А колкото до противопоставянето ми с г-н Борисов, съветът ми е: Г-н Радев, не се пробвайте, други вече се провалиха. ГЕРБ е системна, устойчива партия и в нея са важни хората, не лидерите“, написа още Цветан Цветанов.\r\nПред журналисти в Министерски съвет вицепремиерът Томислав Дончев коментира, че не е хубаво политиците да коментират конкретни марки самолети, защото това създава впечатление, че изборът е предимно политически. Дончев заяви, че не желае да бъде вкарван в тази политическа интрига, доколкото тя съществува. За това дали има разкол в ГЕРБ или между отделните власти, вицепремиерът посочи, че емоциите са обострени, но това не се случва за първи път. „Думичката разкол или разцепление в ГЕРБ се върти сигурно от 2011 или 2012 г. Съдейки, по консолидацията на партията и резултатите от изборите, такова нещо няма“, каза още Томислав Дончев.", "date": "2017-07-04", "title": "Президентът Румен Радев и председателят на ПГ на ГЕРБ Цветан Цветанов в задочен спор за „Грипени“-те (ОБЗОР)"}
{"url": "http://www.focus-news.net/news/2017/07/04/2412092/kyustendil-v-dupnitsa-zapochva-remont-na-obshtinskata-patna-mrezha.html", "text": "В Дупница започва ремонт на общинската пътна мрежа. Това съобщи за Радио „Фокус” – Кюстендил зам.-кметът на Дупница Красимир Георгиев. Близо 60 000 лева е стойността на ремонтните дейности на междуградската пътна мрежа, която вече е започнала от село Делян. Работи се и по ремонта на асфалтовите алеи в траурния парк на Дупница, а до дни ще започнат и дейностите по уличната мрежа в града. Представители на фирмата-изпълнител и служители на Община Дупница са извършили съвместен оглед на предвидените за рехабилитация участъци. Близо 73 000 лева са отделени от бюджета на Община Дупница за тази част от проекта.\r\nВенцеслав ИЛЧЕВ", "date": "2017-07-04", "title": "Кюстендил: В Дупница започва ремонт на общинската пътна мрежа"}
{"url": "http://www.focus-news.net/news/2017/07/04/2412094/the-local-ispaniya-v-ispaniya-e-razbita-balgarska-banda-zanimavashta-se-s-prostitutsiya.html", "text": "Испанската полиция е разбила българска банда, която е „установила тотален контрол“ върху проституцията в южния курорт на Испания „Марбела“, пише  The Local.\r\n„Операцията, проведена при сътрудничеството на българската полиция и на полицейската агенция на ЕС, е довела до ареста на 34 заподозрени членове на бандата и до освобождаването на 13 жертви, които са били заставени да проституират“, сочи испанската полиция в официално свое заявление. Групата е набирала млади жени от бедни области на България, водейки ги до Испания, където са били заставяни да проституират по улиците на Пуерто Банус – луксозен яхтен и казино-комплекс край „Марбела“.\r\n„При отказ те са били атакувани, а членовете на семействата им в България – заплашвани“, пише в официалното заявление. Бандата също така е карала жените да крадат кредитни карти и други ценности от клиентите. Случаят е стартиран през септември 2014 г., след като българска съобщава на полицията, че е избягала от хора, които са я карали да работи като проститутка. \r\n„Разследването позволява на разследващите да докажат, че първите задържани експлоататори не са действали сами, а са били част от огромна международна мрежа, действаща основно в Испания и в България, която е целяла да постигне тотален контрол върху проституцията на бреговете на Марбела“, пише в официалното заявление на полицията. \r\nПолицията е задържала 26 заподозрени в Испания и осем в България. Не се съобщава кога точно са извършени задържанията. По време на операцията са направени обиски на 36 адреса в двете страни. Виктор Турмаков", "date": "2017-07-04", "title": "The Local (Испания): В Испания е разбита българска банда, занимаваща се с проституция"}
{"url": "http://www.focus-news.net/news/2017/07/04/2412093/miroslav-iliev-agrometeorolog-pri-nimh-varna-ochakvanite-dobivi-ot-echemik-i-pshenitsa-sa-ot-300-do-700-kgdka.html", "text": "Годината се очертава като много добра за зърнопроизводителите поради обилните превалявания от предходните няколко месеца. Това каза за  Радио „Фокус”-Варна Мирослав Илиев, агрометеоролог от филиала във Варна на Националния институт по метеорология и хидрология (НИМХ) при Българската академия на науките (БАН). Той допълни, че влагозапасът, измерен на 50 см дълбочина в почвения слой при култура царевица, варира от 50% и 70% от пределната полска влагоемност. \r\n„Посевите с ечемик, пшеница и рапица усвоиха пълноценно натрупаната почвена влага след сериозни водни количества, паднали през май и юни. Класовете успяха да се изхранят пълноценно“, добави Мирослав Илиев. Очакваните добиви от ечемик и пшеница са от 300 кг/дка до 700 кг/дка. \r\nМирослав Илиев отбеляза, че царевичните полета са в много добро състояние, със средна височина на насажденията около 170-190 см, като в началото на месеца предстои фазата „изметляване“. Слънчогледовите масиви са укрепнали при средна височина около 160 см, като при някои ранно засети цъфтежът е приключил, а в други посеви предстои. „Като цяло фазите тази година закъсняват при културните растения с около 10-15 дни поради ниските температури, които потиснаха растежа“, допълни Мирослав Илиев.\r\nМарияна ВАЛЕНТИНОВА", "date": "2017-07-04", "title": "Мирослав Илиев, агрометеоролог при НИМХ-Варна: Очакваните добиви от ечемик и пшеница са от 300 до 700 кг/дка"}
{"url": "http://www.focus-news.net/news/2017/07/04/2412098/panoramaam-predsedatelyat-na-parlamenta-na-armeniya-posochi-vazhnostta-na-balgarskata-pozitsiya-otnosno-konflikta-v-nagorni-karabah.html", "text": "Председателят на парламента на Армения Ара Баблоян прие посланика на България в страната Мария Павлова Цодоркова-Камакчиева. Приветствайки госта Баблоян подчерта отдавнашната дружба и общото в културата между двата народа, станали основа за развитието на двустранните отношения, предаде  Panorama.am.\r\nБаблоян подчерта важността от дейността на парламентарните групи за дружба и отбеляза, че депутатът Дж. Багдасарян ще оглави формиращата се в скоро време група Армения-България. \r\nПредседателят на парламента, обръщайки се към регионалните проблеми, подчерта важността от позицията на България спрямо конфликта в Нагорни Карабах – в съответствие с общия подход на Минската група на ОССЕ и на ЕС. \r\nСъбеседниците отделиха особено внимание върху разширяването и развитието на сътрудничеството между двете страни в политическата, икономическата, културната, образователната и в другите сфери.  Виктор Турмаков", "date": "2017-07-04", "title": "Panorama.am: Председателят на парламента на Армения посочи важността на българската позиция относно конфликта в Нагорни Карабах"}
{"url": "http://www.focus-news.net/news/2017/07/04/2412097/xinhua-balgarskoto-pravitelstvo-se-e-nasochilo-kam-preventsiyata-na-izostavyaneto-na-obrazovanieto.html", "text": "Правителството на България се е насочило към превенцията на изоставянето на образованието, за да помогне на просперитета на страната, предаде  Xinhua.\r\n„Всяко дете в България трябва да посещава училище и да завърши от него като добре образована личност“,  заяви българският министър-председател Бойко Борисов по време на пресконференция. „Това би гарантирало просперитет за икономиката и държавата“, добави той.\r\n„Безработицата в балканската държава в момента е шест процента и не може да бъде намалена чисто и просто защото хората от определени етнически групи не могат да четат и пишат и по тази причина не могат да си намерят работа“, добави българският министър-председател.  Виктор Турмаков", "date": "2017-07-04", "title": "Xinhua: Българското правителство се е насочило към превенцията на изоставянето на образованието"}
{"url": "http://www.focus-news.net/news/2017/07/04/2412096/brussels-times-balgarkata-mariya-gabriel-e-naznachena-za-evropeyski-komisar-za-tsifrovata-ikonomika.html", "text": "38-годишната българка Мария Габриел е новият Европейски комисар за цифрова икономика и общество. С това назначение комисията отново се състои от 28 членове, няколко месеца след като сънародника на Габриел Кристалина Георгиева напусна, за да заеме пост в Световната банка, пише   Brussels Times.\r\nНазначението на Габриел бе формалност. След като бе успешно изслушана на 20 юни, 517  от европейските депутати решиха да я подкрепят. 77 гласуваха против нея, а 89 се въздържаха от глас.  \r\nВ Европейската комисия Мария Габриел ще бъде отговорна за прилагането на Единния европейски цифров пазар. Българската напусна Европейския парламент, където от 2009 г. досега бе част от Европейската народна партия. Виктор Турмаков", "date": "2017-07-04", "title": "Brussels Times: Българката Мария Габриел е назначена за европейски комисар за цифровата икономика"}
{"url": "http://www.focus-news.net/news/2017/07/04/2412095/baltnews-prezidentite-na-litva-balgariya-i-na-oshte-10-darzhavi-shte-se-sreshtnat-s-donald-tramp-vav-varshava.html", "text": "В четвъртък, 6 юли, президентът на Литва Далия Грибаускайте ще участва в срещата на президентите на 12-те държави от Източна и Централна Европа във Варшава. Като специален гост на срещата на страните от Инициативата на трите морета ще пристигне и президентът на САЩ Доналд Тръмп,  предаде  Baltnews.\r\nПосещението на президента на САЩ в региона на Балтийско море се оценява като стремеж да окаже специално внимание на сигурността на региона, както и стремежа на САЩ да потвърди своите задължения в колективната отбрана на НАТО. На срещата във Варшава ще бъдат обсъдени въпросите за бъдещето на Европа, стратегическата енергетика, осъществяването на транспортните и инфраструктурните проекти. По време на срещата се планира издаването на обща политическа декларация.\r\nИнициативата на трите морета (Адриатическо, Балтийско и Черно) се роди благодарение на усилията на Хърватия и Полша. Целта е да се осигурят по-тесни политически, транспортни и делови връзки между тези региони. В Инициативата на трите морета през 2017 г. влизат Литва, Латвия, Естония, Полша, Чехия, Унгария, Словакия, Румъния, България, Австрия, Хърватия и Словения. Виктор Турмаков", "date": "2017-07-04", "title": "Baltnews: Президентите на Литва, България и на още 10 държави ще се срещнат с Доналд Тръмп във Варшава"}
{"url": "http://www.focus-news.net/news/2017/07/04/2412100/eduar-filip-progresat-v-pregovorite-po-brekzit-sa-predvaritelno-uslovie-za-badeshtite-sporazumenie-mezhdu-es-i-velikobritaniya.html", "text": "Френският министър-председател Едуар Филип заяви, че преговорите с Великобритания за бъдещите ѝ отношения с ЕС ще се проведат , едва след „проведени по организиран начин“ преговори относно нейното излизане от Съюза, предаде Reuters.\r\n“Провеждането на организирани преговори относно излизането на Великобритания от ЕС е предварително условие за бъдещата рамка на отношенията“, заяви Филип пред депутати. \r\nНаръчникът на ЕС за преговорите спира главния му преговарящ Мишел Барние да стартира преговори за споразумение за свободна търговия, какъвто британският министър-председател Тереза Мей иска, докато лидерите на ЕС не решат, че е постигнат „значителен прогрес“ относно споразумението за уреждането на ключовите въпроси по „развода“.  Виктор Турмаков", "date": "2017-07-04", "title": "Едуар Филип: Прогресът в преговорите по Брекзит са предварително условие за бъдещите споразумение между ЕС и Великобритания"}
{"url": "http://www.focus-news.net/news/2017/07/04/2412101/reuters-napadatel-e-ubil-politsay-v-sad-v-turtsiya-i-e-vzel-zalozhnik.html", "text": "Неизвестен нападател е застрелял полицейски служител и е ранил адвокат в сграда на съд в турската северозападна провинция Бурса, а след това е взел един човек за заложник, предаде  Reuters.\r\nСпоред турските медии специалните части на турската полиция са изпратени на място в съда в град Джемлък край Бурса. Полицията все още не е дала допълнителни коментари.  Виктор Турмаков", "date": "2017-07-04", "title": "Reuters: Нападател е убил полицай в съд в Турция и е взел заложник"}
{"url": "http://www.focus-news.net/news/2017/07/04/2412090/aleksandar-aleksandrov-vidinski-sayuz-na-zarnoproizvoditelite-zhatvata-na-pshenitsata-v-regiona-e-prekratena-zaradi-padnalite-dazhdove.html", "text": "Жътвата на пшеницата в региона е прекратена заради падналите дъждове, каза за Радио „Фокус“ – Видин Александър Александров, председател на Видинския съюз на зърнопроизводителите. Той посочи, че няма засегнати от градушки площи във Видинска област.\r\n „След два дни ще опитаме да влезем отново в нивите и да продължим жътвата на пшеница. Падналите дъждове са около 40 л. на кв. метър“, каза Александров. Той допълни, че дъждът, макар и закъснял, е бил добър за площите, засети с пролетни култури. Земеделските производители във Видинска област са в началото на кампанията по прибирането на пшеницата. Прибрана е реколтата от 90% от площите, засети с рапица. Добивите от пшеница в региона са средно около 600 кг. от декар.\r\nАнна ЛОЗАНОВА", "date": "2017-07-04", "title": "Александър Александров, Видински съюз на зърнопроизводителите: Жътвата на пшеницата в региона е прекратена заради падналите дъждове"}
{"url": "http://www.focus-news.net/news/2017/07/04/2412099/ria-novosti-generalniyat-sekretar-na-oon-prizova-organizatorite-na-teroristichniya-akt-v-damask-da-badat-nakazani.html", "text": "Генералният секретар на ООН Антонио Гутереш осъди извършения наскоро в Дамаск терористичен акт и заяви, че организаторите му трябва да бъдат наказани, предаде РИА Новости.\r\n„Ние осъждаме проведената вчера терористична атака в сирийската столица. Ние сме шокирани от крайното пренебрегване на човешкия живот от страна на престъпниците“ пише в официално заявление на говорителя на генералния секретар Стефан Дюжарик. \r\nСилите за сигурност на Сирия на 2 юли откриха три коли-бомби, опитващи се да влязат в Дамаск. Две от тях бяха обезвредени, но третата успя да достигне до центъра на столицата, където бе взривена. В резултат на това загинаха 18 души, а десетки цивилни бяха ранени.  Виктор Турмаков", "date": "2017-07-04", "title": "РИА Новости: Генералният секретар на ООН призова организаторите на терористичния акт в Дамаск да бъдат наказани"}
{"url": "http://www.focus-news.net/news/2017/07/04/2412069/the-straits-times-kitay-prizova-za-spokoystvie-i-vazdarzhane-ot-neobmisleni-deystviya-sled-uspeshnoto-izstrelvane-na-severnokoreyska-balistichna-raketa.html", "text": "Китай призова за спокойствие и въздържане от необмислени действия след изстрелването на севернокорейска балистична ракета, предава сингапурското издание The Straits Times.\r\nАмериканският президент Доналд Тръмп призова Китай да „сложи край на тази нелепост“.\r\nГоворителят на китайското Министерство на външните работи Джан Шуан заяви, че Съвета за Сигурност на ООН има резолюция, която има ясни правила относно севернокорейските ракетни и ядрени тестове. Китайският представител подчерта, че Пекин е твърдо против нарушаването на тези правила.  Симеон Миланов", "date": "2017-07-04", "title": "The Straits Times: Китай призова за спокойствие и въздържане от необмислени действия след успешното изстрелване на севернокорейска балистична ракета"}
